01O	1	1	0,00000	[NY NAHARIANA AN'IZAO TONTOLO IZAO] Tamin'ny voalohany Andriamanitra nahary ny lanitra sy ny tany. 	
01O	1	2	0,00000	 Tsy nisy endrika sady foana ny tany; ny aizina nanarona ny hantsana ary ny fanahin'Andriamanitra nisonenika tambonin'ny rano. 	
01O	1	3	0,00000	 Hoy Andriamanitra: Misia ny mazava. Dia nisy ny mazava. 	
01O	1	4	0,00000	 Ary hitan'Andriamanitra fa tsara ny mazava. Nosarahin'Andriamanitra ny mazava sy ny aizina. 	
01O	1	5	0,00000	 Ka ny mazava nataony hoe andro. Ary maizina kosa alina. Dia nisy hariva, ary nisy maraina. Izay no andro voalohany.	
01O	1	6	0,00000	 Hoy Andriamanitra: Misia habakabaka eo anelanelan'ny rano, ary aoka izy hampisaraka ny rano amin'ny rano. 	
01O	1	7	0,00000	 Dia nataon'Andriamanitra ny habakabaka, ka ny rano ambonin'ny habakabaka dia nosarahiny tamin'ny rano ambanin'ny habakabaka, dia tanteraka izany. 	
01O	1	8	0,00000	 Nataon'Andriamanitra hoe lanitra, ny habakabaka. Ary nisy hariva sy nisy maraina. Izay no andro faharoa.	
01O	1	9	0,00000	 Hoy Andriamanitra: Aoka hiangona amin'ny fitoerana iray ny rano eo ambanin'ny lanitra, ka aoka hiseho ny maina. Dia tanteraka izany. 	
01O	1	10	0,00000	 Nataon'Andriamanitra hoe tany, ny maina; ary nataony hoe, ranomasina, ny rano tafangona, ary hitan'Andriamanitra fa tsara izany. 	
01O	1	11	0,00000	 Dia hoy Andriamanitra: Aoka ny tany haniry ahitra maitso sy anana mamoa ary hazo mamoa, samy mamoa misy ny voany ao aminy, araka ny karazany avy, eny ambonin'ny tany. Dia tanteraka izany. 	
01O	1	12	0,00000	 Ary ny tany naniry ahitra maitso sy anana mamoa samy araka ny karazany avy, ary hazo mamoa misy ny voany ao aminy, samy araka ny karazany avy. Ary hitan'Andriamanitra fa tsara izany. 	
01O	1	13	0,00000	 Dia nisy hariva ary nisy maraina; izay no andro fahatelo.	
01O	1	14	0,00000	 Hoy Andriamanitra: Misia fanazavana eo amin'ny habakabaky ny lanitra, mba hampisaraka ny andro sy ny alina; ary aoka izy ho famantarana, ka hanamarika ny fotoana, ny andro, ny taona; 	
01O	1	15	0,00000	 ary aoka ho fanazavana eny amin'ny habakabaky ny lanitra hanazava ny tany. Dia tanteraka izany. 	
01O	1	16	0,00000	 Nanao ny fanazavana roa lehibe Andriamanitra; ny lehibebe kokoa hitarika ny andro, ny kelikely kokoa hitarika ny alina, ary nanao ny kintana koa. 	
01O	1	17	0,00000	 Napetrak'Andriamanitra eo amin'ny habakabaky ny lanitra ireo hanazava ny tany, 	
01O	1	18	0,00000	 hitarika ny andro sy ny alina, hampisaraka ny mazava sy ny maizina; ary hitan'Andriamanitra fa tsara izany. 	
01O	1	19	0,00000	 Dia nisy hariva ary nisy maraina; izay no andro fahefatra.	
01O	1	20	0,00000	 Hoy Andriamanitra: Aoka ny rano ho be zava-manana aina mihelotrelotra; ary aoka ny vorona hanidina ambonin'ny tany, eny amin'ny habakabaky ny lanitra. 	
01O	1	21	0,00000	 Dia noharin'Andriamanitra ny biby vaventy anaty rano, sy ny zava-manana aina mihetsiketsika rehetra, mihelotrelotra anatin'ny rano, samy araka ny karazany avy, mbamin'ny voro-manidina manana elatra rehetra araka ny karazany avy. Ary hitan'Andriamanitra fa tsara izany. 	
01O	1	22	0,00000	 Dia nitsodrano an'ireo Andriamanitra nanao hoe: Miteraha maro sy mitomboa ary mamenoa ny ranomasina; ary aoka ny vorona hihamaro eo ambonin'ny tany. 	
01O	1	23	0,00000	 Dia nisy hariva ary nisy maraina; izay no andro fahadimy. 	
01O	1	24	0,00000	 Hoy Andriamanitra: Aoka ny tany hamoaka zava-manana aina, araka ny karazany avy, dia ny biby fiompy, ny biby mikisaka sy ny bibin'ny tany, araka ny karazany avy. Dia tanteraka izany. 	
01O	1	25	0,00000	 Nataon'Andriamanitra ny bibin'ny tany, araka ny karazany avy, sy ny biby fiompy araka ny karazany avy, mbamin'izay rehetra mikisaka amin'ny tany, araka ny karazany avy. Ary hitan'Andriamanitra fa tsara izany. 	
01O	1	26	0,00000	 Rehefa izany dia hoy Andriamanitra: Andeha isika hanao olona mitovy endrika amintsika, mifanahaka amintsika, ka aoka hanjakany avokoa ny hazandrano ao amin'ny ranomasina, ny voro-manidina eny amin'ny habakabaka, ny biby fiompy sy ny tany rehetra, ary ny biby mandady mikisaka amin'ny tany. 	
01O	1	27	0,00000	 Ary Andriamanitra nahary ny olona mitovy endrika aminy; mitovy endrika amin'Andriamanitra no nahariany azy, ary nataony lahy sy vavy izy ireo. 	
01O	1	28	0,00000	 Dia nitso-drano azy ireo Andriamanitra ka nanao taminy hoe: miteraha maro, mitomboa, mamenoa ny tany, ka mizakà azy; ary anjakao ny hazan-drano ao amin'ny ranomasina, ny voro-manidina mbamin'ny biby rehetra mihetsiketsika ambonin'ny tany. 	
01O	1	29	0,00000	 Ary hoy Andriamanitra: Indro omeko anareo ny anana mamoa rehetra eo ambonin'ny tany, mbamin'ny hazo rehetra misy voankazo manana ny voany ao aminy; izany no atao fihinanareo. 	
01O	1	30	0,00000	 Fa ho an'ny bibin'ny tany mbamin'ny voro-manidina sy izay rehetra mihetsiketsika eto ambonin'ny tany, ka manam-pofon'aina ao aminy, dia ny zava-maitso rehetra no omeko ho fihinany. Dia tanteraka izany. 	
01O	1	31	0,00000	 Ary hitan'Andriamanitra izay rehetra nataony, ka tsara indrindra izany. Ary nisy hariva sy nisy maraina: izay no andro fahenina.	
01O	2	1	0,00000	[NY PARADIZY - NY NAMORONANA NY VEHIVAVY] Toy izany no nahavitan'ny lanitra sy ny tany mbamin'izay rehetra nomba azy. 	
01O	2	2	0,00000	 Ary tamin'ny andro fahafito dia efa vitan'Andriamanitra ny asa nataony; ka tamin'ny andro fahafito izy nitsahatra tamin'ny asa rehetra nataony. 	
01O	2	3	0,00000	 Ary Andriamanitra nitso-drano ny andro fahafito sy nanamasina azy, satria tamin'izany andro izany no nitsaharany tamin'ny zavatra rehetra nohariny tamin'ny nanaovany azy. 	
01O	2	4	0,00000	 Izao no tantaran'ny lanitra sy ny tany, rehefa voahary izy, rehefa vitan'ny Tompo Andriamanitra ny tany sy ny lanitra. 	
01O	2	5	0,00000	 Teo ambonin'ny tany tsy mbola nisy hazo madinika eny an-tsaha, ary ny anana eny an-tsaha tsy mbola nisy nitsimoka, satria Iaveh Andriamanitra tsy mbola nandatsaka ranonorana amin'ny tany; ary ny olona hamboly ny tany koa tsy mbola nisy. 	
01O	2	6	0,00000	 Nefa nisy entona niakatra avy amin'ny tany, sy nanondraka ny tany rehetra. 	
01O	2	7	0,00000	 Vovo-tany no nanaovan'ny Tompo Andriamanitra ny olombelona, dia nofofoniny fofon'aina mahavelona ny vavorony, ka tonga zava-manana aina ny olona. 	
01O	2	8	0,00000	 Ary Iaveh Andriamanitra nanao saha tany Edena, tany atsinanana, ka napetrany tao ny olona izay noforoniny. 	
01O	2	9	0,00000	 Ary nampanirin'ny Tompo Andriamanitra tamin'ny tany izao hazo rehetra mahate-hijery sady fihinana isan-karazany izao sy ny hazon'aina tao afovoan'ny saha, ary ny hazon'ny fahalalana ny tsara sy ny ratsy. 	
01O	2	10	0,00000	 Nisy ony anankiray nivoaka ao Edena, hanondraka ny saha, ka avy eo izy dia nisampana efatra. 	
01O	2	11	0,00000	 Fisòna no anaran'ny voalohany; io no mandeha manodidina ny tany Hevilaty rehetra, izay misy ny volamena. 	
01O	2	12	0,00000	 Ary tsara ny volamena amin'izany tany izany. Any koa no misy ny bdelioma sy ny vato oniksa. 	
01O	2	13	0,00000	 Geona no anaran'ny ony faharoa; io no manodidina ny tany Kosy rehetra. 	
01O	2	14	0,00000	 Tigra no anaran'ny ony fahatelo; io no mandeha ao atsinanan'i Asora. Ary Eofrata no anaran'ny ony fahefatra.	
01O	2	15	0,00000	 Dia nalain'ny Tompo Andriamanitra ralehilahy, ka napetrany tao amin'ny sahan'i Edena, mba hiasa sy hiandry azy. 	
01O	2	16	0,00000	 Ary Iaveh Andriamanitra nanome izao didy izao an-dralehilahy: Azonao ihinanana avokoa ny hazo rehetra eto amin'ny saha. 	
01O	2	17	0,00000	 Nefa aza ihinananao ny hazo fahalalana ny tsara sy ny ratsy, fa ho faty mihitsy hianao amin'ny andro hihinananao. 	
01O	2	18	0,00000	 Ary hoy Iaveh Andriamanitra: Tsy tsara raha irery ny lehilahy; fa hanaovako mpanampy azy mitovy aminy izy. 	
01O	2	19	0,00000	 Ary Iaveh Andriamanitra, izay efa namorona tamin'ny tany ny biby rehetra eny an-tsaha sy ny vorona rehetra eny amin'ny habakabaka dia nampiavy azy hankeo amin-dralehilahy mba hahitany izay hanononany azy avy; hitondran'ny zava-manana aina rehetra ny anarana homen-dralehilahy azy avy. 	
01O	2	20	0,00000	 Dia nomen-dralehilahy anarana avokoa ny biby fiompy rehetra, mbamin'ny vorona eny amin'ny habakabaka sy ny biby eny an-tsaha, nefa tsy hitany izay ho mpanampy an-dralehilahy mitovy aminy. 	
01O	2	21	0,00000	 Ka nataon'ny Tompo Andriamanitra renoky ny torimaso ralehilahy, dia natory; ary nalainy ny taolan-tehezany anankiray fa nofo no nakombony ho solony 	
01O	2	22	0,00000	 Ny taolan-tehezana nalain'ny Tompo Andriamanitra tamin-dralehilahy dia namoronany vehivavy iray, ka nentiny teo amin-dralehilahy. 	
01O	2	23	0,00000	 Ary hoy ralehilahy: Amin'izao ity no taolana avy amin'ny taolako, sy nofo avy amin'ny nofoko. Hantsoina hoe vehivavy izy, satria nalaina avy tamin'ny lehilahy. 	
01O	2	24	0,00000	 Noho izany handao ny ray aman-dreniny ny lehilahy, ka hikambana amin'ny vadiny; ary ho nofo iray ihany izy ireo.	
01O	2	25	0,00000	 Samy nitanjaka izy roa, dia ralehilahy sy ny vadiny, nefa tsy nahamenatra azy izany.	
01O	3	1	0,00000	[FAKAM-PANAHY, FAHALAVOANA, ARY SAZY NAHAVOA NY VOALOHAN-DRAY AMAN-DRENINTSIKA] Ny bibilava no fetsy indrindra amin'ny biby rehetra eny an-tsaha izay nataon'ny Tompo Andriamanitra. 	
01O	3	2	0,00000	 Hoy izy tamin-dravehivavy: Hay va re Andriamanitra nanao hoe: Aza mihinana amin'ny hazo rehetra amin'ny saha hianareo? Hoy ny navalin-dravehivavy ny bibilava: Mihinana amin'ny voan'ny hazo amin'ny saha izahay; 	
01O	3	3	0,00000	 fa ny voan'ny hazo eo afovoan'ny saha no nanaovan'Andriamanitra taminay hoe: Aza mihinana amin'izany ary aza mikasika izany akory, fandrao maty hianareo. 	
01O	3	4	0,00000	 Dia hoy ny bibilava tamin-dravehivavy: Tsia, tsy ho faty akory hianareo; 	
01O	3	5	0,00000	 fa fantatr'Andriamanitra fa amin'izay andro hihinananareo amin'izany, dia hisokatra ny masonareo, ka ho tahaka an'Andriamanitra hianareo, mahalala ny tsara sy ny ratsy. 	
01O	3	6	0,00000	 Ary hitan-dravehivavy fa ny voan'ilay hazo dia fihinana, mahate-hijery sy mendrika hoirina mba hahazoana fahiratan-tsaina; nioty tamin'ny voany izy, dia nihinana ary nomeny koa ny vadiny izay niaraka taminy, ary nihinana izy. 	
01O	3	7	0,00000	 Nisokatra ny mason'izy mivady, ary fantany fa nitanjaka izy; ka nanjaitra ravin'aviavy izy ireo nataony sikina. 	
01O	3	8	0,00000	 Tamin'izay dia ren'izy ireo ny feon'ny Tompo Andriamanitra nandalo tao amin'ny saha rahefa nangatsiatsiaka ny andro; ka niery an'ny Tompo Andriamanitra tao anaty hazon'ny saha ralehilahy sy ny vadiny. 	
01O	3	9	0,00000	 Fa Iaveh Andriamanitra niantso an-dralehilahy nilaza taminy hoe: Aiza moa hianao? 	
01O	3	10	0,00000	 Hoy ny navaliny: Nandre ny feonao tao anaty saha aho, ka natahotra, fa mitanjaka, ka dia niery aho. 	
01O	3	11	0,00000	 Ary hoy Iaveh Andriamanitra: Iza no nahafantaranao fa mitanjaka hianao? Moa nihinana tamin'ny hazo norarako tsy hihinananao va hianao? 	
01O	3	12	0,00000	 Hoy ny navalin-dralehilahy: Ny vehivavy izay napetrakao eto amiko no nanome ahy tamin'ilay hazo, dia nihinana aho. 	
01O	3	13	0,00000	 Hoy Iaveh Andriamanitra tamin-dravehivavy: Ahoana no nanaovanao izany? Hoy ny navalin-dravehivavy: Ny bibilava no namitaka ahy, ka dia nihinana aho. 	
01O	3	14	0,00000	 Hoy Iaveh Andriamanitra tamin'ny bibilava: Noho hianao nanao izany, dia voaozona hianao amin'ny biby fiompy rehetra sy ny biby rehetra eny an-tsaha: hikisaka amin'ny kibonao hianao ary vovo-tany no hohaninao amin'ny andro rehetra hiainanao. 	
01O	3	15	0,00000	 Ary hampifandrafesiko hianao sy ny vehivavy, ny taranakao sy ny taranany; izy hanorotoro ny lohanao, hianao kosa hanorotoro ny ombalahin-tongony. 	
01O	3	16	0,00000	 Ary hoy izy tamin-dravehivavy: Hampitomboiko ny fijalianao, indrindra raha bevohoka hianao; fijaliana no hiterahanao zanaka; hankamin'ny vadinao ny fanirianao ary izy hizaka anao. 	
01O	3	17	0,00000	 Dia hoy izy tamin-dralehilahy: Noho hianao nihaino ny tenin'ny vadinao ka nihinana tamin'ny hazo norarako tsy hihinananao, dia voaozona ny tany noho ny nataonao. Asa mahasasatra no hahazoanao hanina aminy mandritra ny andro rehetra hiainanao. 	
01O	3	18	0,00000	 Tsilo sy hery no vokatra homeny anao; ary anana eny an-tsaha no hohaninao. 	
01O	3	19	0,00000	 Ny fahatsembohan'ny tavanao ny hahazoanao hanina mandra-piverinao amin'ny tany; satria tany no nangalana anao, fa vovoka hianao, ary hody vovoka indray. 	
01O	3	20	0,00000	 Ary Eva no nataon'i Adama anaran'ny vadiny, satria izy no renin'ny olombelona rehetra. 	
01O	3	21	0,00000	 Nanaovan'ny Tompo Andriamanitra akanjo hoditra Adama sy ny vadiny dia natafiny azy. 	
01O	3	22	0,00000	 Ary hoy Iaveh Andriamanitra: Indro efa tonga tahaka ny anankiray amintsika ny olombelona raha ny amin'ny fahalalana ny tsara sy ny ratsy. Fa amin'izao kosa aoka tsy haninjitra ny tànany izy haka amin'ny hazon'aina koa, sy hihinana izany, ka ho velona mandrakizay. 	
01O	3	23	0,00000	 Dia navoakan'ny Tompo Andriamanitra hiala tao amin'ny sahan'i Edena izy, mba hiasa ny tany izay nangalana azy. 	
01O	3	24	0,00000	 Ka noroahiny ny olombelona ary nametrahany ny Kerobima sy ny lelafon-tsabatra mihebiheby teo atsinanan'ny sahan'i Edena, mba hiambina ny làlana mankany amin'ny hazon'aina.	
01O	4	1	0,00000	[KAINA SY ABELA - TARANAK'I KAINA - NY NAHATERAHAN'I SETA] Ary Adama nahalala an'i Eva vadiny, ka nanana anaka izy, dia niteraka an'i Kaina, sy nanao hoe: Efa nampisy olona anankiray aho tamin'ny fanampian'ny Tompo. 	
01O	4	2	0,00000	 Dia niteraka an'i Abela rahalahiny koa izy. Abela dia mpiandry ondry ary Kaina dia mpiasa tany. 	
01O	4	3	0,00000	 Nony afaka elaela dia nanatitra vokatry ny tany Kaina ho fanatitra ho an'ny Tompo. 	
01O	4	4	0,00000	 Ary Abela koa mba nanatitra ny voalohan-terak'ondriny, mbamin'ny taviny. Ary Iaveh nitsinjo an'i Abela sy ny fanatiny, 	
01O	4	5	0,00000	 fa tsy nijery an'i Kaina sy ny fanatiny. Dia tezitra mafy tamin'izany Kaina, ary kivy endrika izy. 	
01O	4	6	0,00000	 Ary hoy Iaveh tamin'i Kaina: Nahoana no tezitra hianao, ary nahoana no kivy endrika? 	
01O	4	7	0,00000	 Raha tsara ny ataonao, tsy hankasitrahana va hianao? Fa raha tsy tsara kosa ny nataonao, moa tsy mamitsaka eo am-baravaranao va ny ota? Mankaminao ny faniriany, fa tsy maintsy manapaka azy kosa hianao.	
01O	4	8	0,00000	 Hoy Kaina tamin'i Abela rahalahiny: Andeha isika ho any an-tsaha. Ary nony mby tany an-tsaha izy ireo, namely an'i Abela rahalahiny Kaina ka nahafaty azy. 	
01O	4	9	0,00000	 Dia hoy Iaveh tamin'i Kaina: Aiza Abela rahalahinao? Fa hoy ny navaliny: Tsy fantatro. Moa mpiambina ny rahalahiko va aho? 	
01O	4	10	0,00000	 Hoy Iaveh: Inona no nataonao? fa mitaraina hatraty amiko ny feon'ny ran-drahalahinao avy amin'ny tany. 	
01O	4	11	0,00000	 Amin'izao dia voaozon'ny tany hianao, fa nivava izy hitelina ny ran-drahalahinao nalatsaky ny tànanao. 	
01O	4	12	0,00000	 Rehefa hiasa ny tany hianao dia tsy hanome vokatra intsony izy, ary hianao ho mpanjenjena sy mpirenireny any ambonin'ny tany. 	
01O	4	13	0,00000	 Dia hoy Kaina tamin'ny Tompo: Lehibe loatra ny saziko ka tsy zakako efaina. 	
01O	4	14	0,00000	 Indro roahinao hiala amin'ity tany ity aho ankehitriny ary ho takona ny tavanao aho, lavitra anao; ary hanjenjena sy hirenireny, eny ambonin'ny tany aho, ary na iza na iza hahita ahy hamono ahy. 	
01O	4	15	0,00000	 Hoy Iaveh taminy: Izao àry: Raha misy hamono an'i Kaina dia valiana faty impito heny Kaina. Ary nasian'ny Tompo famantarana tamin'i Kaina mba tsy hisy hamono azy izay mifanena aminy. 	
01O	4	16	0,00000	 Rahefa izany dia niala teo anatrehan'ny Tompo Kaina, ka nonina tany amin'ny Noda, atsinanan'i Edena.	
01O	4	17	0,00000	 Kaina nahalala ny vadiny ka nanana anaka izy, dia niteraka an'i Enaoka; ary nanomboka nanorin-tanàna anankiray Kaina ka nantsoiny hoe Enaoka, araka ny anaran-janany. 	
01O	4	18	0,00000	 Irada no naterak'Enaoka, ary Irada niteraka an'i Maviaela; Maviaela niteraka an'i Matosaela; Matosaela niteraka an'i Lameka. 	
01O	4	19	0,00000	 Nampirafy roa Lameka; Adà no anaran'ny anankiray, ary Selà no anaran'ilay faharoa. 	
01O	4	20	0,00000	 Adà niteraka an'i Jabela; izy no rain'ireo mpitoetra an-day sy ao afovoan'ny biby fiompy. 	
01O	4	21	0,00000	 Ny anaran'ny rahalahiny Jobala; izy no rain'izay rehetra mpitendry valiha sy mpitsoka sodina. 	
01O	4	22	0,00000	 Selà kosa niteraka an'i Tobal-Kaina izay mpanefy fiasana maranitra isan-karazany na varahina na vy. Ny anaran'ny anabavin'i Tobal-Kaina dia Noema. 	
01O	4	23	0,00000	 Ary hoy Lameka tamin'ireo vadiny: Mandrenesa ny feoko, ry Adà sy Selà; Henoy ny teniko, ry vadin'i Lameka; Nahafaty lehilahy iray aho, noho ny feriko; Ary tovolahy iray, noho ny ratrako. 	
01O	4	24	0,00000	 Hovaliana faty impito heny Kaina, Ary hovaliana faty impito amby fitopolo heny Lameka.	
01O	4	25	0,00000	 Ary Adama nahalala ny vadiny indray ka niteraka lahy iray izy, nataony hoe Seta, fa hoy izy: Nomen'Andriamanitra ny fara aho ho solon'i Abela izay novonoin'i Kaina. 	
01O	4	26	0,00000	 Seta koa niteraka lalahy iray nataony hoe Enosy. Vao tamin'izay no nanomboka niantso ny anaran'ny Tompo ny olona.	
01O	5	1	0,00000	[NY TARANAK'I SETA ZANAK'I ADAMA, HATRAMIN'I NOE] Ity no boky misy ny tantaran'i Adama. Tamin'ny naharian'Andriamanitra ny olombelona dia nataony manahaka an'Andriamanitra izy. 	
01O	5	2	0,00000	 Lahy sy vavy no nahariany azy; ary notsofiny rano izy, ary nomeny anarana hoe Olombelona, tamin'ny nahariany azy.	
01O	5	3	0,00000	 Telopolo amby zato taona ny andro niainan'i Adama vao nitera-dahy anankiray manahaka azy sy mitovy tarehy aminy, ka nomeny anarana hoe Seta. 	
01O	5	4	0,00000	 Ary ny andron'i Adama taorian'ny niterahany an'i Seta dia valon-jato taona, sady niteraka zazalahy aman-jazavavy izy. 	
01O	5	5	0,00000	 Telopolo amby sivin-jato taona no andro rehetra niainan'i Adama, dia maty izy.	
01O	5	6	0,00000	 Dimy amby zato taona ny andro niainan'i Seta vao niteraka an'i Enosy izy. 	
01O	5	7	0,00000	 Mbola velona fito amby valon-jato taona Seta taorian'ny niterahany an'i Enosy, sady niteraka zazalahy aman-jazavavy. 	
01O	5	8	0,00000	 Dimy amby sivin-jato taona no andro rehetra niainan'i Seta, dia maty izy. 	
01O	5	9	0,00000	 Sivy folo taona ny andro niainan'i Enosy vao niteraka an'i Kainany izy. 	
01O	5	10	0,00000	 Mbola velona dimy ambin'ny folo amby valon-jato taona Enosy taorian'ny niterahany an'i Kainany, sady niteraka zazalahy aman-jazavavy. 	
01O	5	11	0,00000	 Dimy amby sivin-jato taona ny andro rehetra niainan'i Enosy, dia maty izy. 	
01O	5	12	0,00000	 Fitopolo taona ny andro niainan'i Kainany vao niteraka an'i Malaleela izy. 	
01O	5	13	0,00000	 Mbola velona efapolo sy valon-jato taona Kainany taorian'ny niterahany an'i Malaleela, sady niteraka zazalahy aman-jazavavy. 	
01O	5	14	0,00000	 Folo amby sivin-jato taona no andro rehetra niainan'i Kainany, dia maty izy. 	
01O	5	15	0,00000	 Dimy amby enim-polo taona ny andro niainan'i Malaleela, vao niteraka an'i Jareda izy. 	
01O	5	16	0,00000	 Mbola velona telopolo amby valon-jato taona Malaleela taorian'ny niterahany an'i Jareda, sady niteraka zazalahy aman-jazavavy. 	
01O	5	17	0,00000	 Dimy amby sivifolo sy valon-jato taona no andro rehetra niainan'i Malaleela, dia maty izy.	
01O	5	18	0,00000	 Roa amby enim-polo amby zato taona ny andro niainan'i Jareda vao niteraka an'i Enaoka izy. 	
01O	5	19	0,00000	 Mbola velona telopolo amby valon-jato taona Jareda taorian'ny niterahany an'i Enaoka, sady niteraka zazalahy aman-jazavavy. 	
01O	5	20	0,00000	 Roa amby enim-polo amby sivin-jato taona no andro rehetra niainan'i Jareda, dia maty izy. 	
01O	5	21	0,00000	 Dimy amby enim-polo taona ny andro niainan'i Enaoka vao niteraka an'i Matosalema izy. 	
01O	5	22	0,00000	 Mbola nizotra nifanaraka tamin'Andriamanitra telon-jato taona Enaoka, taorian'ny niterahany an'i Matosalema, sady niteraka zazalahy aman-jazavavy. 	
01O	5	23	0,00000	 Dimy amby enimpolo sy telon-jato taona no andro rehetra niainan'i Enaoka. 	
01O	5	24	0,00000	 Nizotra nifanaraka tamin'Andriamanitra Enaoka, dia tsy hita intsony, fa nentin'Andriamanitra izy. 	
01O	5	25	0,00000	 Fito amby valopolo amby zato taona ny andro niainan'i Matosalema vao niteraka an'i Lameka izy. 	
01O	5	26	0,00000	 Mbola velona roa roa amby valopolo sy fiton-jato taona Matosalema taorian'ny niterahany an'i Lameka, sady niteraka zazalahy aman-jazavavy. 	
01O	5	27	0,00000	 Sivy amby enim-polo sy sivin-jato taona no andro rehetra niainan'i Matosalema, dia maty izy.	
01O	5	28	0,00000	 Roa amby valopolo amby zato taona ny andro niainan'i Lameka vao niteraka zazalahy anankiray izy, 	
01O	5	29	0,00000	 nataony hoe Noe no anarany, fa hoy izy: Ity no hanamaivana antsika amin'ny fahasasarantsika sy amin'ny asa tànana mahasasatra avy amin'ity tany efa voaozon'ny Tompo. 	
01O	5	30	0,00000	 Mbola velona dimy amby fitopolo sy fiton-jato taona Lameka taorian'ny niterahany an'i Noe, sady niteraka zazalahy aman-jazavavy. 	
01O	5	31	0,00000	 Ary fito amby fitopolo sy fiton-jato taona no andro rehetra niainan'i Lameka, dia maty izy.	
01O	5	32	0,00000	 Rahefa diman-jato taona Noe, dia niteraka an'i Sema sy Kama ary Jafeta.	
01O	6	1	0,00000	[NY ANTON'NY SAFO-DRANO - FILAZANA AZY MIALOHA - FIOMANAN'I NOE] Nony efa niantomboka ho maro ny olona teto ambonin'ny tany ary efa niteraka zazavavy izy, 	
01O	6	2	0,00000	 dia hitan'ireo zanak'Andriamanitra fa tsara tarehy ny zanakavavin'ny olombelona, ka naka vady tamin'izy ireo izy, dia tamin'izay rehetra tiany. 	
01O	6	3	0,00000	 Ary hoy Iaveh: Tsy hipetraka mandrakariva ao amin'ny olombelona ny fanahiko; fa nofo fotsiny ihany ny olombelona, ary ho roa-polo amby zato taona no androny. 	
01O	6	4	0,00000	 Ary tamin'izany andro izany dia nisy ny rapeton'olona teto ambonin'ny tany, dia rahefa nankamin'ny zanakavavin'ny olombelona ny zanak'Andriamanitra, sy efa nahary zaza taminy. Ary ireny no olo-mahery nalaza hatrizay ela izay. 	
01O	6	5	0,00000	 Hitan'ny Tompo fa be ny faharatsian'ny olona tambonin'ny tany, ary ny ratsy ihany no alehan'ny fisainana rehetra avy amin'ny fony isan'andro. 	
01O	6	6	0,00000	 Ka nanenina Iaveh tamin'ny nahariany ny olombelona tambonin'ny tany; ary nalahelo tao am-pony izy, 	
01O	6	7	0,00000	 ka hoy izy hoe: Haringako tsy ho eo ambonin'ny tany ny olombelona nohariko, hatramin'ny olombelona ka hatramin'ny biby fiompy, ny biby mikisaka sy ny voro-manidina, fa manenina aho noho ny nanaovako azy.	
01O	6	8	0,00000	 Noe kosa anefa dia nahita fitia teo imason'ny Tompo.	
01O	6	9	0,00000	 Izao no tantaran'i Noe: Lehilahy marina Noe, nanao ny rariny teo amin'ny olona niara-belona taminy, nizotra nifanaraka tamin'Andriamanitra Noe. 	
01O	6	10	0,00000	 Niteraka telo mirahalahy izy, dia Sema sy Kama ary Jafeta. 	
01O	6	11	0,00000	 Ary tamin'izay nihasimba teo anatrehan'Andriamanitra ny tany, sy nihafeno faharatsiana. 	
01O	6	12	0,00000	 Nijery ny tany Andriamanitra ka indro, efa simba izy, fa samy efa nanimba ny làlany tambonin'ny tany avokoa ny nofo rehetra. 	
01O	6	13	0,00000	 Ka hoy Andriamanitra tamin'i Noe: Efa mby eto anatrehako ny fara fiafaran'ny nofo rehetra, fa feno haratsiana ny tany noho izy ireo, ka haringako izy mbamin'ny tany. 	
01O	6	14	0,00000	 Ary hianao, manaova sambo fiara amin'ny hazo misy dity; asio efitrefitra izy, ary hosory ditin-tany ny atiny sy ivelany. 	
01O	6	15	0,00000	 Toy izao no hanaovanao azy: Telon-jato hakiho no ho lavan'ny sambo fiara; dimam-polo hakiho no sakany ary telo-polo hakiho no hahavony. 	
01O	6	16	0,00000	 Asio elanelany iray hakiho tsy voatampina eo ambanin'ny tafo; ary varavarana iray amin'ny lafin'ny sambo fiara; ka asio rihana misy efitra voalohany, faharoa sy fahatelo. 	
01O	6	17	0,00000	 Ary izaho hahatonga ny safo-drano hanafotra ny tany, mba handringana ny nofo rehetra manam-pofon'aina eo ambanin'ny lanitra; ho levona izay rehetra ety ambonin'ny tany. 	
01O	6	18	0,00000	 Fa hanao fanekem-pihavanana aminao kosa aho, ary hiditra ao an-tsambo fiara hianao sy ny zanakao, ny vadinao sy ny vinantovavinao. 	
01O	6	19	0,00000	 Ny zava-manana aina rehetra, ny nofo rehetra, dia hampidirinao roa avy isan-karazany ho ao an-tsambo fiara, mba ho voatahiry velon'aina izy sy hianao: ho lahy iray sy vavy iray avy ireo. 	
01O	6	20	0,00000	 Vorona isan-karazany, biby fiompy isan-karazany, biby mikisaka amin'ny tany isan-karazany no ho avy eo aminao, roa isan-karazany avy, mba hotahirizinao velon'aina. 	
01O	6	21	0,00000	 Ary hianao kosa, itondray avokoa rahefa mety ho zava-pihinana, angony ho fitaovana, mba hisy hataonao sy izy ireo fihinana. 	
01O	6	22	0,00000	 Nanomboka nanao izany Noe: notanterahiny daholo izay rehetra nasain'Andriamanitra nataony.	
01O	7	1	0,00000	[NY NIDIRAN'I NOE TAO AMIN'NY SAMBO FIARA - NY SAFO-DRANO] Hoy Iaveh tamin'i Noe: Midira ao an-tsambo fiara hianao sy ny ankohonanao rehetra, fa amin'izao olona miara-belona aminao izao, dia hianao no hitako ho olo-marina eo anatrehako. 	
01O	7	2	0,00000	 Ny biby madio rehetra dia fito tsiroaroa avy, lahy sy vavy, no halainao ho ao aminao; ary ny biby tsy madio kosa dia roa avy, lahy sy vavy, no halainao; 	
01O	7	3	0,00000	 ny voro-manidina koa, fito tsiroaroa avy, mba hampaharitra ny karazany tsy ho faty eto ambonin'ny tany, lahy sy vavy. 	
01O	7	4	0,00000	 Fa fito andro sisa dia handatsaka ranonorana amin'ny tany aho, mandritra ny efa-polo andro sy efa-polo alina; ka hofongorako eo ambonin'ny tany ny zavatra rehetra nataoko.	
01O	7	5	0,00000	 Notanterahin'i Noe avokoa izay rehetra nasain'ny Tompo hataony. 	
01O	7	6	0,00000	 Efa enin-jato taona izy tamin'ny nahatongavan'ny safo-drano nanafotra ny tany. 	
01O	7	7	0,00000	 Niditra tao an-tsambo fiara Noe mbamin'ny zanany sy ny vadiny ary ny vinantovaviny mba tsy ho tratry ny safo-drano. 	
01O	7	8	0,00000	 Ny biby madio sy ny tsy madio, ny vorona sy izay rehetra mikisaka amin'ny tany; 	
01O	7	9	0,00000	 dia samy nanatona tsiroaroa, lahy sy vavy, nankao amin'i Noe, ao an-tsambo fiara, araka ny nandidian'Andriamanitra an'i Noe. 	
01O	7	10	0,00000	 Ary nony afaka fito andro dia nibosasaka teto ambonin'ny tany ny safo-drano.	
01O	7	11	0,00000	 Tamin'ny taona fahenin-jato niainan'i Noe, tamin'ny volana faharoa, andro fahafito ambin'ny folo dia nipoitra ny loharano rehetra avy any amin'ny hantsana lehibe, nivoha ny vavahadin-dranon'ny lanitra, 	
01O	7	12	0,00000	 ary nilatsaka tamin'ny tany ny ranonorana nandritra ny efa-polo andro sy efa-polo alina. 	
01O	7	13	0,00000	 Tamin'izay andro izay dia niditra tao an-tsambo fiara Noe, nomban'i Sema sy Kama ary Jafeta, zanakalahin'i Noe, ary ny vadin'i Noe, sy ny vinantovaviny telo niaraka taminy; 	
01O	7	14	0,00000	 dia izy ireo sy ny biby rehetra isan-karazany, ny biby fiompy rehetra isan-karazany, ny biby rehetra mikisaka amin'ny tany isan-karazany, ary ny voro-manidina rehetra isan-karazany, ny voronkely, ny manan'elatra rehetra. 	
01O	7	15	0,00000	 Nanatona tsiroaroa izy ireo avy amin'ny nofo rehetra manam-pofon'aina nankeo amin'i Noe tao an-tsambo fiara. 	
01O	7	16	0,00000	 Lahy sy vavy avy amin'ny nofo rehetra no tonga izy araka ny nandidian'Andriamanitra an'i Noe. Dia narindrin'ny Tompo teo ivohony ny varavarana. 	
01O	7	17	0,00000	 Naharitra efa-polo andro teo amin'ny tany ny safo-drano. Nitombo be ny rano dia naingainy ny sambo fiara, ary nisavoana tambonin'ny tany. 	
01O	7	18	0,00000	 Mbola nitombo ny rano, ka nisondrotra dia nisondrotra tao amin'ny tany, ary ny sambo fiara nitsinkafona teny ambonin'ny rano. 	
01O	7	19	0,00000	 Nony efa nisondrotra teo ihany ny rano dia voasarony avokoa ny tendrombohitra avo rehetra, tambanin'ny lanitra manontolo. 	
01O	7	20	0,00000	 Ka tafasondrotra dimy ambin'ny folo hakiho nihoatra ny tendrombohitra voasarony izy. 	
01O	7	21	0,00000	 Maty avokoa ny nofo rehetra mihetsiketsika eto ambonin'ny tany ary ny olombelona rehetra. 	
01O	7	22	0,00000	 Maty daholo rahefa mety ho zavatra mitoetra amin'ny tany maina, rahefa mety ho zava-manam-pofon'aina teo am-bavorony.	
01O	7	23	0,00000	 Ringana avokoa rahefa mety ho zavatra tambonin'ny tany, hatramin'ny olombelona ka hatramin'ny biby fiompy sy ny zava-mikisaka mbamin'ny vorona eny amin'ny habakabaka; levona tsy nisy teto an-tany intsony izany; fa Noe sy ireo niara-nitoetra taminy tao an-tsambo fiara ihany no sisa. 	
01O	7	24	0,00000	 Dimam-polo amby zato andro no nahatondraka ny rano tambonin'ny tany.	
01O	8	1	0,00000	[NY NIAFARAN'NY SAFO-DRANO - NY NIVOAHANA TAO AN-TSAMBO FIARA] Ary Andriamanitra nahatsiaro an'i Noe sy ny biby ary ny biby fiompy rehetra izay niaraka taminy tao an-tsambo fiara; ary Andriamanitra nandefa rivotra tamin'ny tany ary nihena ny rano; 	
01O	8	2	0,00000	 nikatona ny loharanon'ny hantsana sy ny vavahadin-dranon'ny lanitra; ary nitsahatra tsy nilatsaka avy any an-danitra ny ranonorana. 	
01O	8	3	0,00000	 Nisintona tsikelikely teo ambonin'ny tany ny rano nandroso nihemotra, ka nony afaka dimam-polo amby zato andro, dia nietry izy. 	
01O	8	4	0,00000	 Ary tamin'ny volana fahafito, andro fahafito ambin'ny folon'ny volana, dia niantsona teo ambonin'ny tendrombohitra Ararata ny sambo fiara. 	
01O	8	5	0,00000	 Nihena niandalandalana ny rano, hatramin'ny volana fahafolo, ary tamin'ny andro voalohan'ny volana fahafolo dia niseho ny tampon-tendrombohitra.	
01O	8	6	0,00000	 Nony afaka efa-polo andro, Noe dia namoha ny varavarankely nataony tamin'ny sambo fiara, 	
01O	8	7	0,00000	 ka nandefa ny goaika izay lasa nivaoka nefa niverimberina teo, mandra-paharitra ny rano tambonin'ny tany. 	
01O	8	8	0,00000	 Ny voromailala indray no nalefany hiala teo aminy, hahitany na efa nihena ny rano tambonin'ny tany na tsia. 	
01O	8	9	0,00000	 Tsy nahita izay hipetrahan'ny faladiany anefa ny voromailala, ka niverina nankeo amin'i Noe teo amin'ny sambo fiara, fa mbola nisy rano hatraiza hatraiza tambonin'ny tany. Dia naninjitra ny tànany izy ka nandray azy sy nampiditra azy ho ao aminy, ao anatin'ny sambo fiara. 	
01O	8	10	0,00000	 Mbola niandry hafitoana indray izy, vao nandefa fanindroany ny voromailala ho any ivelan'ny sambo fiara. 	
01O	8	11	0,00000	 Ary niverina nankeo aminy ny voromailala nony harivariva, ary indro ravin'oliva nilenodenoka anankiray teny am-bavany, ka fantatr'i Noe fa efa tsy voasaron'ny rano intsony ny tany. 	
01O	8	12	0,00000	 Mbola niandry hafitoana indray izy dia nandefa ny voromailala ary tsy niverina nankeo aminy intsony izy. 	
01O	8	13	0,00000	 Tamin'ny taona faharaika amby enin-jato, tamin'ny volana voalohany, andro voalohan'ny volana, dia ritra ny rano teo ambonin'ny tany. Nesorin'i Noe ny tafon'ny sambo fiara, dia nijery izy, ka hitany fa efa maina ny vohon'ny tany. 	
01O	8	14	0,00000	 Ary tamin'ny volana faharoa, andro fahafito amby roa-polon'ny volana, dia maina ny tany. 	
01O	8	15	0,00000	 Ary tamin'izay dia niteny tamin'i Noe Andriamanitra nanao hoe: 	
01O	8	16	0,00000	 Mivoaha amin'ny sambo fiara hianao sy ny vadinao, ny zanakao lahy sy ny vinantovavinao miaraka aminao. 	
01O	8	17	0,00000	 Ento mivoaka miaraka aminao koa ny biby rehetra isan-karazany izay ao aminao, na vorona, na biby fiompy, ary ny biby rehetra mikisaka amin'ny tany: aoka hiely amin'ny tany ireny, ka ho maro anaka sy hihabetsaka eny ambonin'ny tany. 	
01O	8	18	0,00000	 Dia nivoaka Noe, izy sy ny zanany sy ny vadiny sy ny vinantovaviny. 	
01O	8	19	0,00000	 Ary nivoaka avy tao an-tsambo fiara ny biby rehetra, ny biby mikisaka rehetra mbamin'ny vorona rehetra, dia izao zava-mihetsiketsika rehetra eto ambonin'ny tany izao, samy araka ny karazany avy.	
01O	8	20	0,00000	 Ary Noe dia nanorina otely ho an'ny Tompo, ka naka tamin'ny biby madio rehetra mbamin'ny vorona madio rehetra, dia nanolotra sorona dorana teo ambony otely. 	
01O	8	21	0,00000	 Dia nandre hanitra mahafinaritra Iaveh ka Iaveh nanao anakampo hoe: Tsy hanozona intsony ny tany aho noho ny olona; fa ratsy hatramin'ny fahatanorany ny fisainan'ny fon'ny olombelona; ary tsy mba hamono ny zavatra manan'aina rehetra toy izay nataoko izay intsony aho. 	
01O	8	22	0,00000	 Amin'izao sisa izao, raha mbola maharitra koa ny tany, dia tsy ho tapaka ny famafazana sy ny fijinjana, ny hatsiaka sy ny hafanàna, ny fahavaratra sy ny ririnina, ary ny andro sy ny alina.	
01O	9	1	0,00000	[FANAVAOZANA NY FANEKENA - FAMINANIANA NATAON'I NOE MOMBA NY TARANANY] Dia nitso-drano an'i Noe sy ny zanany lahy Andriamanitra, ka nanao taminy hoe: Miteraha maro, mihabetsaha ary mamenoa ny tany. 	
01O	9	2	0,00000	 Hatahotra anareo sy himalo avokoa ny bibin'ny tany rehetra, ny vorona eny amin'ny habakabaka rehetra, ny zava-mihetsiketsika rehetra ambonin'ny tany, mbamin'ny hazandrano rehetra anaty ranomasina; efa natolotra eo an-tànanareo ireny. 	
01O	9	3	0,00000	 Ho fihinana ho anareo avokoa rahefa mety ho zava-mihetsiketsika sy manana aina; fa omeko anareo daholo izany rehetra izany, toy ny efa nanomezako anareo ny zava-maitso. 	
01O	9	4	0,00000	 Kanefa ny nofo aza haninareo miaraka amin'ny aina, izany hoe ny rany. 	
01O	9	5	0,00000	 Ary ny ranareo dia hasaiko hampamoaka noho ny ainareo, hampamoahiko izany avokoa ny biby rehetra; ny tànan'olombelona, ny tànan'olombelona izay mpirahalahy no hampamoahiko ny ain'ny olombelona. 	
01O	9	6	0,00000	 Ka na zovy na zovy handatsaka ran'olona, dia mba halatsak'olona koa ny rany, satria nataon'Andriamanitra mitovy tarehy aminy ny olombelona. 	
01O	9	7	0,00000	 Ka dia miteraha maro hianareo, mihabetsaha hianareo, mieleza eran'ny tany, ka mihabetsaha eny.	
01O	9	8	0,00000	 Hoy koa Andriamanitra tamin'i Noe sy ny zanany niaraka taminy: 	
01O	9	9	0,00000	 Ary izaho kosa dia hanao fanekem-pihavanana aminareo sy amin'ny taranaka mandimby anareo, 	
01O	9	10	0,00000	 amin'ny zava-manana aina rehetra izay eo aminareo, na vorona, na biby fiompy, sy ny bibin'ny tany rehetra, hatramin'izay nivoaka avy tao an-tsambo fiara ka hatramin'ny biby rehetra ambonin'ny tany. 	
01O	9	11	0,00000	 Manao fanekem-pihavanana aminareo aho: tsy hisy levon'ny safo-drano intsony ny nofo rehetra, ary tsy hisy safo-drano handringana ny tany intsony. 	
01O	9	12	0,00000	 Dia hoy Andriamanitra: Ity no famantaran'ny fanekena nataoko ho amiko sy ho aminareo mbamin'ny zava-manana aina rehetra izay ao aminareo, amin'ny taranaka ho avy rehetra: 	
01O	9	13	0,00000	 Nataoko eo amin'ny rahona ny avako, ka ho tonga famantaran'ny fanekena amiko sy amin'ny tany. 	
01O	9	14	0,00000	 Ka rahefa hampiangona rahona ambonin'ny tany aho, dia hiseho eo amin'ny rahona ny avana. 	
01O	9	15	0,00000	 Ka hotsarovako ny fanekena misy amiko sy aminareo mbamin'ny zava-manana aina rehetra, ny nofo rehetra, ka dia tsy hisy rano hanjary safo-drano mandringana ny nofo rehetra intsony. 	
01O	9	16	0,00000	 Ho eo amin'ny rahona ny avana, ka ny fijerena azy dia hahatsiarovako ny fanekena mandrakizay amin'Andriamanitra sy amin'ny zava-manana aina rehetra, ny nofo rehetra, ambonin'ny tany. 	
01O	9	17	0,00000	 Ary hoy Andriamanitra tamin'i Noe: Inona àry no famantaran'ny fanekena naoriko amiko sy amin'ny nofo rehetra ambonin'ny tany.	
01O	9	18	0,00000	 Ny zanak'i Noe nivoaka tao an-tsambo fiara dia Sema sy Kama ary Jafeta; ary Kama no rain'i Kanaana. 	
01O	9	19	0,00000	 Izy telo lahy ireo no zanak'i Noe, ary avy amin'izy ireo ny olo-monina amin'ny tany rehetra.	
01O	9	20	0,00000	 Mpiasa tany Noe, ka nanomboka namboly voaloboka izy. 	
01O	9	21	0,00000	 Nony nisotro divay dia mamo sy niboridana nanary lamba tao an-dainy izy. 	
01O	9	22	0,00000	 Nahita ny fitanjahan-drainy Kama, rain'i Kanaana, ka lasa nivoaka nilaza izany tamin'izy roa lahy rahalahiny. 	
01O	9	23	0,00000	 Fa noraisin'i Sema sy Jafeta kosa ny lamba, nasampiny tamin'ny sorony, dia nanao dia mianotra izy, ka nandrakotra ny fitanjahan-drainy. 	
01O	9	24	0,00000	 Niamboho ny tavan'izy ireo, ka tsy nahita izay fitanjahan-drainy. Nony nahatsiaro tamin'ny hamamoany Noe dia nahare izay nataon-janany farahaly taminy, 	
01O	9	25	0,00000	 ka hoy izy: Ho voaozona anie Kanaana, Ho andevon'ny andevo izy, amin'ny rahalahiny.	
01O	9	26	0,00000	 Hoy indray izy: Isaorana anie Iaveh Andriamanitr'i Sema, Ary aoka ho andevony Kanaana. 	
01O	9	27	0,00000	 Hataon'Andriamanitra malalaka anie Jafeta. Aoka izy honina ao an-dain'i Sema. Ary aoka ho andevony Kanaana. 	
01O	9	28	0,00000	 Mbola velona dimam-polo sy telon-jato taona Noe taorian'ny safo-drano. 	
01O	9	29	0,00000	 Ary dimam-polo sy sivin-jato taona ny andro rehetra niainan'i Noe, dia maty izy.	
01O	10	1	0,00000	[FILAZANA MISESY NY FIRENENA TARANAK'I NOE] Izao no taranak'i Sema sy Kama ary Jafeta, zanak'i Noe. Nitera-dahy izy ireo taorian'ny safo-drano. 	
01O	10	2	0,00000	 Zanak'i Jafeta: Gomera, Magoga, Maday, Javàna, Tobala, Mosòka, ary Tirasa. 	
01O	10	3	0,00000	 Zanak'i Gomera: Aseneza, Rifata, ary Togorma. 	
01O	10	4	0,00000	 Zanak'i Javàna: Elisà sy Tarsisa ary Setima sy Dodanima. 	
01O	10	5	0,00000	 Avy tamin'ireo no ihavian'ny vahoaka miely amin'ny nosim-pirenena any amin'ny taniny avy, samy araka ny fiteniny sy araka ny fianakaviany, araka ny fireneny avy.	
01O	10	6	0,00000	 Zanak'i Kama: Kosy, Mesraima, Fota, ary Kanaana. 	
01O	10	7	0,00000	 Zanak'i Kosy: Sabà, Hevilà, Sabatà, Regmà ary Sabatakà. Zanak'i Regma: Sabà sy Dadàna. 	
01O	10	8	0,00000	 Kosy niteraka an'i Nemroda, izay voalohan'olona manam-pahefana tamin'ny tany. 	
01O	10	9	0,00000	 Mpihaza mahery teo anatrehan'ny Tompo izy, ka izany no anaovan'ny olona hoe: Tahaka an'i Nemroda mpihaza mahery eo anatrehan'ny Tompo. 	
01O	10	10	0,00000	 Ny niandohan'ny fanjakany dia Babela, Aràka, Akada, ary Kalane any amin'ny tany Senaara. 	
01O	10	11	0,00000	 Avy ao amin'io tany io izy dia nankany Asora, ka nanorina an'i Niniva, Rekobota-Ira, Kale, 	
01O	10	12	0,00000	 ary Resena anelanelan'i Niniva sy Kale; io no ilay tanàna lehibe. 	
01O	10	13	0,00000	 Mesraima niteraka ny Lodima, ny Anamima, ny Laabima, ny Neftoima, 	
01O	10	14	0,00000	 ny Fetrosima, ny Kasloima, izay ihavian'ny Filistina ary ny Faftorima. 	
01O	10	15	0,00000	 Kanaana niteraka an'i Sidòna lahimatoany, sy Heta; 	
01O	10	16	0,00000	 ary koa ny Jeboseana, ny Amoreana, ny Jerijeseana, 	
01O	10	17	0,00000	 ny Heveana, ny Araseana, ny Sineana, 	
01O	10	18	0,00000	 ny Aradiana, ny Semareana, ary ny Amateana. Ary nony taty aoriana niely ny fokon'ny Kananeana. 	
01O	10	19	0,00000	 Ka ny faritanin'ny Kananeana tafapaka hatrany Sidòna amin'ny tandrifin'ny Jerara ka hatrany Gazà, ary hatramin'ny tandrifin'i Sodoma, Gomora, Adama ary Seoima, dia hatrany Lesà. 	
01O	10	20	0,00000	 Ireo no taranak'i Kama, araka ny fianakaviany sy araka ny fiteniny avy, any amin'ny taniny sy any amin'ny fireneny avy. 	
01O	10	21	0,00000	 Dia nitera-dahy koa Sema, rain'ny zanak'i Ebera rehetra, sy zokin'i Jafeta. 	
01O	10	22	0,00000	 Zanak'i Sema: Elama, Asora, Arfaksada, Loda, ary Arama. 	
01O	10	23	0,00000	 Zanak'i Arama: Osa, Hola, Getera, ary Mesa. 	
01O	10	24	0,00000	 Arfaksada niteraka an'i Sale, ary Sale niteraka an'i Ebera. 	
01O	10	25	0,00000	 Roa lahy no zanak'i Ebera, ka Falega no anaran'ny anankiray, fa tamin'ny androny dia voazara ny tany, ary Jektàna no anaran'ny rahalahiny. 	
01O	10	26	0,00000	 Jektàna niteraka an'i Elmodada, Salefa, Asarmota, Jare, 	
01O	10	27	0,00000	 Adorama, Ozala, Deklà, 	
01O	10	28	0,00000	 Ebala, Amimaèla, Sabà, 	
01O	10	29	0,00000	 Ofira, Hevilà, ary Jobaba. 	
01O	10	30	0,00000	 Izy rehetra ireo dia zanak'i Jektàna. Ny tany nonenan'izy ireo dia ny tendrombohitra atsinanana hatrany Mesà manitsy an'i Sefara. 	
01O	10	31	0,00000	 Ireo no taranak'i Sema, araka ny fianakaviany sy araka ny fiteniny, any amin'ny taniny avy, araka ny fireneny avy. 	
01O	10	32	0,00000	 Ireo no fianakavian'ny zanak'i Noe, araka ny taranany, any amin'ny fireneny avy. Avy amin'ireo ny firenena niely teto ambonin'ny tany, aorian'ny safo-drano.	
01O	11	1	0,00000	[TILIKAMBON'I BABELA - FIPARITAHAN'NY FIRENEN'OLONA - TETY RAZAN'NY SEMITA, HATRAMIN'I ABRAHAMA] Iray fiteny sy iray fanonona ny tany rehetra. 	
01O	11	2	0,00000	 Nony nandeha niantsinanana ny olona dia nahita tany lemaka tao amin'ny tany Senaara izy, ka niorim-ponenana teo. 	
01O	11	3	0,00000	 Dia nifampilaza izy nanao hoe: Andeha isika hanao biriky, ka handoro azy amin'ny afo. Dia biriky no nataony solom-bato, ary ditin-tany no nataony solon-tsimenitra. 	
01O	11	4	0,00000	 Hoy koa izy: Andeha isika hanorina tanàna anankiray, ary tilikambo anankiray mahatakatra ny lanitra ny tampony, dia hanangana tsangam-bato ho antsika, fandrao tafaely any ambonin'ny tany rehetra isika. 	
01O	11	5	0,00000	 Fa nidina kosa Iaveh hizaha ny tanàna aman-tilikambo nataon'ny zanak'olombelona. 	
01O	11	6	0,00000	 Dia hoy Iaveh: Indro firenena iray izy ireo ary fiteny iray no iraisan'izy rehetra, ary ity asa ity no iandohan'izay tiany hatao; amin'izao dia tsy hisy na inona na inona hisakana azy tsy hanatanteraka izay kasainy hatao. 	
01O	11	7	0,00000	 Andeha isika hidina ao ihany ka hanorokoro ny fiteniny mba tsy hifankahazo fiteny intsony izy. 	
01O	11	8	0,00000	 Dia napariak'Iaveh avy eo izy ireo ho any ambonin'ny tany rehetra, ka nitsahatra tsy nanao ilay tanàna intsony. 	
01O	11	9	0,00000	 Izany no nanaovana ny anarany hoe Babela, satria tao no nanorokoroan'ny Tompo ny fitenin'ny tany rehetra, ary avy ao no nampielezan'ny Tompo azy ireo ho any ambonin'ny tany rehetra. 	
01O	11	10	0,00000	 Izao no tantaran'i Sema: Efa zato taona Sema, vao niteraka an'i Arfaksada, roa taona taorian'ny safo-drano. 	
01O	11	11	0,00000	 Mbola velona diman-jato taona Sema taorian'ny niterahany an'i Arfaksada, sady niteraka zazalahy aman-jazavavy izy. 	
01O	11	12	0,00000	 Rahefa dimy amby telo-polo taona ny andro niainan'i Arfaksada, dia niteraka an'i Sale izy. 	
01O	11	13	0,00000	 Ary mbola velona telo amby efa-jato taona Arfaksada, taorian'ny niterahany an'i Sale, sady niteraka zazalahy aman-jazavavy izy. 	
01O	11	14	0,00000	 Rahefa telo-polo taona ny andro niainan'i Sale dia niteraka an'i Ebera izy. 	
01O	11	15	0,00000	 Ary mbola velona telo amby efa-jato taona Sale taorian'ny niterahany an'i Ebera, sady niteraka zazalahy aman-jazavavy izy. 	
01O	11	16	0,00000	 Rahefa efatra amby telo-polo taona ny andro niainan'i Ebera dia niteraka an'i Falega izy. 	
01O	11	17	0,00000	 Ary mbola velona telo-polo sy efa-jato taona Ebera, taorian'ny niterahany an'i Falega, sady niteraka zazalahy aman-jazavavy izy. 	
01O	11	18	0,00000	 Rahefa telo-polo taona ny andro niainan'i Falega dia niteraka an'i Reo izy. 	
01O	11	19	0,00000	 Ary mbola velona sivy amby roan-jato taona Falega taorian'ny niterahany an-dReo, sady niteraka zazalahy aman-jazavavy izy. 	
01O	11	20	0,00000	 Rahefa roa amby telo-polo taona ny andro niainan-dReo, dia niteraka an'i Saroga izy. 	
01O	11	21	0,00000	 Ary mbola velona fito sy roan-jato taona Reo, taorian'ny niterahany an'i Saroga, sady niteraka zazalahy aman-jazavavy izy. 	
01O	11	22	0,00000	 Rahefa telo-polo taona ny andro niainan'i Saroga dia niteraka an'i Nakora izy. 	
01O	11	23	0,00000	 Ary mbola velona roan-jato taona Saroga, taorian'ny niterahany an'i Nakora, sady niteraka zazalahy aman-jazavavy izy. 	
01O	11	24	0,00000	 Rahefa sivy amby roa-polo taona ny andro niainan'i Nakora, dia niteraka an'i Tare izy. 	
01O	11	25	0,00000	 Ary mbola velona sivy ambin'ny folo amby zato taona Nakora taorian'ny niterahany an'i Tare, sady niteraka zazalahy aman-jazavavy izy. 	
01O	11	26	0,00000	 Rahefa fito-polo taona ny andro niainan'i Tare, dia niteraka an'i Abrama sy Nakora ary Aràna izy. 	
01O	11	27	0,00000	 Izao no tantaran'i Tare: Tare niteraka an'i Abrama sy Nakora ary Aràna. Aràna niteraka an'i Lota. 	
01O	11	28	0,00000	 Ary Aràna maty teo anatrehan'i Tare rainy, tany amin'ny tany nahaterahany, any Ora any Kaldea. 	
01O	11	29	0,00000	 Abrama sy Nakora samy naka vady avy; ka ny anaran'ny vadin'i Abrama dia Saray, ary ny anaran'ny vadin'i Nakora dia Meldà, zanak'i Aràna, rain'i Melkà sy rain'i Jeskà. 	
01O	11	30	0,00000	 Ary Saray dia momba; tsy niteraka izy.	
01O	11	31	0,00000	 Ary nentin'i Tare Abrama zanany mbamin'i Lota zafiny, zanak'i Aràna, ary Saray, vinantovaviny, vadin'i Abrama zanany; ary niara-nandeha izy ireo niala tany Ora any amin'ny Kaldeana, mba ho any amin'ny tany Kanaana. Nony tonga tao Haràna anefa izy ireo dia nonina tao. 	
01O	11	32	0,00000	 Dimy amby roan-jato taona no andro niainan'i Tare, dia maty tao Haràna izy.	
01O	12	1	0,00000	[FIANTSOAN'ANDRIAMANITRA AN'I ABRAMA HO ANY KANAANA - NY NIVAHINIANAN'I ABRAMA TANY EJIPTA] Hoy Iaveh tamin'i Abrama: Mialà amin'ny taninao sy amin'ny fianakavianao ary amin'ny tranon-drainao mba ho any amin'ny tany hasehoko anao. 	
01O	12	2	0,00000	 Izaho hahatonga anao ho firenena lehibe sy hitso-drano anao, ary hampanan-daza ny anaranao. 	
01O	12	3	0,00000	 Ho tonga fanasoavana hianao; ny manasoa anao hohasoaviko, ny manozona anao hozoniko, ary aminao no hanasoavana ny firenena rehetra ambonin'ny tany.	
01O	12	4	0,00000	 Dia niainga Abrama araka ny tenin'ny Tompo taminy, ary niara-nandeha taminy koa Lota. Efa dimy amby fito-polo taona Abrama fony izy niala tany Haràna. 	
01O	12	5	0,00000	 Nentiny Saray vadiny, sy Lota zana-drahalahiny ary ny harena rehetra nananany, mbamin'ny mpanompo azony tany Haràna, dia niainga ho any amin'ny tany Kanaana izy ireo, ka tonga tany amin'ny tany Kanaana izy. 	
01O	12	6	0,00000	 Dia namaky ny tany Abrama, hatrany amin'ny fitoerana atao hoe Sikema, hatrany amin'ny terebintan'i More. 	
01O	12	7	0,00000	 Ny Kananeana tamin'izay no nitoetra tamin'ny tany. Niseho tamin'i Abrama Iaveh ka nanao hoe: Homeko ny taranakao ity tany ity. Ary teo Abrama nanorina otely ho an'ny Tompo izay niseho taminy. 	
01O	12	8	0,00000	 Nifindra avy eo izy ho any amin'ny tendrombohitra ao atsinanan'i Betela, dia niorin-day izy, ka Betela teo andrefany ary Hay teo atsinanany. Ary nanorina otely ho an'ny Tompo izy teo, ka niantso ny anaran'ny Tompo. 	
01O	12	9	0,00000	 Dia nandroso ihany Abrama nifindrafindra lasy nianatsimo.	
01O	12	10	0,00000	 Fa nisy mosary teo amin'ny tany ka nidina nitoetra any Ejipta Abrama, fa lehibe ny mosary teo amin'ny tany. 	
01O	12	11	0,00000	 Nony efa nadiva hiditra tany Ejipta dia hoy izy tamin'i Saray vadiny: Fantatro fa noho hianao vehivavy tsara tarehy, 	
01O	12	12	0,00000	 rahefa mahita anao ny Ejipsiana dia hataony hoe: Vadiny io, ka hovonoiny aho, fa hianao kosa hovelominy. 	
01O	12	13	0,00000	 Koa lazao fa anabaviko hianao, ka hianao no handraisany ahy tsara ary hianao no hamelany ahy ho velona. 	
01O	12	14	0,00000	 Nony tonga tany Ejipta Abrama, dia hitan'ny Ejipsiana fa tsara tarehy tokoa ny vadiny. 	
01O	12	15	0,00000	 Nony nahita azy ny lehibe ao amin'i Faraona dia nataony laza masaka tamin'i Faraona izy: ary nalaina ho ao an-dapan'i Faraona ravehivavy. 	
01O	12	16	0,00000	 Nasiany soa Abrama noho ny amin-dravehivavy, ka nahazo ondry, omby, ampondra, mpanompo lahy sy mpanompo vavy, ampondravavy sy rameva. 	
01O	12	17	0,00000	 Nefa loza mafy dia mafy no namelezan'ny Tompo an'i Faraona sy ny ankohonany, noho ny amin'i Saray vadin'i Abrama, 	
01O	12	18	0,00000	 ka nampaka an'i Abrama Faraona nilazany hoe: Nahoana aho no dia nataonao toy izao? Ahoana no tsy nambaranao tamiko fa vadinao izy, 	
01O	12	19	0,00000	 fa nataonao hoe: anabaviko izy; ka tonga nalaiko ho vady. Koa indro ankehitriny ny vadinao, raiso izy ka mandehana. 	
01O	12	20	0,00000	 Dia nohafatrafaran'i Faraona ny mpanompony, ny amin'i Abrama, ka nalefany hody izy sy ny vadiny, omban'ny fananany rehetra.	
01O	13	1	0,00000	[NY NIVERENAN'I ABRAMA TANY KANAANA - NY NISARAHANY TOERANA TAMIN'I LOTA - NY TSO-DRANON'IAVEH TAMIN'NY ABRAMA INDRAY] Ary niakatra avy any Ejipta nihazo tany atsimo Abrama, dia izy sy ny vadiny, mbamin'ny fananany rehetra, ary Lota koa niaraka taminy. 	
01O	13	2	0,00000	 Nanana harena be tokoa Abrama, dia biby fiompy sy volafotsy ary volamena. 	
01O	13	3	0,00000	 Dia nandeha izy ka nifindrafindra lasy avy any atsimo ka hatreo Betela amin'ilay niorenany lay tamin'ny voalohany, anelanelan'i Betela sy Hay; 	
01O	13	4	0,00000	 dia tao amin'ilay tany nisy ny otely natsangany taloha. Ary teo Abrama niantso ny anaran'ny Tompo.	
01O	13	5	0,00000	 Lota izay niara-dia tamin'i Abrama, dia mba nanana omby aman'ondry sy lay koa; 	
01O	13	6	0,00000	 ka tsy ampy hiarahan'izy roa lahy monina intsony ny faritany, fa efa be dia be ny fananany, ka tsy nahazo niara-nitoetra intsony izy. 	
01O	13	7	0,00000	 Nifanditra ny mpiandry ondrin'i Abrama sy ny mpiandry ondrin'i Lota. Ny Kananeana sy ny Ferezeana no nitoetra tamin'ny tany tamin'izay. 	
01O	13	8	0,00000	 Dia hoy Abrama tamin'i Lota: Aoka re tsy hifanditra izaho sy hianao, na ny mpiandry ondriko sy ny mpiandry ondrinao, fa mpirahalahy isika. 	
01O	13	9	0,00000	 Tsy eo anoloanao ve ny tany rehetra? Ka aoka hisaraka amiko hianao. Raha mankany amin'ny havia hianao dia ny havanana kosa no halehako; ary raha mankany amin'ny havanana hianao dia ny havia no halehako. 	
01O	13	10	0,00000	 Dia nanopy ny masony Lota ka nahita ny tany lemak'i Jordany rehetra, izay azon-drano hatrany hatrany; io tany io, talohan'ny nandravan'ny Tompo an'i Sodoma sy Gomora, dia tahaka ny sahan'ny Tompo, tahaka ny tany Ejipta akaikin'i Tsoara. 	
01O	13	11	0,00000	 Ka dia ny tany lemak'i Jordany no nofidin'i Lota ho azy; ka nifindra niantsinanana izy; toy izany no nisarahan'izy roa lahy. 	
01O	13	12	0,00000	 Abrama nonina tamin'i Kanaana, ary Lota kosa nonina tao afovoan'ireo tanàna eo amin'ny tany lemaka sy nanorina ny lainy hatrany Sodoma. 	
01O	13	13	0,00000	 Ary ny mponina tany Sodoma dia olon-dratsy sy mpanota indrindra tamin'ny Tompo.	
01O	13	14	0,00000	 Ary hoy Iaveh tamin'i Abrama taorian'ny nisarahan'i Lota taminy: Atopazy ny masonao ary eto amin'ity fitoerana misy anao ity dia mijere mianavaratra sy mianatsimo, ary miankandrefana sy miantsinanana; 	
01O	13	15	0,00000	 fa homeko anao sy ny taranakao mandrakizay izao tany rehetra tazanao izao. 	
01O	13	16	0,00000	 Hataoko toy ny vovo-tany ny taranakao, ka raha azo isaina ny vovo-tany dia ho azo isaina koa ny taranakao. 	
01O	13	17	0,00000	 Koa mitsangàna hianao, tetezo an-davany sy an-tsakany ny tany, fa homeko anao izy. 	
01O	13	18	0,00000	 Dia nifindra toby Abrama ka nandeha nonina teo amin'ny terebintan'i Mambre, izay any Hebròna, ary teo izy nanangana otely ho an'ny Tompo.	
01O	14	1	0,00000	[NY NAMONJENA AN'I LOTA - NY NIFANENAN'I ABRAMA TAMIN'I MELKISEDEKA] Tamin'ny andron'i Amrafela, mpanjakan'i Senaara, sy Ariòka, mpanjakan'i Elasara, sy Kodorlahomora, mpanjakan'i Elama, ary Tadala, mpanjakan'i Goima, 	
01O	14	2	0,00000	 dia sendra rafitra ady izy ireo tamin'i Barà, mpanjakan'i Sodoma sy Bersà, mpanjakan'i Gomora, sy Senaaba, mpanjakan'i Adamà, sy Seneber, mpanjakan'i Seboima, ary ny mpanjakan'i Balà, dia Segora izany. 	
01O	14	3	0,00000	 Nivory tao an-dohasahan'i Sidima, dia ny ranomasin-tSira izany, ireto an-daniny farany ireto; 	
01O	14	4	0,00000	 fa efa nanoa an'i Kodorlahomora roa ambin'ny folo taona izy ireo, no vao niodina taminy nony tamin'ny taona fahatelo ambin'ny folo.	
01O	14	5	0,00000	 Nony tamin'ny taona fahefatra ambin'ny folo anefa, niainga Kodorlahomora sy ireo mpanjaka nomba azy, ka nasiany avokoa ny Refaima tao Astarota-Karmaima, ny Zosima tao Hama, ny Emima teo amin'ny tany lemak'i Kariataima; 	
01O	14	6	0,00000	 ary ny Horeana teo an-tendrombohitra Seira fonenany, hatrany El-Faràna, izay ao akaikin'ny efitra. 	
01O	14	7	0,00000	 Rahefa izany dia lasa nody izy ireo, ka tonga teo am-pantsakan'i Fitsarana, dia Kadesa izany, ka namely ny tanin'ny Amalesita rehetra mbamin'ny Amoreana izay nonina tany Asason-Tamara. 	
01O	14	8	0,00000	 Tamin'izay no nivoahan'ny mpanjakan'i Seboima, ary ny mpanjakan'i Balà, dia Segora izany, nilahatra tao an-dohasahan'i Sidima hiady tamin'ireo, 	
01O	14	9	0,00000	 dia tamin'i Kodorlahomora, mpanjakan'i Elama, Tadala, mpanjakan'i Goima, Amrafela, mpanjakan'i Senaara, ary Ariòka, mpajakan'i Elasara; efatra noho dimy ireo mpanjaka ireo. 	
01O	14	10	0,00000	 Be lavaka ditin-tany tao an-dohasahan'i Sidima, ary nandositra ny mpanjakan'i Sodoma sy ny mpanjakan'i Gomora ka latsaka tamin'ireny, ary ny sisa nandositra tany an-tendrombohitra. 	
01O	14	11	0,00000	 Nofaohin-dry zareo avokoa ny fananana rehetra tao Sodoma sy Gomora, mbamin'ny hanina rehetra tao, dia nandeha izy. 	
01O	14	12	0,00000	 Lota zana-drahalahin'i Abrama dia nobaboin'izy ireo hatramin'ny fananany rehetra koa, vao nandeha izy. Fa nonina tao Sodoma Lota.	
01O	14	13	0,00000	 Dia tonga ny anankiray tamin'ireo mpandositra nilaza izany tamin'i Abrama, Hebrio, izay nonina tao amin'ireo terebintan'i Mambre, dia ilay Amoreana rahalahin'i Eskola sy Anera, fa olona vita fanekem-pihavanana tamin'i Abrama ireo. 	
01O	14	14	0,00000	 Vao ren'i Abrama fa hoe lasan-ko babo ny rahalahiny, dia nomaniny ny ankohonany mahatoky indrindra amin'ny ady, izay teraka tao an-tranony, valo ambin'ny folo sy telon-jato, ka nenjehiny hatrany Dana ireo mpanjaka ireo. 	
01O	14	15	0,00000	 Natokotokony ny olona nentiny mba hanao sovok'alina izy sy ireto mpanompony, ka nandresy sy nanenjika an-dry zareo hatrany Hoba, ao an-kavian'i Damasy. 	
01O	14	16	0,00000	 Nentiny nody daholo ny fananana; azony koa Lota rahalahiny, mbamin'ny fananany, sy ny vehivavy ary ny olona rehetra.	
01O	14	17	0,00000	 Nony efa nandresy an'i Kodorlahomora sy ireo mpanjaka nomba azy Abrama, ka nody, dia nivoaka ny mpanjakan'i Sodoma, hitsena azy tao an-dohasahan'i Save, dia ny lohasahan'ny mpanjaka izany. 	
01O	14	18	0,00000	 Melkisedeka mpanjakan'i Salema dia nitondra mofo sy divay: mpisoron'Andriamanitra avo indrindra izy. 	
01O	14	19	0,00000	 Dia nitsodrano an'i Abrama izy nanao hoe: Hanisy soa an'i Abrama anie Andriamanitra avo indrindra izay nahary ny lanitra sy ny tany. 	
01O	14	20	0,00000	 Ary isaorana anie Andriamanitra avo indrindra izay nanolotra ny fahavalonao ho eo an-tànanao. Ary Abrama kosa dia nanome azy ny ampahafolon'ny zavatra rehetra.	
01O	14	21	0,00000	 Dia hoy ny mpanjakan'i Sodoma tamin'i Abrama: Omeo ahy ny olona fa ny fananana no ento ho anao. 	
01O	14	22	0,00000	 Fa hoy Abrama tamin'ny mpanjakan'i Sodoma: Izaho efa nanangan-tànana tamin'ny Tompo Andriamanitra avo indrindra, izay nahary ny lanitra sy ny tany, 	
01O	14	23	0,00000	 fa tsy haka amin'izay rehetra mety ho anao, hatramin'ny singan-taretra ka hatramin'ny hoditra fehin-kapa, mba tsy hilazanao hoe: Izaho no nampanan-karena an'i Abrama. 	
01O	14	24	0,00000	 Tsy hitana na inona na inona ho ahy aho, afa-tsy izay nohanin'ny zatovo, sy ny anjaran'ny olona momba ahy dia Anera sy Eskola ary Mambre; ireo dia haka ny anjarany.	
01O	15	1	0,00000	[FANEKEN'IAVEH TAMIN'I ABRAMA] Taorian'izany, tonga tamin'i Abrama tamin'ny fahitana ny tenin'ny Tompo nanao hoe: Aza matahotra, ry Abrama, fa izaho no ampinganao ary ho lehibe indrindra ny valisoanao. 	
01O	15	2	0,00000	 Fa hoy ny navalin'i Abrama: Iaveh Tompo ô, inona no homenao ahy? Fa izaho dia lasa tsy hiteraka ka ny mpandova ny tranoko dia Eliezera avy any Damasa. 	
01O	15	3	0,00000	 Ary hoy Abrama: Tsy nomenao fara handimby aho, ka dia lehilahy mipetraka amin'ny fianakaviako no ho mpandova ahy. 	
01O	15	4	0,00000	 Tamin'izay dia tonga taminy ny tenin'ny Tompo nanao hoe: Tsy izy io no mpandova anao, fa ilay haloaky ny kibonao no ho mpandova anao. 	
01O	15	5	0,00000	 Dia nentiny nivoaka izy ka nilazany hoe: Atopazo hijery ny lanitra ny masonao ka isao ny kintana raha mahisa azy hianao, ary hoy izy taminy: Ho tahaka izay ny taranakao. 	
01O	15	6	0,00000	 Ary nino an'ny Tompo Abrama, ka neken'ny Tompo ho fahamarinany izany. 	
01O	15	7	0,00000	 Ary hoy izy taminy: Izaho no Iaveh nitondra anao nivoaka avy any Ora amin'ny Kaldeana, mba hanomezako anao ity tany ity hanananao azy. 	
01O	15	8	0,00000	 Hoy ny navalin'i Abrama: Iaveh Tompo ô, inona no hahafantarako fa hanana izany aho? 	
01O	15	9	0,00000	 Dia hoy Iaveh taminy: Mandehana maka ombivavy kely efa telo taona iray, osivavy efa telo taona iray, ondrilahy efa telo taona iray, domohina iray, ary vanto-boromailala iray. 	
01O	15	10	0,00000	 Dia nentin'i Abrama nankeo aminy ireo biby rehetra ireo, ka nosasahiny roa mitovy avy izy ireo dia nampifanandrifiny avy ny vakiny; fa ny vorona tsy mba nosasahiny. 	
01O	15	11	0,00000	 Niantoraka hifaoka ny fatin'ireo ny vorona mpihaza, fa noroahin'i Abrama. 	
01O	15	12	0,00000	 Raha ilay nilentika iny ny masoandro dia rendriky ny torimaso mafy Abrama, ary indro notsindrian'ny tahotra mafy sy ny aizim-pito izy. 	
01O	15	13	0,00000	 Hoy Iaveh tamin'i Abrama: Aoka ho fantatrao tsara fa ho vahiny any amin'ny tany tsy azy ny taranakao, hanompo olona izy any, ary hampahorina mandritra ny efa-jato taona. 	
01O	15	14	0,00000	 Fa hotsaraiko ny firenena izay hanandevo azy, ka rahefa afaka izy ireo dia hivoaka avy any mitondra harem-be. 	
01O	15	15	0,00000	 Hianao dia handeha ho any amin'ny razanao amim-piadanana; ho tratra antitra tsara hianao vao halevina. 	
01O	15	16	0,00000	 Ary izy ireo kosa rahefa mby amin'ny taranaka fahefatra dia hiverina aty; fa hatramin'izao dia mbola tsy feno mitafotafo ny faharatsian'ny Amoreana. 	
01O	15	17	0,00000	 Nony maty ny masoandro, ka efa maizina ny andro, dia indro nisy memy mivoa-tsetroka sy fanilo mirehitra namakivaky iretsy biby voasasaka. 	
01O	15	18	0,00000	 Tamin'izany andro izany nanao fanekena tamin'i Abrama Iaveh nanao hoe: Omeko ny taranakao ity tany ity hatrany amin'ny onin'i Ejipta ka hatrany amin'ny ony lehibe, dia i Eofrata izany; 	
01O	15	19	0,00000	 Ny tanin'ny Sineana, ny Senezeana, ny Kadmoneana, 	
01O	15	20	0,00000	 ny Heteana, ny Ferezeana, ny Refaima, 	
01O	15	21	0,00000	 ny Amoreana, ny Kananeana, ny Zerizeseana ary ny Jeboseana.	
01O	16	1	0,00000	[NY NAHATERAHAN'ISMAELA] Tsy niteraka tamin'i Abrama Saray vadiny; ary nanana mpanompovavy Ejipsiana anankiray atao hoe Agara izy.	
01O	16	2	0,00000	 Hoy Saray tamin'i Abrama: Indro efa nataon'ny Tompo momba aho; ka mangataka anao aho mba handeha amin'ny mpanompovaviko, fa angamba hitera-dahy ho ahy izy. Dia neken'i Abrama ny tenin'i Saray.	
01O	16	3	0,00000	 Efa nonina folo taona tany amin'ny tany Kanaana Abrama tamin'ny nakan'i Saray, vadin'i Abrama, an'i Agara ilay Ejipsiana mpanompovaviny, ka nanomezany azy an'i Abrama vadiny.	
01O	16	4	0,00000	 Nandeha tamin'i Agara izy, dia nanana anaka ravehivavy; ary nony hitany fa nanana anaka izy, dia nataony tsinontsinona ny tompovaviny.	
01O	16	5	0,00000	 Hoy Saray tamin'i Abrama: Mihatra aminao izao faniratsiràna ahy izao. Izaho no nanome ny mpanompovaviko ho andefimandrinao; kanjo nony hitany fa nanana anaka izy dia nataony tsinontsinona aho. Ka Iaveh anie hitsara ahy sy hianao.	
01O	16	6	0,00000	 Hoy ny navalin'i Abrama tamin'i Saray: Eo ambany fahefanao ny mpanompovavinao, ka ataovy arak'izay ataonao ho mety. Dia nampahorian'i Saray Agara ka nandositra tsy ho eo anatrehany.	
01O	16	7	0,00000	 Hitan'ny Anjelin'ny Tompo teo anilan'ny loharano anankiray tany an-efitra izy, dia teo anilan'ilay loharano amin'ny lalana mankany Sora. 	
01O	16	8	0,00000	 Hoy izy: Ry Agara, mpanompovavin'i Saray, avy aiza hianao ary ho aiza? Hoy ny navaliny: Mandositra lavitra an'i Saray tompovaviko aho. 	
01O	16	9	0,00000	 Fa hoy ny Anjelin'ny Tompo taminy: Miverena any amin'ny tompovavinao, ka manetre tena eo ambanin'ny fahefany. 	
01O	16	10	0,00000	 Ary hoy koa ny anjelin'ny Tompo: Hataoko marobe ny taranakao, ka tsy ho azo isaina noho ny hamaroany. 	
01O	16	11	0,00000	 Hoy indray koa ny Anjelin'ny Tompo: Indro manana anaka hianao, ka hiteraka zazalahy, ary homenao anarana hoe Ismaely, satria efa nohenoin'ny Tompo ny fahorianao. 	
01O	16	12	0,00000	 Ho ampondra haolo io lehilahy io: Ny tànany haingainy hamely ny olona rehetra, ary ny tànan'ny olona rehetra kosa hiainga hamely azy; honina tandrifin'ny rahalahiny rehetra izy. 	
01O	16	13	0,00000	 Nataon'i Agara hoe: Atta-El-Roi no anaran'ny Tompo izay niteny taminy, fa hoy izy: Moa dia hitako teto tokoa va ilay Andriamanitra izay nahita ahy? 	
01O	16	14	0,00000	 Izany no niantsoan'ny olona io fantsakana io hoe fantsakan'i Lakai-Roi. Ao anelanelan'i Kadesy sy Barada izy io. 	
01O	16	15	0,00000	 Dia niteraka zazalahy tamin'i Abrama Agara; ary nomen'i Abrama anarana hoe Ismaely ny zaza naterak'i Agara. 	
01O	16	16	0,00000	 Efa enina amby valo-polo taona Abrama tamin'ny niterahan'i Agara an'Ismaely tamin'i Abrama.	
01O	17	1	0,00000	[FANEKEM-PIHAVANANA VAOVAO - NY NAMPANAOVANA NY FAMORANA] Nony efa sivy amby sivy folo taona Abrama dia niseho taminy Iaveh ka nanao taminy hoe: Izaho no Andriamanitra mahefa ny zavatra rehetra; mizora eo anatrehako ary aza manan-tsiny hianao; 	
01O	17	2	0,00000	 hanorina ny fanekeko aminao aho, sady hahamaro tsy hita isa anao. 	
01O	17	3	0,00000	 Dia niankohoka tamin'ny tany Abrama ary Andriamanitra niteny taminy nanao hoe: 	
01O	17	4	0,00000	 Ny amiko dia izaho no fanekeko aminao: Hianao dia ho tonga rain'ny firenena tsy hita isa, 	
01O	17	5	0,00000	 ary ny anaranao dia tsy hatao hoe Abrama intsony, fa hatao hoe Abrahama, satria hataoko rain'ny firenena tsy hita isa hianao. 	
01O	17	6	0,00000	 Hampitomboiko dia hampitomboiko hianao, hataoko firenena maro hianao, ary hisy mpanjaka avy aminao. 	
01O	17	7	0,00000	 Manao fanekena aminao aho, aminao sy amin'ny taranakao, hanaraka anao amin'ny taona mifandimby, dia ho fanekena maharitra mandrakizay, mba ho Andriamanitrao aho, sy ho Andriamanitry ny taranakao handimby anao. 	
01O	17	8	0,00000	 Homeko anao sy ny taranaka handimby anao ny tany izay ipetrahanao izao mbola vahiny izao, dia ny tany Kanaana manontolo hananany azy mandrakizay, ary izaho no ho Andriamanitr'izy ireo. 	
01O	17	9	0,00000	 Hoy Andriamanitra tamin'i Abrahama: Ny aminao kosa, hitandrina ny fanekeko hianao, dia hianao sy ny taranakao amin'ny taona mifandimby. 	
01O	17	10	0,00000	 Ka ny fanekena hotandremanareo, izay ifanekeko izaho sy hianareo sy amin'ny taranaka handimby anao, dia izao: Hoforàna avokoa ny lehilahy eo aminareo. 	
01O	17	11	0,00000	 Hifora amin'ny nofonareo hianareo; ary izany no ho mariky ny fanekeko aminareo. 	
01O	17	12	0,00000	 Vao teraka havaloana ny zazalahy eo aminareo amin'ny taona mifandimby, dia hoforàna izy; na ny teraka ao an-trano, na izay novidim-bola tamin'ny olon-kafa na iza na iza, izay hafa firenena aminao. 	
01O	17	13	0,00000	 Tsy maintsy foràna avokoa ny lehilahy, na ny teraka ao an-trano, na ny novidim-bola, ka dia ho eo amin'ny nofonareo ny fanekeko, ho fanekena mandrakizay. 	
01O	17	14	0,00000	 Raha lehilahy tsy noforàna tamin'ny nofony, dia hoesorina amin'ny fireneny, fa nivadika ny fanekeko.	
01O	17	15	0,00000	 Hoy Andriamanitra tamin'i Abrahama: Ny vadinao Saray tsy hataonao Saray intsony ny anarany fa Sarà no anarany. 	
01O	17	16	0,00000	 Hasiako soa izy, ary izy koa hampiterahako zazalahy aminao. Hasiako soa izy ho tonga firenena maro, ary hisy mpanjakam-pirenena avy aminy. 	
01O	17	17	0,00000	 Niankohoka tamin'ny tany Abrahama sady nihomehy nanao anakampo hoe: Lehilahy efa zato taona va ka dia mbola hiteraka indray! Ary Sarà, vehivavy efa sivy folo taona ve ka dia hiteraka! 	
01O	17	18	0,00000	 Dia hoy Arahama tamin'Andriamanitra: Enga anie ka ho velona eo anatrehanao Ismaely! 	
01O	17	19	0,00000	 Hoy Andriamanitra: Eny, hitera-dahy ho anao Sarà vadinao; hataonao hoe Isaaka no anarany; ary hanao fanekem-pihavanana aminy aho, dia fanekena mandrakizay ho an'ny taranany hanaraka azy. 	
01O	17	20	0,00000	 Ny amin'Ismaely dia efa nihaino anao aho, ka efa nitso-drano azy aho; hataoko maro anaka izy, ary hampitomboiko be indrindra. Hiteraka andriana roa ambin'ny folo izy, ary hotongaviko ho firenena lehibe. 	
01O	17	21	0,00000	 Ny fanekeko anefa dia haoriko amin'Isaaka, izay haterak'i Sarà, vadinao, ho anao, raha avin-taona toy izao. 	
01O	17	22	0,00000	 Nony tapi-niteny tamin'i Abrahama Andriamanitra dia niakatra izy niala teo aminy.	
01O	17	23	0,00000	 Dia nalain'i Abrahama Ismaely zanany, mbamin'ny ompikeliny rehetra sy izay rehetra novidiny vola, dia ny lahy rehetra tamin'ny olona ao an-tranony, ka noforany androtr'izay ihany, araka ny nandidian'Andriamanitra azy. 	
01O	17	24	0,00000	 Efa sivy amby sivy folo taona Abrahama tamin'izy noforàna; 	
01O	17	25	0,00000	 ary efa telo ambin'ny folo taona Ismaely tamin'izy noforàna. 	
01O	17	26	0,00000	 Noforàna androtr'izay avokoa Abrahama sy Ismaely zanany, ary ny lehilahy rehetra tao an-tranony, na ny ompikeliny na izay novidim-bola tamin'ny olona hafa firenena, dia samy niara-noforàna taminy.	
01O	18	1	0,00000	[NY NAMANGIAN'ANDRIAMANITRA AN'I ABRAHAMA - NY NIFONAN'I ABRAHAMA HO AN'I SODOMA] Ary Iaveh niseho taminy, teo amin'ireo terebintan'i Mambre, raha ilay nipetraka teo am-baravaran'ny lainy iny izy, tamin'ilay nigaingaina iny ny andro. 	
01O	18	2	0,00000	 Nanopy ny masony ary nijery izy, ka indreto olona telo lahy nijoro nifanandrify aminy. Vao nahita azy izy, dia nihazakazaka avy eo am-baravaran'ny lainy, nitsena azy, ary rahefa niankohoka tamin'ny tany izy, 	
01O	18	3	0,00000	 dia nanao hoe: Tompo ô, raha nahita fitia eo imasonao aho, aza dia lalovana fotsiny lahy ny mpanomponao, 	
01O	18	4	0,00000	 fa aoka hangalàna rano kely hianareo, hanasana ny tongotrareo. Mialà sasatra eo am-pototr'ity hazo ity hianareo; 	
01O	18	5	0,00000	 dia hangalako mofo kely hianareo hataonareo tohan'aina, vao manohy ny dianareo hianareo, fa izany no nandalovanareo amin'ny mpanomponareo. Dia hoy ny navalin'ireo: Ataovy àry, araka izay voalazanao.	
01O	18	6	0,00000	 Dia niverina faingana Abrahama nankeo an-day amin'i Sarà ka nanao hoe: 	
01O	18	7	0,00000	 Faingàna hianao, mangalà lafarina intelon'ny famarana, ditio ka ataovy mofo. 	
01O	18	8	0,00000	 Avy eo Abrahama dia nandeha faingana ho any amin'ny andian'omby, dia naka zanak'omby anankiray tanora sy tsara izy, ary nomeny ny mpanompony izay nahandro izany faingana; dia nandray mena-dronono sy ronono mbamin'ilay zanak'omby efa nandrahoina izy, ary narosony izany teo anoloan'izy ireo, ary izy kosa nitsangana teo anilany, teo am-poto-kazo. Ary nihinana izy ireo. 	
01O	18	9	0,00000	 Rahefa izany dia hoy ireo taminy: Aiza Sarà vadinao? Hoy ny navaliny: Ao an-day ao izy. 	
01O	18	10	0,00000	 Ary hoy izy: Hiverina aty aminao indray aho, raha avin-taona toy izao, ary hanana zazalahy Sarà vadinao. Ren'i Sarà teo am-baravaran'ny lay, teo ivohony, izany teny izany. 	
01O	18	11	0,00000	 Ary Abrahama sy Sarà dia efa samy antitra, ela andro niainana; ary Sarà dia efa nitsaha-potoana, 	
01O	18	12	0,00000	 ka nihomehy anakampo Sarà nanao hoe: Izay izaho efa anti-bavy ity ve dia mbola hahalala izay fifalia-nofo koa? ary ny tompoko koa itsy efa antitra! 	
01O	18	13	0,00000	 Hoy Iaveh tamin'i Abrahama: Nahoana Sarà no nihomehy nanao hoe: Izay izaho efa anti-bavy ity ve dia mbola hiteraka indray? 	
01O	18	14	0,00000	 Moa misy zava-mahatalanjona tsy efan'ny Tompo va na inona na inona? Raha avin-taona toy izao dia hiverina aty aminao indray aho; ary Sarà dia hahazo zazalahy. 	
01O	18	15	0,00000	 Nandà Sarà nanao hoe: Tsy nihomehy aho tsy akory; fa natahotra izy. Tsia fa nihomehy tokoa hianao, hoy izy.	
01O	18	16	0,00000	 Nitsangana handeha ireo lehilahy ireo, dia nitodika nankany Sodoma; Abrahama izany nandeha niaraka taminy koa hanatitra azy.	
01O	18	17	0,00000	 Ary hoy Iaveh: Hafeniko amin'i Abrahama va izay efa hataoko? 	
01O	18	18	0,00000	 Abrahama anefa no ho tonga firenena lehibe sy mahery, sady aminy no hanasoavana ny firenena rehetra ambonin'ny tany. 	
01O	18	19	0,00000	 Fa izy no voafidiko handidy ny zanany sy ny fianakaviany any aoriana mba hanaraka ny lalàn'ny Tompo, amin'ny fitandremana ny rariny sy ny hitsiny: ka hanatanterahan'ny Tompo amin'i Abrahama ny soa nampanantenainy azy. 	
01O	18	20	0,00000	 Dia hoy Iaveh: Mafy loatra ny fitarainana miakatra avy amin'i Sodoma sy Gomora, ary lehibe indrindra ny fahotan'izy ireo. 	
01O	18	21	0,00000	 Koa hidina aho ary hizaha raha efa feno tokoa ny halehiben'ny fahotany araka ny fitarainana tonga hatraty amiko, ary raha mbola tsy feno dia ho hitako. 	
01O	18	22	0,00000	 Niainga ireo lehilahy ireo, ka nandeha nankany Sodoma; fa Abrahama kosa mbola nijanona teo anatrehan'ny Tompo ihany. 	
01O	18	23	0,00000	 Ary nanatona Abrahama ka nanao hoe: Hataonao maty miaraka amin'ny meloka koa va ny marina? 	
01O	18	24	0,00000	 Angamba hisy olo-marina dimampolo ao an-tanàna ao ka hovonoinao koa va ireny. Ary tsy hamindranao fo va ny tanàna noho ireo olo-marina dimampolo ireo, raha misy izany tokoa ao? 	
01O	18	25	0,00000	 Sanatria anao izay hanao izany, ka hamono ny marina miaraka amin'ny meloka. Sahala izany ny hahazo ny marina sy ny meloka! Sanatria anao izany. Mpitsara ny tany rehetra ve ka tsy hitsara marina? 	
01O	18	26	0,00000	 Hoy Iaveh: Raha mahita olo-marina dimampolo ao an-tanàna Sodoma aho, dia hamindra fo amin'ny tanàna manontolo noho ny fitiavako an'ireo. 	
01O	18	27	0,00000	 Fa hoy indray Abrahama: Indro efa sahy niteny tamin'ny Tompo aho, izaho vovoka sy lavenona foana. 	
01O	18	28	0,00000	 Angamba ho latsaka dimy ny dimampolo marina; ka dia haringanao ve ny tanàna manontolo, noho ny dimy? Hoy izy: Tsy handringana azy aho, raha mahita olo-marina dimy amby efa-polo ao. 	
01O	18	29	0,00000	 Dia mbola niteny taminy ihany Abrahama, ka nanao hoe: Angamba ho efa-polo ny olo-marina ao. Ary hoy izy: Tsy hanao izany aho, noho ny fitiavako an'izy efa-polo ireo. 	
01O	18	30	0,00000	 Ary hoy Abrahama: Enga anie ka tsy hahatezitra ny Tompo, raha mbola miteny aho: Angamba telo-polo izy no ho hita ao. Dia hoy izy: Tsy hanao izany aho raha telo-polo no hitako ao. 	
01O	18	31	0,00000	 Hoy Abrahama: Indro efa sahy niteny tamin'ny Tompo aho, angamba roa-polo izy no ho hita ao. Ary hoy izy: Tsy handringana ny tanàna aho raha roa-polo izy. 	
01O	18	32	0,00000	 Hoy Abrahama: Enga anie ka tsy ho tezitra ny Tompo, fa tsy hiteny intsony afa-tsy ity indray mandeha ity aho: Angamba folo izy no ho hita ao. Dia hoy izy: Tsy handringana azy aho noho ireo folo ireo. 	
01O	18	33	0,00000	 Lasa nandeha Iaveh nony tapi-niteny tamin'i Abrahama, ary Abrahama kosa dia nody.	
01O	19	1	0,00000	[NY NANDRAVANA AN'I SODOMA SY GOMORA - NY NIHAVIAN'NY AMONITA SY NY MOABITA] Dia tonga tao Sodoma ny Anjely roa, nony hariva; ary Lota tamin'izay nipetraka teo am-bavahadin'i Sodoma. Vao nahita azy ireo Lota dia tafatsangana nitsena azy, ary niankohoka tamin'ny tany ka nanao hoe: 	
01O	19	2	0,00000	 Izao re mba miantranoa, tompoko, aty amin'ny mpanomponareo, mba handry anio alina; sasao ny tongotrareo dia hifoha maraina koa hianareo, dia hanohy ny dianareo hianareo. Hoy ny navalin'izy ireo: Tsia, ety an-kianja izahay no handry anio alina. 	
01O	19	3	0,00000	 Nitambezo mafy tamin'izy ireo anefa Lota ka nivily nankao aminy izy, dia niditra tao an-tranony. Nanaovany sakafo tsara izy, sy nandrahoany mofo tsy misy lalivay, ka dia nihinana izy ireo. 	
01O	19	4	0,00000	 Mbola tsy nandry akory izy ireo, dia nanodidina ny trano ny lehilahy tao an-tanàna, dia ny lehilahy tao Sodoma, hatramin'ny ankizy ka hatramin'ny antitra, ny vahoaka rehetra avy amin'ny tanàna manontolo. 	
01O	19	5	0,00000	 Niantso an'i Lota izy ireo, ka nanao taminy hoe: Aiza ireo lehilahy niditra tato aminao izao alina izao? Avoahy ho aty aminay ireo hahalalanay azy. 	
01O	19	6	0,00000	 Nivoaka ho any amin'izy ireo teo am-baravarana Lota, ka nakatony avy eo ivohony ny varavarana, 	
01O	19	7	0,00000	 Dia hoy izy: Aoka re, ry rahalahy, mifona aminareo aho, aza dia manao ratsy lahy! 	
01O	19	8	0,00000	 Manan-janaka roa vavy aho, ka tsy mbola nahalala lahy akory izy, ka ireo no aoka havoakako ho aty aminareo, hanaovanareo izay sitrakareo. Fa aza manao na inona na inona amin'izy roa lahy ireo, fa izany no nidirany hialoka ato ambanin'ny tafon-tranoko. 	
01O	19	9	0,00000	 Hoy ny navalin'iretsy: Mialà eo ialahy. Sady nampiany hoe: Vahiny ilay io no tonga taty; nefa indro manao azy ho mpitsara izy. Iny ary hataonay mafimafy kokoa ny hanjo anao fa tsy tahaka azy ireo. Dia nasian'izy ireo tosi-mahery Lota, ka nisesika hamaky ny varavarana izy. 	
01O	19	10	0,00000	 Naninjitra ny tànany anefa izy roa lahy, ka Lota nosintoniny hankao aminy ao an-trano, dia nakatony ny varavarana. 	
01O	19	11	0,00000	 Fa ry zareo tao am-baravaran'ny trano kosa nasiany fanjambana hatramin'ny kely ha hatramin'ny lehibe, ka sasa-poana nitady ny varavarana. 	
01O	19	12	0,00000	 Ary hoy izy roa lahy tamin'i Lota: Inonao avy koa no mbola eto? Na vinantolahy, na zanakalahy, na zanakavavy, na inonao na inonao eto an-tanàna, dia avoahy miala amin'ity toerana ity avokoa; 	
01O	19	13	0,00000	 fa horavanay ity fitoerana ity, satria lehibe ny fitarainana miakatra avy amin'ny mponina eto ho eo anatrehan'ny Tompo; ka nirahin'ny Tompo izahay handrava azy. 	
01O	19	14	0,00000	 Dia nivoaka Lota, ka nilaza tamin'ny vinantony, izay naka ny zanany vavy ho vadiny, nanao hoe: mitsangàna hianareo, mialà amin'ity fitoerana ity, fa horavan'ny Tompo ny tanàna. Nataon'ireo vinantony ho manao vazivazy anefa izy. 	
01O	19	15	0,00000	 Vao nangiran-dratsy ny andro, dia nododonan'ny Anjely Lota nataony hoe: Mitsangàna hianao, ento ny vadinao sy ireto zanakao roa vavy eto, fandrao dia maty hianao amin'ny loza hanasaziana ny tanàna. 	
01O	19	16	0,00000	 Mbola nitaredretra anefa izy, dia noraisin'izy roa lahy tamin'ny tànany izy sy ny vadiny ary ny zanany roa vavy, fa tian'ny Tompo ny hiaro azy, dia nentiny izy, navoakany tany ivelan'ny tanàna. 	
01O	19	17	0,00000	 Nony tafavoaka izy, dia hoy ny iray tamin'ireo anjely: Mandosira fa mihatra amin'ny ainao izao, ka aza miherika any ivohonao ary aza miato na aiza na aiza eny amin'ny tany lemaka; mandosira any an-tendrombohitra, fandrao maty hianao. 	
01O	19	18	0,00000	 Hoy Lota tamin'izy ireo: Tsia Tompoko. Efa nahita fitia eo imasonao ihany ny mpanomponao: 	
01O	19	19	0,00000	 ary efa naneho hatsaram-po lehibe tamin'ny mpanomponao hianao, tamin'ny namelanao ny aiko; nefa tsy afa-mandositra any an-tendrombohitra aho, fa atahorako mihitsy ny ho tratry ny fandravana, ka ho faty. 	
01O	19	20	0,00000	 Jereo fa misy tanàna akaiky hialofako itsy, sady tanàna kely foana, ka aoka re mba ho ao aho no handositra, fa kely rahateo io, dia ho velona aho. 	
01O	19	21	0,00000	 Dia hoy izy taminy: Eny àry, ekeko ihany koa ny fangatahanao tsy handrava io tanàna lazainao io. 	
01O	19	22	0,00000	 Fa mandehana faingana àry handositra ao fa tsy afa-manao na inona na inona aho, raha tsy efa tonga ao hianao. Izany no nanaovana ny anaran'io tanàna io hoe Segora. 	
01O	19	23	0,00000	 Niposaka tamin'ny tany ny masoandro, dia tonga tao Segora Lota. 	
01O	19	24	0,00000	 Tamin'izay dia nalatsak'Iaveh tamin'i Sodoma sy Gomora ny afo sy solifara avy any amin'ny Tompo any an-danitra, 	
01O	19	25	0,00000	 ka nandrava ireo tanàna ireo, mbamin'ny tany lemaka rehetra, sy ny mponina rehetra tamin'ny tanàna, ary ny zava-maniry rehetra teo amin'ny tany. 	
01O	19	26	0,00000	 Niherika ny vadin'i Lota, ka zary andry sira. 	
01O	19	27	0,00000	 Nifoha maraina koa Abrahama, dia nankany amin'ilay toerana nijanonany teo anatrehan'ny Tompo. 	
01O	19	28	0,00000	 Nitazana nankany Sodoma sy Gomora mbamin'ny tany lemaka rehetra izy, ka nahita setroka niakatra avy amin'ny tany toy ny setroka avy amin'ny memy. 	
01O	19	29	0,00000	 Nahatsiaro an'i Abrahama Andriamanitra raha nandrava ny tanàna teo amin'ny tany lemaka, ka nanafaka an'i Lota tamin'ny fikorontanana izy, nony nanakorontana ny tanàna nonenan'i Lota. 	
01O	19	30	0,00000	 Niakatra avy tao Segora Lota, dia nitoetra tao an-tendrombohitra izy sy ny zanany roa vavy; fa natahotra ny hitoetra tao Segora. Dia nipetraka tao amin'ny zohy anankiray izy sy ny zanany roa vavy. 	
01O	19	31	0,00000	 Ary hoy ilay zokiny tamin'ny zandriny: Efa antitra ity ny raintsika, nefa amin'ity tany ity tsy misy lehilahy handeha amintsika, araka ny fanaon'ny tany rehetra, 	
01O	19	32	0,00000	 ka handeha hampisotrointsika divay ny raintsika, dia handry aminy isika, mba hananantsika fara mandimby, avy amin'ny raintsika. 	
01O	19	33	0,00000	 Ny alin'izay ihany, dia nampisotroiny divay tokoa rainy, ka niditra nandry tao amin-drainy ilay zokiny; tsy nisy hitany anefa, na ny nandrian-janany na ny niarenany. 	
01O	19	34	0,00000	 Nony ampitso, dia hoy ilay zokiny tamin'ny zandriny: Efa nandry tamin'i dada aho alina, ka handeha indray hampisotrointsika divay izy, anio alina, dia mandehàna handry aminy hianao, mba hananantsika fara mandimby avy amin'ny raintsika. 	
01O	19	35	0,00000	 Ny alin'iny ihany dia nampisotroiny divay indray ny rainy, ka niditra nandry taminy ilay zandriny, tsy misy hitany anefa na izay nandriany na izay niarenany. 	
01O	19	36	0,00000	 Ary samy nanan-janaka tamin-drainy ny zanak'i Lota roa vavy. 	
01O	19	37	0,00000	 Ny zokiny nitera-dahy izay nomeny anarana hoe Moaba, io no rain'ny Moabita mandraka androany. 	
01O	19	38	0,00000	 Ny zandriny koa nitera-dahy izay nomeny anarana hoe Benamy; io kosa no rain'ny taranak'i Amona mandraka androany.	
01O	20	1	0,00000	[NY NITOERAN'I ABRAHAMA TAO JERARA - ABIMELEKA] Nifindra niala teo Abrahama, dia nankany amin'ny faritany atsimo, ka nonina teo anelanelan'i Kadesa sy Sora, ary nitoetra kelikely tao Jerara izy. 	
01O	20	2	0,00000	 Sarà vadiny nolazain'i Abrahama hoe: anabaviko io. Naniraka olona haka an'i Sarà Abimeleka mpanjakan'i Jerara. 	
01O	20	3	0,00000	 Tonga tamin'i Abimeleka tamin'ny nofy anefa Andriamanitra nony alina, ka nanao taminy hoe: Indro ho faty hianao, noho ny amin'ny vehivavy nalainao, fa vadin'olona izy. 	
01O	20	4	0,00000	 Mbola tsy nikasika an-dravehivavy anefa Abimeleka ka namaly hoe: Tompo ô, hovonoinao va ny olona na dia tsy manan-tsiny aza? 	
01O	20	5	0,00000	 Moa tsy nolazainy tamiko hoe: Anabaviko io? Ary ravehivavy koa nilaza tamiko hoe: Anadahiko izy. Ary fo mahitsy sy tànana madio no nanaovako izany. 	
01O	20	6	0,00000	 Dia hoy Andriamanitra taminy tamin'ny nofy: Izaho koa mahalala fa fo mahitsy no nanaovanao izany; izany no niarovako anao tsy hanota amiko. Ka tsy navelako hikasika azy hianao. 	
01O	20	7	0,00000	 Koa ankehitriny avereno ny vadin'io lehilahy io, fa mpaminany izy, ka hivavaka ho anao, dia ho velona hianao. Fa raha tsy averinao io fantaro fa ho faty mihitsy hianao dia hianao mbamin'izay rehetra ambany fahefanao. 	
01O	20	8	0,00000	 Vao maraina dia nantsoin'i Abimeleka avokoa ny mpanompony ary nolazainy taminy izany rehetra izany; ka raiki-tahotra mafy ireo olona ireo. 	
01O	20	9	0,00000	 Dia nantsoin'i Abimeleka koa Abrahama ka hoy izy taminy: Inona izao nataonao taminay izao? Inona no tsy mety nataoko taminao no dia nampiditra heloka be vava tamiko sy tamin'ny fanjakako hianao? Zavatra tsy fanao mihitsy izao nataonao tamiko izao. 	
01O	20	10	0,00000	 Dia hoy koa Abimeleka tamin'i Abrahama: Fa nihevitra inona hianao, no dia nanao izany? 	
01O	20	11	0,00000	 Ary izao no navalin'i Abrahama: Hoy aho anakampo: Tsy misy tahotra an'Andriamanitra kely akory angamba amin'ity tany ity, ka hovonoin'ny olona aho, noho ny amin'ny vadiko. 	
01O	20	12	0,00000	 Sady anabaviko ihany tokoa izy, saingy zanak'i dada, fa tsy zanak'ineny, ka dia novadiko. 	
01O	20	13	0,00000	 Nony nampivezivezen'Andriamanitra lavitra ny tranon'i kaky aho, dia hoy aho tamin'i Sarà: Izao no fitia angatahiko ataonao amiko: Any amin'izay tany rehetra hahatongavantsika any aho lazao hoe: Anadahiko io. 	
01O	20	14	0,00000	 Dia naka omby sy ondry sy ankizilahy amin'ankizivavy Abimeleka ka nomeny an'i Abrahama, ary Sarà vadiny naveriny taminy koa. 	
01O	20	15	0,00000	 Hoy Abimeleka: Indro eo anoloanao ny taniko, ka mitoera amin'izay tianao. 	
01O	20	16	0,00000	 Ary hoy koa izy tamin'i Sarà: Nomeko volafotsy arivo sikla ny anadahinao, izany no fanampena-maso ho anao, amin'izay rehetra eo aminao sy amin'ny olona rehetra, ka dia afa-tsiny hianao izao. 	
01O	20	17	0,00000	 Ary nifona tamin'Andriamanitra Abrahama dia nositranin'Andriamanitra Abimeleka sy ny vadiny amam-panompovaviny, ka niteraka ireo. 	
01O	20	18	0,00000	 Fa efa nataon'ny Tompo momba ny kibon'ny ankohonan'i Abimeleka rehetra noho ny amin'i Sarà vadin'i Abrahama.	
01O	21	1	0,00000	[NY NAHATERAHAN'ISAAKA - NY NANDROAHANA AN'ISMAELY - NY FANEKEN'I ABRAHAMA TAMIN'I ABIMELEKA] Namangy an'i Sarà Iaveh araka ilay efa voalazany, notanterahin'ny Tompo tamin'i Sarà ny efa nampanantenainy. 	
01O	21	2	0,00000	 Nanana anaka Sarà ka nitera-dahy tamin'i Abrahama, tamin'ny fahanterany, nony tonga ny fotoana nolazain'Andriamanitra azy. 	
01O	21	3	0,00000	 Ary ny anaran'ilay zaza teraka taminy, naterak'i Sarà taminy, dia nataon'i Abrahama hoe Isaaka. 	
01O	21	4	0,00000	 Nony teraka havaloana izy dia noforan'i Abrahama, araka ny efa nandidian'Andriamanitra azy. 	
01O	21	5	0,00000	 Efa zato taona Abrahama tamin'ny nahaterahan'Isaaka zanany. 	
01O	21	6	0,00000	 Ary hoy Sarà: Efa nomen'Andriamanitra ahy izay hampihomehy ahy, ka na iza na iza handre izany dia hihomehy noho ny amiko. Hoy koa izy: 	
01O	21	7	0,00000	 Iza moa no nanan-kevitra ny hilaza amin'i Abrahama hoe: Hampinono zaza Sarà? Kanjo antitra izy ity vao tera-dahy taminy aho.	
01O	21	8	0,00000	 Nihalehibe ny zaza dia notazana. Ary nanao fanasana lehibe Abrahama tamin'ny andro nanotazana an'Isaaka. 	
01O	21	9	0,00000	 Ilay zanak'i Agara Ejipsiana naterany tamin'i Abrahama kosa, hitan'i Sarà fa nihomehy, 	
01O	21	10	0,00000	 ka hoy izy tamin'i Abrahama: Roahy io andevovavy io sy ny zanany; fa ny zanak'io andevovavy io dia tsy mahazo miray lova amin'ny zanako, amin'Isaaka. 	
01O	21	11	0,00000	 Nampalahelo mafy an'i Abrahama izany teny izany, noho ny amin'ny zanany. 	
01O	21	12	0,00000	 Fa hoy Andriamanitra tamin'i Abrahama: Aza atao mampalahelo anao ny amin'ny zaza sy ny andevovavinao, fa na inona na inona angatahin'i Sarà ekeo avokoa, satria avy amin'Isaaka no hihavian'ny taranaka hitondra ny anaranao. 	
01O	21	13	0,00000	 Kanefa hotongaviko firenena ihany koa ny zanaky ny andevovavinao, satria terakao izy. 	
01O	21	14	0,00000	 Dia nifoha maraina koa Abrahama, ka naka mofo sy rano eran'ny siny hoditra anankiray; nomeny an'i Agara sy nataony teo an-tsorony ireo ary ny zaza koa, dia nalefany izy. Nandeha ravehivavy ka nirenireny tany an'efitr'i Bersabea tany. 	
01O	21	15	0,00000	 Nony lany ny rano tamin'ilay siny hoditra, dia nariany teo am-poto-kazo kely anankiray ny zaza; 	
01O	21	16	0,00000	 ary lasa izy nipetraka lavidavitra tandrifiny sahabo ho tra-tsipika; fa hoy izy: Tsy tiako ny hahita ny hahafatesan'ny zaza. Koa nipetraka tandrifiny izy, dia nanandra-peo ary nitomany. 	
01O	21	17	0,00000	 Andriamanitra nandre ny feon'ny zaza, ka ny Anjelin'Andriamanitra tany an-danitra dia niantso an'i Agara nanao hoe: Fa maninona izato hianao, ry Agara? Aza matahotra fa efa henon'Andriamanitra ny feon'ny zaza, ao amin'ny toerana misy azy. 	
01O	21	18	0,00000	 Mitsangàna hianao, areno ny zaza, ka tantano izy, fa hataoko firenena lehibe izy. 	
01O	21	19	0,00000	 Dia nampahiratin'Andriamanitra ny mason'i Agara, nahita lavaka fantsakana izy, ary nofenoiny rano tao ny siny hoditra, dia nampisotroiny ny zaza. 	
01O	21	20	0,00000	 Nomban'Andriamanitra ny zaza, ka nihalehibe; ary nonina tany an'efitra izy, sy tonga mpandefa tsipika. 	
01O	21	21	0,00000	 Nonina tany amin'ny efitra Faràna izy; ary nangalan-dreniny vady avy amin'ny tany Ejipta. 	
01O	21	22	0,00000	 Tamin'izany andro izany, Abimeleka narahin'i Fikola, filohan'ny tafiny, niteny tamin'i Abrahama hoe: Omban'Andriamanitra hianao amin'izay rehetra ataonao. 	
01O	21	23	0,00000	 Koa mianiàna amiko eto amin'ny anaran'Andriamanitra fa tsy hamitaka ahy, na ny zanako, na ny zafikeliko hianao, fa ho araka ny soa nataoko taminao no mba hataonao amiko sy amin'ity tany onenanao koa. 	
01O	21	24	0,00000	 Hoy Abrahama: Hianiànako izany. 	
01O	21	25	0,00000	 Nanome tsiny an'i Abimeleka anefa Abrahama, fa nisy lavaka fantsakana anankiray nanaovan'ny mpanompony an-keriny. 	
01O	21	26	0,00000	 Hoy ny navalin'i Abimeleka: Tsy mahalala izay nanao izany aho; fa hianao tsy nampandre ahy, izaho tsy nandre izany raha tsy vao izao. 	
01O	21	27	0,00000	 Dia naka ondry aman'omby Abrahama, natolony an'i Abimeleka ka nifanao fanekem-pihavanana izy roa lahy. 	
01O	21	28	0,00000	 Ary nanavaka ondrivavy kely fito tamin'ny biby fiompiny Abrahama. 	
01O	21	29	0,00000	 Ka hoy Abimeleka taminy: Inona ireo ondrivavy kely fito navahanao ireo? 	
01O	21	30	0,00000	 Hoy ny navaliny: Horaisinao avy amin'ny tanako ireo ondrivavy kely fito ireo mba ho vavolombelona ho ahy fa izaho no nihady io lavaka fantsakana io. 	
01O	21	31	0,00000	 Izany no nanaovana io toerana io hoe Bersabea, satria teo izy roa lahy no samy nianiana. 	
01O	21	32	0,00000	 Nanao fanekem-pihavanana tao Bersabea izy ireo. Rehefa vita izany dia niainga Abimeleka sy Fikola, filohan'ny tafiny, ka niverina ho any amin'ny tanin'ny Filistìna. 	
01O	21	33	0,00000	 Namboly tamarisa tao Bersabea Abrahama, ary niantso ny anaran'ny Tompo Andriamanitra mandrakizay teo izy. 	
01O	21	34	0,00000	 Naharitra ela no nitoerany tany amin'ny Filistìna.	
01O	22	1	0,00000	[NY NIZAHAN'ANDRIAMANITRA TOETRA AN'I ABRAHAMA - NY TARANAK'I NAKORA] Taorian'izany, nizaha toetra an'i Abrahama Andriamanitra ka nanao taminy hoe: Ry Abrahama ô! Ary hoy izy: Inty aho. 	
01O	22	2	0,00000	 Dia hoy Andriamanitra: Ento ny zanakao, ilay lahitokanao, ilay tianao, dia Isaaka, ka mankanesa any amin'ny tany Moria, ary rehefa mby any, atero izy ho sorona dorana eo ambonin'ny anankiray amin'ny tendrombohitra hatoroko anao. 	
01O	22	3	0,00000	 Nifoha maraina koa Abrahama, nanisy lasely ny ampondrany, naka roalahy tamin'ny mpanompony hiaraka aminy, sy Isaaka zanany, ary namaky ny hazo hataina amin'ny sorona dorana, dia niainga nankany amin'ny tany efa nolazain'Andriamanitra azy. 	
01O	22	4	0,00000	 Nony tamin'ny andro fahatelo, nanopy ny masony Abrahama ka mbola lavitra ihany izy dia nahatazana ilay fitoerana, 	
01O	22	5	0,00000	 dia nilaza tamin'ireto mpanompony Abrahama nanao hoe: Mijanòna eto amin'ny ampondra hianareo, fa izaho sy ny zaza dia mikasa ho ery hivavaka, vao hiverina eto aminareo indray. 	
01O	22	6	0,00000	 Dia nalain'i Abrahama ny hazo hataina amin'ny sorona dorana, ka natataony an'Isaaka zanany, ary ny afo sy ny antsy kosa nentiny teny an-tanany, dia niara-nandeha izy mianaka. Fa hoy Isaaka tamin'i Abrahama rainy: 	
01O	22	7	0,00000	 Dada ô! Ka hoy ny navaliny: Inty aho, anaka. Dia hoy Isaaka: Ny afo sy ny kitay ireto dia efa eto, fa izay zanak'ondry atao sorona dorana kosa no aiza? 	
01O	22	8	0,00000	 Hoy ny navalin'i Abrahama: Hataon'Andriamanitra izay hahitana ny zanak'ondry hatao sorona dorana, anaka. Dia niara-nandeha izy mianaka. 	
01O	22	9	0,00000	 Nony tonga teo amin'ny fitoerana natoron'Andriamanitra azy izy, dia naorin'i Abrahama teo ny otely; nalahany ny kitay hazo, ary nafatony Isaaka zanany, ka napetrany tambonin'ny otely eo ambonin'ny kitay. 	
01O	22	10	0,00000	 Dia naninjitra ny tànany Abrahama ka nandray ny antsy hamonoana ny zanany. 	
01O	22	11	0,00000	 Tamin'izay niantso tany an-danitra ny Anjelin'ny Tompo nanao hoe: Ry Abrahama! ry Abrahama ô! ka hoy ny navaliny: Inty aho. 	
01O	22	12	0,00000	 Dia hoy ny anjely: Aza manainga ny tànanao hamely ny zaza, ary aza manino-maninona azy akory, fa efa hitako izao fa matahotra an'Andriamanitra hianao, sady tsy nandà hianao fa nahafoy ny zanakao, ilay lahitokanao ho ahy. 	
01O	22	13	0,00000	 Ary nanopy maso Abrahama, ka nahita ondralahy anankiray teo ivohony, voasingazotry ny kirihitr'ala tamin'ny tandrony; dia lasa Abrahama naka ilay ondralahy, ka io no nateriny ho sorona dorana ho solon'ny zanany. 	
01O	22	14	0,00000	 Ary nataon'i Abrahama hoe Iaveh-Iereh ny anaran'io fitoerana io. Ary avy amin'izany ilay fitenenan'ny olona mandraka androany hoe: Ho hita ihany izany any an-tendrombohitry ny Tompo.	
01O	22	15	0,00000	 Ary ny anjelin'ny Tompo niantso an'i Abrahama fanindroany tany an-danitra, ka nanao hoe: 	
01O	22	16	0,00000	 Efa nianiana tamin'ny tenako aho, hoy Iaveh, fa noho hianao nanao izany sy tsy nandà fa nahafoy ny zanakao, ilay lahitokanao, ho ahy, 	
01O	22	17	0,00000	 dia hanisy soa anao aho, hahamaro ny taranakao tahaka ny kintana eny an-danitra sy ny fasika eny amoron-dranomasina, ary ny taranakao hahazo ny vavahadin'ny fahavalony. 	
01O	22	18	0,00000	 Amin'ny taranakao no hanasoavana ny firenena rehetra ambonin'ny tany, satria nanaiky ny teniko hianao. 	
01O	22	19	0,00000	 Dia niverina nankeny amin'ny mpanompony Abrahama, ka niainga izy ireo dia niara-nandeha nankany Bersabea. Ary nonina tao Bersabea Abrahama. 	
01O	22	20	0,00000	 Taty aorian'izany, nisy nampandre vaovao tamin'i Abrahama dia izao: Efa nitera-dahy tamin'i Nakora rahalahinao koa Melkà, 	
01O	22	21	0,00000	 dia Hosa lahimatoany, Boza lahiaivo, Kamoela rain'i Arama, 	
01O	22	22	0,00000	 Kaseda, Azao, Feldasa, Jedlafa ary Batoela. 	
01O	22	23	0,00000	 Batoela no rain-dRebekà. Izy valo lahy ireo no naterak'i Melkà tamin'i Nakora rahalahin'i Abrahama. 	
01O	22	24	0,00000	 Ilay vaditsindranony atao hoe Ramà koa dia niteraka an'i Tabea sy Gahama, ary Toasy sy Maakà.	
01O	23	1	0,00000	[NY NAHAFATESAN'I SARÀ, SY NANDEVENANA AZY TAO MAKPELÀ] Ny andro niainan'i Sarà dia fito amby roa-polo amby zato taona, izany no taona niainany. 	
01O	23	2	0,00000	 Ary Sarà dia maty tany Kiriatarbe, dia Hebrona izany, any amin'ny tany Kanaana; ka tonga Abrahama hisaona an'i Sarà sy hitomany azy. 	
01O	23	3	0,00000	 Dia nitsangana Abrahama niala teo anilan'ny maty, ka niteny tamin'ny zanak'i Heta hoe: 	
01O	23	4	0,00000	 Olona hafa firenena sy vahiny eto aminareo aho, ka mba avelao aho hanana tany fandevenana eto aminareo, mba hisy hanalako ny fatin'ny vadiko tsy ho eto anoloako, sy handevenako azy. 	
01O	23	5	0,00000	 Dia namaly an'i Abrahama ny zanak'i Heta, ka nanao taminy hoe: 	
01O	23	6	0,00000	 Henoy izahay, Tompokolahy; andrian'Andriamanitra no eto aminay hianao, ka aleveno amin'izay fasana tsara indrindra eto aminay ny fatin'ny vadinao, fa tsy hisy aminay hiaro ny fasany aminao, tsy hametrahana ny fatin'ny vadinao. 	
01O	23	7	0,00000	 Dia nitsangana Abrahama ka niankohoka teo anatrehan'ny vahoaka tompon-tany, dia ny zanak'i Heta, 	
01O	23	8	0,00000	 ary nanao taminy hoe: Raha tianareo ny hanalako ny fatin'ny vadiko tsy ho eto anoloako ka handevenako azy, dia henoy aho, ary mangataha ho ahy amin'i Efrona, zanak'i Seora, 	
01O	23	9	0,00000	 mba hafoiny ho ahy ny zohy ao Makpelà, izay azy, eo amin'ny sisin-tsahany, mba hafoiny ho ahy eto anatrehanareo, araka izay tokom-bidiny, hataoko tany fandevenana, tena ahy tokoa. 	
01O	23	10	0,00000	 Ary Efrona nipetraka teo afovoan'ny zanak'i Heta. Efrona Heteana namaly an'i Abrahama teo anatrehan'ny zanak'i Heta, dia izay rehetra miditra ny vavahadin'ny tanànany; hoy izy taminy: 	
01O	23	11	0,00000	 Tsia, Tompokolahy, fa henoy ny ahy; omeko anao ny saha; omeko anao koa ny zohy izay ao; ary eto anatrehan'ny zanaky ny fireneko no anomezako azy ho anao, ka aleveno ny fatin'ny vadinao. 	
01O	23	12	0,00000	 Niankohoka teo anatrehan'ny vahoaka tompon-tany Abrahama, 	
01O	23	13	0,00000	 ka niteny tamin'i Efròna teo anatrehan'ny vahoaka tompon-tany hoe: Aoka ihany re mba hohenoinao aho: Omeko ny vidin'ny saha, ka mba raiso amiko izany, dia haleviko ao ny fatin'ny vadiko. 	
01O	23	14	0,00000	 Namaly Efròna ka nanao tamin'i Abrahama hoe: 	
01O	23	15	0,00000	 Henoy ny ahy, tompokolahy: tanin'efa-jato sikla volafotsy io; ka zinona izany amiko sy aminao? Fa aleveno ny vadinao. 	
01O	23	16	0,00000	 Nohenoin'i Abrahama i Efrona ka nolanjain'i Abrahama ny vola voalazany teo anatrehan'ny zanak'i Heta, dia volafotsy efa-jato sikla, araka ny fandraisan'ny mpivarotra azy. 	
01O	23	17	0,00000	 Koa amin'izany ny sahan'i Efrona, ao Makpelà, tandrifin'i Mambre, dia ny saha sy ny zohy ao, mbamin'ny hazo ao anaty saha, ary ny hazo eny amin'ny sisiny manodidina; 	
01O	23	18	0,00000	 dia tapaka ho fananan'i Abrahama eo anatrehan'ny zanak'i Heta, dia izay rehetra miditra ny vavahadin'ny tanànany. 	
01O	23	19	0,00000	 Izay Abrahama vao nandevina an'i Sarà vadiny, tao an-johin'i Makpelà, tandrifin'i Mambre dia Hebrona izany, any amin'ny tany Kanaana. 	
01O	23	20	0,00000	 Ka ny saha sy ny zohy ao anatiny dia tapaka lasan'i Abrahama, varo-maty, ho tany fandevenana, avy amin'ny zanak'i Heta.	
01O	24	1	0,00000	[NY FANAMBADIAN'ISAAKA SY REBEKÀ] Efa zoky olona sy nandroso fahanterana Abrahama sady nosoavin'ny Tompo tamin'ny zavatra rehetra. 	
01O	24	2	0,00000	 Ary hoy Abrahama tamin'ny mpanompony, ilay tranainy indrindra tao an-tranony, nanapaka ny fananany rehetra: Ataovy ato ambanin'ny feko ny tananao, 	
01O	24	3	0,00000	 hampianianiko anao amin'ny anaran'ny Tompo Andriamanitry ny lanitra sy Andriamanitry ny tany fa tsy haka vady ho an'ny zanako ao amin'ny zanakavavin'ny Kananeana, izay iraisako monina, hianao, 	
01O	24	4	0,00000	 fa any amin'ny tanindrazako, any amin'ny tany nihaviako, no halehanao haka vady ho an'Isaaka zanako. 	
01O	24	5	0,00000	 Ary hoy ny navalin'ilay mpanompony: Angamba tsy hety hiaraka amiko hankaty amin'ity tany ity ny vehivavy; ka ny zanakao ve no tokony hoentiko mankany amin'ny tany nihavianao? 	
01O	24	6	0,00000	 Hoy Abrahama taminy: Tandremo sao dia entinao mankany ny zanako. 	
01O	24	7	0,00000	 Iaveh Andriamanitry ny lanitra izay naka ahy tao an-tranon'ny raiko, sy tany amin'ny tany nahaterahako, izay niteny koa no haniraka ny Anjeliny eo alohanao, ka haka vady avy any ho an'ny zanako hianao. 	
01O	24	8	0,00000	 Ary raha tsy mety hanaraka anao ny vehivavy dia afaka amin'izao fianianana ampanaoviko izao hianao; fa aza entinao mankany ny zanako. 	
01O	24	9	0,00000	 Dia napetrak'ilay mpanompo tao ambany fen'i Abrahama tompony ny tànany, ka nanao fianianana momba izany teo anatrehany. 	
01O	24	10	0,00000	 Naka folo tamin'ny ramevan'ny tompony, ilay mpanompo, dia niainga handeha, ary nananany fahefana avokoa ny fananan'ny tompony. Dia nitsangana izy, ka any Mesopotamia any an-tanànan'i Nakora no nalehany. 	
01O	24	11	0,00000	 Nampandohalihiny teo ivelan'ny tanàna anilan'ny lavaka fantsakàna ny rameva, nony harivariva tamin'ilay fivoahan'ny vehivavy hantsaka iny; 	
01O	24	12	0,00000	 ka hoy izy: Ry Iaveh, Andriamanitr'i Abrahama tompoko, mba ataovy tojo ny tadiaviko aho anio, ary ampisehoy hatsaram-po Abrahama tompoko. 	
01O	24	13	0,00000	 Indro aho mijanona eto anilan'ny loharano; ary ny zanakavavin'ny mponina ao an-tanàna hivoaka hantsaka rano, 	
01O	24	14	0,00000	 ka aoka izay zazavavy hilazako hoe: Ahilano kely ny sininao mba hisotroako, ka hamaly hoe: Misotroa, fa hampisotroiko koa ny ramevanao, no ho ilay notendrenao ho an'Isaaka mpanomponao. Ary izany no hahafantarako fa nampisehoanao hatsaram-po tokoa ny tompoko.	
01O	24	15	0,00000	 Tsy mbola tapitra akory ny teniny, dia indro tamy nitondra ny sininy teo an-tsorony Rebekà, zanakavavin'i Batoela zanak'i Melkà vadin'i Nakora rahalahin'i Abrahama. 	
01O	24	16	0,00000	 Fatratra ny hatsaran-tarehin-drazazavavy, sady virijiny izy, fa tsy mbola nisy lehilahy nahalala azy. Nidina nankeo amin'ny loharano izy, nameno rano ny sininy dia niakatra. 	
01O	24	17	0,00000	 Nihazakazaka nitsena azy ity mpanompo ka nanao hoe: Mba avelao aho hisotro rano kely amin'ny sininao. 	
01O	24	18	0,00000	 Dia hoy razazavavy: Misotroa, tompokolahy, sady nampidininy faingana ny sininy ho eo an-tànany, ka nampisotroiny izy. 	
01O	24	19	0,00000	 Nony avy nampisotro azy izy, dia nanao hoe: Hantsaka ho an'ny rameva koa aho, hosotroiny mandra-pahafa-po azy. 	
01O	24	20	0,00000	 Dia nampidininy faingana teo amin'ny tavy fampisotroam-biby ny rano tao an-tsininy, ka nihazakazaka nantsaka teo am-pantsakana indray izy, ary nantsaka ho an'ny rameva rehetra. 	
01O	24	21	0,00000	 Nandinika azy ralehilahy tsy niteny fa nieritreritra na efa nambinin'ny Tompo tokoa ny diany, na tsia. 	
01O	24	22	0,00000	 Nony tapi-nisotro avokoa ny rameva, dia nalain-dralehilahy ny masom-bolamena iray, lanjan'antsasa-tsikla, sy ny haba volamena roa, lanjana folo sikla, 	
01O	24	23	0,00000	 ka hoy izy: Zana-jovy moa hianao? Mba lazao ahy kely izany. Ary mba misy toerana azonay andriana va ao an-tranon-drainao? 	
01O	24	24	0,00000	 Dia hoy ny navaliny: Zanakavavin'i Batoela zanak'i Melkà, izay naterany tamin'i Nakora aho. 	
01O	24	25	0,00000	 Ary hoy koa izy: Na ny mololo na ny vilona dia samy betsaka ao aminay; sady ny mololo handriana koa dia misy ao. 	
01O	24	26	0,00000	 Tamin'izay niondrika ralehilahy, dia niankohoka teo anatrehan'ny Tompo 	
01O	24	27	0,00000	 ka nanao hoe: Isaorana anie Iaveh, Andriamanitr'i Abrahama tompoko, fa tsy niova famindram-po sy fahamarinana amin'ny tompoko; izaho koa notantànan'ny Tompo amin'ny làlana mankaty amin'ny rahalahin'ny tompoko.	
01O	24	28	0,00000	 Dia lasa nihazakazaka razazavavy, nanambara izany zavatra izany tao amin-drainy.	
01O	24	29	0,00000	 Nanana anadahy anankiray atao hoe Labana Rebekà, ka nivoaka nihazakazaka Labana nankeo amin-dralehilahy teo amin'ny loharano. 	
01O	24	30	0,00000	 Nahita ny masom-bola sy ny haba tany an-tànan'ny anabaviny izy, ary nandre ny tenin-dRebekà anabaviny hoe: Izao sy izao no nolazain-dralehilahy tamiko, ka nankeo amin-dralehilahy izay nijanona teo anilan'ny rameva tao amin'ny loharano izy, ka nanao hoe: 	
01O	24	31	0,00000	 Avia hianao izay notahin'ny Tompo. Nahoana no mijanona aty ivelany hianao? Efa namboatra ny trano aho sy fitoerana ho an'ny rameva. 	
01O	24	32	0,00000	 Dia niditra tao an-trano ralehilahy. Ary Labana kosa nanesotra ny laselin'ny rameva, dia nanome mololo sy vilona ho an'ny rameva, sy rano hanasana ny tongo-dralehilahy sy ny tongotry ny olona nomba azy. 	
01O	24	33	0,00000	 Rahefa izany naroson'i Labana ny sakafo; fa hoy ralehilahy: Tsy hihinana aho raha tsy efa voalazako ny teny hambarako. Lazao àry, hoy Labana. 	
01O	24	34	0,00000	 Hoy izy: Mpanompon'i Abrahama aho. 	
01O	24	35	0,00000	 Ny tompoko efa nasian'ny Tompo soa be indrindra, ka efa tonga olona be fahefana izy; fa nomeny ondry sy omby, ary mpanompo lahy sy mpanompovavy, ary rameva aman'ampondra. 	
01O	24	36	0,00000	 Efa antitra Sarà, vadin'ny tompoko, no niteraka tamin'ny tompoko zazalahy anankiray izay notolorany ny fananany rehetra. 	
01O	24	37	0,00000	 Ary ny tompoko nampianiana ahy, nanao hoe: Aza maka vady ho an-janako amin'ny zanakavavin'ny Kananeana eto tompon'ny tany onenako; 	
01O	24	38	0,00000	 fa mankanesa any an-tranon'ikaky, any amin'ny havako, ka any maka vady ho an-janako. 	
01O	24	39	0,00000	 Nilaza tamin'ny tompoko aho, nanao hoe: Angamba tsy hety hanaraka ahy hankaty ny vehivavy. 	
01O	24	40	0,00000	 Fa novaliany hoe: Iaveh, izay eo anatrehany no handehanako, no haniraka ny Anjeliny hiaraka aminao, sy hanambina ny dianao, ka haka vady ho an-janako, any amin'ny havako sy any an-tranon'ikaky hianao. 	
01O	24	41	0,00000	 Afaka amin'ny fianianana nataonao hianao rahefa tonga tany amin'ny havako; ary raha tsy manaiky ny fangatahanao izy ireo dia afaka amin'ny fianianana ampanaoviko hianao. 	
01O	24	42	0,00000	 Nony tonga tao am-pantsakana aho androany, dia nanao hoe: Ry Iaveh, Andriamanitr'i Abrahama tompoko, raha mba sitrakao ihany ny hanambina ny dia nalehako, 	
01O	24	43	0,00000	 dia indro aho mijanona eto anilan'ny fantsakàna; ka izay zazavavy tamy hantsaka hilazako hoe: Avelao aho mba hisotro rano kely amin'ny sininao, raha sitrakao, ka hamaly ahy hoe: 	
01O	24	44	0,00000	 Misotroa, fa hantsakako mbamin'ny ramevanao koa; no aoka ho ilay vady nalahatry ny Tompo ho an'ny zanaky ny tompoko. 	
01O	24	45	0,00000	 Mbola tsy tapitra akory ny teny anakampo nataoko, dia inty Rebekà nivoaka nitondra ny sininy teny an-tsorony, nidina nantsaka teo an-pantsakana; ka hoy aho taminy: Mba omeo kely aho hosotroiko, raha sitrakao. 	
01O	24	46	0,00000	 Nampidininy niaraka tamin'izay ny siny teny an-tsorony, sady hoy izy: Misotroa; fa hampisotroiko mbamin'ny ramevanao koa. Nisotro àry aho, ary nampisotroiny koa ny rameva. 	
01O	24	47	0,00000	 Dia nanontany azy aho, nanao hoe: Zanak'iza moa hianao? Ary novaliny hoe: Zanak'i Batoela, zanakalahin'i Nakora, izay naterak'i Melkà taminy, aho. Izay dia nasiako kavina ny orony, ary nasiako haba ny tànany. 	
01O	24	48	0,00000	 Ary dia niondrika aho, ka niankohoka teo anatrehan'ny Tompo, ary nisaotra an'ny Tompo Andriamanitr'i Abrahama tompoko, izay nitondra ahy tamin'ny làlana marina, mba haka ny zana-drahalahin'ny tompoko ho an'ny zanany. 	
01O	24	49	0,00000	 Koa ankehitriny, raha mba hanao izay soa sy marina amin'ny tompoko hianareo, dia lazao amiko; ary raha tsy izany kosa ambarao ahy ihany, mba hiviliako ho amin'ny an-kavanana na ho amin'ny an-kavia.	
01O	24	50	0,00000	 Dia namaly Labana sy Batoela ka nanao hoe: Avy amin'ny Tompo izao zavatra izao ka tsy azonay atao ny milaza aminao hoe tsy mety na mety. 	
01O	24	51	0,00000	 Indro Rebekà eo anatrehanao, ento izy ka mandehana, ary aoka ho vadin'ny zanaky ny tomponao izy, araka ny voalazan'ny Tompo. 	
01O	24	52	0,00000	 Nony nandre izany ity mpanompon'i Abrahama dia niankohoka tamin'ny tany teo anatrehan'ny Tompo. 	
01O	24	53	0,00000	 Ary navoakany ny firavaka volafotsy sy firavaka volamena, mbamin'ny fitafiana, ka nomeny an-dRebekà; sady notolorany fanomezana saro-bidy koa ity anadahiny sy ny reniny. 	
01O	24	54	0,00000	 Izay vao nihinana sy nisotro izy mbamin'ireto olona nomba azy, ary dia nandry. Nony maraina, rahefa nifoha izy ireo, dia hoy ity mpanompo nanao hoe: Alefaso aho hiverina any amin'ny tompoko. 	
01O	24	55	0,00000	 Fa hoy ny anadahin-dRebekà sy ny reniny: Aoka re mba hipetrapetraka eto aminay andro vitsivitsy aloha ny zazavavy, hafoloana eo ho eo, vao mandeha, 	
01O	24	56	0,00000	 Ary hoy ralehilahy taminy: Aza dia mahela ahy hianareo, fa efa mba nambinin'ny Tompo ny diako; ka alefaso aho handeha hody any amin'ny tompoko.	
01O	24	57	0,00000	 Dia hoy ry zareo: Aoka àry ny zazavavy no hantsointsika hanontaniana izay tiany. 	
01O	24	58	0,00000	 Dia nantsoiny Rebekà, ka hoy izy taminy: Te-handeha hiaraka amin'ity lehilahy ity va hianao? Ary hoy ny navaliny: Handeha aho. 	
01O	24	59	0,00000	 Izay vao nalefan'izy ireo Rebekà anabaviny sy ny mpitaiza azy ary ny mpanompon'i Abrahama mbamin'ny olony. 	
01O	24	60	0,00000	 Nitso-drano an-dRebekà izy, ka nanao taminy hoe: Ho tonga alinalina anie hianao, ranabavy! Ary hahazo ny vavahadin'ny fahavalony anie ny taranakao! 	
01O	24	61	0,00000	 Dia niainga Rebekà sy ny ankizivaviny nitaingina teo ambony rameva, niaraka tamin-dralehilahy; ka roso ny dian'ity mpanompo, nitondra an-dRebekà.	
01O	24	62	0,00000	 Tamin'izany Isaaka tonga avy any amin'ny fantsakan'i Kaï-Roy ka nonina teo amin'ny tany Atsimo. 	
01O	24	63	0,00000	 Indray hariva, raha ilay nivoaka mba hieritreritra tany an-tsaha iny izy, ka nanopy ny masony, dia indreny misy rameva tamy. 	
01O	24	64	0,00000	 Rebekà koa nanopy ny masony ka nahatazana an'Isaaka, dia nitsambikina niala teny amin'ny rameva; 	
01O	24	65	0,00000	 ary nanao tamin'ilay mpanompo hoe: Iza iry lehilahy eny an-tsaha tamy hitsena antsika iry? Dia hoy ilay mpanompo: Ny tompoko iny. 	
01O	24	66	0,00000	 Koa noraisin-dRebekà ny voaliny, dia nisaronany. Nambaran'ity mpanompo tamin'Isaaka avokoa ny zavatra rehetra nataony. 	
01O	24	67	0,00000	 Dia nampandrosoin'Isaaka Rebekà ho ao an-dain'i Sara reniny, sady nampakariny ho vady. Ary tia azy izy, ka nionona ny alahelony an-dreniny.	
01O	25	1	0,00000	[NY TARANAK'I ABRAHAMA TAMIN'I SETORÀ - NY NAHAFATESANY - NY TARANAK'ISMAELY - ESAO SY JAKOBA, ZANAK'ISAAKA] Ary Abrahama nampaka-bady, Setorà no anarany. 	
01O	25	2	0,00000	 Ka izao no naterak'io taminy: Zamràna, Jeksàna, Madàna, Madiàna, Jesbaoka ary Soe. 	
01O	25	3	0,00000	 Jeksàna niteraka an'i Sabà sy Dadàna; ny zanakalahin'i Ddadàna dia ny Asorima, ny Latosima, ny Laomima; 	
01O	25	4	0,00000	 Ny zanakalahin'i Madiàna dia Efà, Ofera, Henoka, Abidà, ary Eldao. - Ireo no zanakalahin'i Setorà rehetra.	
01O	25	5	0,00000	 Natolotr'i Abrahama an'Isaaka ny fananany rehetra. 	
01O	25	6	0,00000	 Fa tolotànana no nomeny ny zanaky ny vaditsindranony; sady mbola velona teo izy dia efa nampandehaniny izy ireo hiala teo amin'Isaaka hiantsinanana any amin'ny tany Atsinanana.	
01O	25	7	0,00000	 Dimy amby fito-polo amby zato taona no andro niainan'i Abrahama, 	
01O	25	8	0,00000	 ka efa tratra antitra tsara, ary efa ela sy lava andro niainana Abrahama vao niala aina, ka maty, dia nakambana tamin'ny razany. 	
01O	25	9	0,00000	 Nalevin'Isaaka sy Ismaely zanany izy, tao amin'ny zohy any Makpela, amin'ny sahan'i Efrona, zanak'i Seora, Heteana, tandrifin'i Mambre, 	
01O	25	10	0,00000	 dia ilay saha novidin'i Abrahama tamin'ny taranak'i Heta. Tao no nalevina Abrahama sy Sarà vadiny. 	
01O	25	11	0,00000	 Nony maty Abrahama nasian'Andriamanitra soa Isaaka zanany; ary tao akaikin'ny fantsakana "Lakaï-Roï" Isaaka no nonina.	
01O	25	12	0,00000	 Izao no tantaran'Ismaely zanak'i Abrahama izay naterak'i Agara Ejipsiana mpanompovavin'i Sarà tamin'i Abrahama. 	
01O	25	13	0,00000	 Izao no anaran'ny zanakalahin'Ismaely, araka ny anaran'ny taranany avy: Nebaiota no lahimatoan'Ismaely, dia Sedara, Adbeela, Mabsama, 	
01O	25	14	0,00000	 Masmà, Domà, Masà, 	
01O	25	15	0,00000	 Hadada, Temà, Jetora, Nafisy ary Sedmà. 	
01O	25	16	0,00000	 Ireo no zanakalahin'Ismaely, ireo no anarany araka ny vohiny sy ny tobiny avy; ireo no filohany roa ambin'ny folo amin'ny fokony. 	
01O	25	17	0,00000	 Fito amby telo-polo amby zato taona no andro niainan'Ismaely dia niala aina izy; ka maty, ary nakambana tamin'ny razany. 	
01O	25	18	0,00000	 Ny taranany dia nonina hatrany Hevila ka hatrany Sora, tandrifin'i Ejipta tamin'ny làlana mankany Asiria. Nitatra tandrifin'ny rahalahiny rehetra izy. 	
01O	25	19	0,00000	 Izao no tantaran'Isaaka zanak'i Abrahama. 	
01O	25	20	0,00000	 Abrahama niteraka an'Isaaka. Ary efa efa-polo taona Isaaka vao nampakatra an-dRebekà, zanak'i Batoela Arameana any Padan-Arama, sy anabavin'i Labana Arameana. 	
01O	25	21	0,00000	 Nangataka tamin'ny Tompo ho an'ny vadiny Isaaka, fa momba ravehivavy; ary nohenoin'ny Tompo ny fangatahany, ka dia nanana anaka Rebekà vadiny. 	
01O	25	22	0,00000	 Nifanosika tao an-kibo ireo zaza, ka hoy izy: Raha izany no izy, nahoana foana aho no dia bevohoka? Dia lasa nanontany tamin'ny Tompo izy, 	
01O	25	23	0,00000	 Ka hoy Iaveh taminy: Firenena roa no ao an-kibonao. Vahoaka roa toko no hisaraka hatreo am-pialana amin'ny kibonao. Ka ny vahoaka iray toko dia hahery noho ny iray toko hafa. Ary ny iray lehibe no hanompo ny iray kely.	
01O	25	24	0,00000	 Dia tonga ny fotoana hahaterahany, ary zaza kambana no tao an-kibony. 	
01O	25	25	0,00000	 Ilay nivoaka voalohany dia menapiny, toy ny lamba voloina ny tenany manontolo, ary natao hoe Esao no anarany; ny rahalahiny nanarakaraka kosa, sady nihazona ny ombalahin-tongotr'i Esao, ary nataony hoe Jakoba no anarany. 	
01O	25	26	0,00000	 Efa enim-polo taona Isaaka tamin'ny nahaterahan'izy ireo. 	
01O	25	27	0,00000	 Dia nitombo ireo zaza ireo ka Esao moa tonga mpihaza mahay, sy lehilahy mpiantsaha; fa Jakoba kosa lehilahy nandry fahizay, faly nipetraka tao an-day. 	
01O	25	28	0,00000	 Isaaka raiki-pitia an'i Esao, satria nankafy ny haza; fa Rebekà kosa tia an'i Jakoba.	
01O	25	29	0,00000	 Nahandro hanina indrindra Jakoba no tonga avy any an-tsaha Esao, efa trotraky ny harerahana. 	
01O	25	30	0,00000	 Ka hoy Esao tamin'i Jakoba: Mba avelao aho hihinana amin'ny mena, dia amin'io mena io, fa reraka aho. Izany no nanaovana ny anaran'i Esao hoe Edoma. 	
01O	25	31	0,00000	 Ary hoy Jakoba: Amidio amiko àry aloha ny fizokianao. 	
01O	25	32	0,00000	 Dia hoy Esao: Izaho aza efa ho faty, ka ho inoko akory izay fizokiana? 	
01O	25	33	0,00000	 Fa hoy Jakoba: Mianiàna àry amiko aloha. Dia nianiana izy, ka nivarotra ny fizokiany tamin'i Jakoba. 	
01O	25	34	0,00000	 Izay vao nomen'i Jakoba mofo sy sosam-boanemba Esao; ka nony efa nihinana sy nisotro izy, dia nitsangana ka lasa nandeha. Toy izany no nanamavoan'i Esao ny fizokiany.	
01O	26	1	0,00000	[NY NITOERAN'ISAAKA TANY JERARA - FAMPANANTENAN'ANDRIAMANITRA - FIFANKAHAZOANA TAMIN'I ABIMELEKA] Nisy mosary indray tamin'ny tany; hafa fa tsy ilay mosary fony fahavelon'i Abrahama. Ka lasa Isaaka nankany Jerara amin'i Abimeleka, mpanjakan'ny Filistina. 	
01O	26	2	0,00000	 Ary Iaveh niseho taminy, ka nanao hoe: Aza midina any Ejipta, fa mitoera amin'ny tany izay holazaiko aminao. 	
01O	26	3	0,00000	 Dia eto amin'ity tany ity mitoetra; fa homba anao aho, sy hanisy soa anao; homeko anao sy ny taranakao ireto tany rehetra ireto, fa hotanterahiko ny fianianana nataoko tamin'i Abrahama rainao. 	
01O	26	4	0,00000	 Hampitomboiko tahaka ny kintana eny an-danitra ny taranakao; homeko ny taranakao ireto tany rehetra ireto; ary amin'ny taranakao no hanasoavana ny firenena rehetra ambonin'ny tany, 	
01O	26	5	0,00000	 satria efa nihaino ny feoko Abrahama ary nitandrina ny teniko sy ny didiko amam-pitsipiko sy ny lalàko. 	
01O	26	6	0,00000	 Dia nitoetra tao Jerara Isaaka.	
01O	26	7	0,00000	 Nanontanian'ny olona tompon-tany ny amin'ny vadiny izy, ka namaly hoe: Anabaviko io, satria natahotra ny hilaza hoe vadiko izy; fandrao vonoin'ny olona noho ny amin-dRebekà aho, hoy izy, fa tsara tarehy izy. 	
01O	26	8	0,00000	 Nony ela no nitoerany tao Jerara, sendra nitazana teo am-baravarankely kosa Abimeleka, mpanjakan'ny Filistina. Ka indro Isaaka hitany nisangy tamin-dRebekà vadiny. 	
01O	26	9	0,00000	 Dia niantso an'Isaaka izy, ka nanao hoe: Hita fa vadinao mihitsy izy. Ka ahoana no nilazaonao hoe: Anabaviko io. Ary hoy Isaaka taminy: Satria, hoy aho anakampo, sao dia maty aho noho ny aminy. 	
01O	26	10	0,00000	 Ka hoy Abimeleka: Ahoana no nanaovanao izany taminay? Fa nety ho nisy nandeha tamin'ny vadinao ny olona ka ho nampiditra fahotana taminay hianao. 	
01O	26	11	0,00000	 Dia nomen'i Abimeleka teny ny vahoakany rehetra, nataony hoe: Izay mikasika io lehilahy io na ny vadiny dia vonoina ho faty. 	
01O	26	12	0,00000	 Ary Isaaka namafy tamin'izany, ka nahavokatra avo zato heny izy tamin'io taona io. 	
01O	26	13	0,00000	 Nambinin'ny Tompo ka tonga mpanankarena ralehilahy; ary nandroso nandroso ihany izy nampitombo ny hareny, mandra-pahatongany ho manana harena tsy hita noanoa. 	
01O	26	14	0,00000	 Nananany andiany maro ny biby fiompy na lehibe na kely; ary nananany betsaka koa ny mpanompo; ka velom-pialonana azy ny Filistina. 	
01O	26	15	0,00000	 Nototofan'ny Filistina nofenoiny tany avokoa ny lavaka fantsakàna nohadin'ny mpanompon-drainy, fony fahavelon'i Abrahama rainy. 	
01O	26	16	0,00000	 Ary Abimeleka nanao tamin'Isaaka hoe: Mandehàna miala aty aminay hianao, fa efa mahery lavitra noho izahay. 	
01O	26	17	0,00000	 Dia nandeha Isaaka ka niorin-day teo an-dohasahan'i Jerara sy nonina teo. 	
01O	26	18	0,00000	 Ary ny lavaka fantsakàna voahady fony fahavelon'i Abrahama rainy izay nototofan'ny Filistina nony maty Abrahama dia nohadin'Isaaka indray, ka nasiany anarana araka ny anarana nomen-drainy azy ihany. 	
01O	26	19	0,00000	 Mbola nihady teo amin'ny lohasaha koa ny mpanompon'Isaaka, ka nahita loharano velona teo. 	
01O	26	20	0,00000	 Fa niadin'ny mpiandry ondry tao Jerara ny mpiandry ondrin'Isaaka nataony hoe: Anay ny rano. Ka nataon'Isaaka hoe Esaka ny anaran'ny lavaka fantsakàna, satria niadin-dry zareo izy. 	
01O	26	21	0,00000	 Ary nihady lavaka fantsakàna hafa indray ny mpanompon'Isaaka nefa mbola niadina ihany koa io, ka nataony hoe Sitnà no anarany. 	
01O	26	22	0,00000	 Dia niala teo izy ka nihady lavaka fantsakàna hafa indray, izay vao tsy niadina intsony, ka nataony hoe Rekobota ny anarany: Satria, hoy izy, efa nomen'ny Tompo toera-malalaka isika, ka hiadana amin'ny tany. 	
01O	26	23	0,00000	 Avy eo izy dia niakatra ho any Bersabea. 	
01O	26	24	0,00000	 Ary niseho taminy Iaveh ny alin'izay ka nanao hoe: Izaho no Andriamanitr'i Abrahama, rainao, aza matahotra fa momba anao aho; ka hanisy soa anao ka hahamaro ny taranakao, noho ny amin'i Abrahama mpanompoko. 	
01O	26	25	0,00000	 Dia nanangana otely teo Isaaka, ka niantso ny anaran'ny Tompo. Ary niorin-day teo izy, ka nihady lavaka fantsakàna teo ny mpanompony. 	
01O	26	26	0,00000	 Ary nanatona azy avy any Jerara Abimeleka, nomban'i Okozota sakaizany, sy Fikola, filohan'ny tafiny. 	
01O	26	27	0,00000	 Fa hoy Isaaka tamin'izy ireo: Ahoana no anatonanareo ahy nefa sady mankahala ahy hianareo no nandroaka ahy hiala tany aminareo? 	
01O	26	28	0,00000	 Ary hoy iretsy: Efa hitanay miharihary fa momba anao Iaveh, ka hoy izahay: Aoka samy hanao fianianana isika, dia izahay sy hianao; ka hanao fanekem-pihavanana aminao izahay. 	
01O	26	29	0,00000	 Aoka hianiana hianao fa tsy hanisy ratsy anay, araka ny tsy nikasihanay anao akory, na nanaovanay na inona na inona taminao afa-tsy ny soa ihany, fa efa nampandehaninay soa aman-tsara hianao. Ary hianao izao no ilay hasoavin'ny Tompo. 	
01O	26	30	0,00000	 Dia nanao fanasana ho azy ireo Isaaka ka nihinana sy nisotro izy. 	
01O	26	31	0,00000	 Ary nifoha vao maraina koa izy, dia samy nanao fianianana izy roa tonta, izay izy ireo vao nalefan'Isaaka; ka dia lasa soa aman-tsara niala taminy. 	
01O	26	32	0,00000	 Tonga tao amin'Isaaka androtr'izay ihany ny mpanompony, nilaza ny momba ny lavaka fantsakàna izay nohadiny tamin'izany ka nanao taminy hoe: Efa nahita rano izahay. 	
01O	26	33	0,00000	 Dia nataony hoe Sibea ny anaran'ny fantsakàna. Izany no nanaovana ny anaran'ny tanàna hoe Bersabea mandraka androany. 	
01O	26	34	0,00000	 Rahefa efa-polo taona Esao dia nanambady an'i Jodita, zanak'i Beerì, Heteana, sy Basemata, zanak'i Elona, Heteana. 	
01O	26	35	0,00000	 Nahasorisorena mafy an'Isaaka sy Rebekà izy ireny.	
01O	27	1	0,00000	[NY NAHAZOAN'I JAKOBA NY TSO-DRANON'ISAAKA - TSO-DRANO HO AN'I ESAO - NY NANKANESAN'I JAKOBA TANY MESOPOTAMIA] Efa antitra Isaaka ka efa nanjavona ny masony ka tsy nahita intsony. Dia niantso an'i Esao zanany lahimatoa izy, ka nanao tamin'ny hoe: Anaka. - Ary hoy io taminy: Inty aho. 	
01O	27	2	0,00000	 Dia hoy Isaaka: Hitanao fa efa antitra aho izao; ary tsy fantatro izay andro hahafatesako. 	
01O	27	3	0,00000	 Koa ankehitriny, alao ny fitaovanao, dia ny tranon-jana-tsipikanao sy ny tsipikanao, ka mandehana any an-tsaha ka mamonoa biby fihaza ho ahy. 	
01O	27	4	0,00000	 Dia anaovy nahandro tsara ho ahy izany, araka ilay tiako; ka ento aty amiko hohaniko, mba hitsofan'ny fanahiko rano anao, dieny mbola tsy maty aho. 	
01O	27	5	0,00000	 Ary henon-dRebekà kosa ny nitenenan'Isaaka tamin'i Esao, zanany; dia lasa Esao nankany an-tsaha mba hiremby haza sy hitondra azy. 	
01O	27	6	0,00000	 Tamin'izay Rebekà nilaza tamin'i Jakoba, zanany hoe: Izao no reko nolazain-drainao tamin'i Esao, rahalahinao: 	
01O	27	7	0,00000	 Itondray haza aho, ka anaovy nahandro tsara hohaniko, mba hitsofako rano anao eo anatrehan'ny Tompo alohan'ny hahafatesako. 	
01O	27	8	0,00000	 Koa ankehitriny, anaka, araho ny teniko amin'izay asaiko hataonao: 	
01O	27	9	0,00000	 Mandehana mankany amin'ny biby fiompy ka angalao zanak'osy roa izay tsara aho, hanaovako nahandro tsara ho an-drainao, araka ilay tiany; 	
01O	27	10	0,00000	 dia hoentinao ao amin-drainao izany dia hohaniny, mba hitsofany rano anao, alohan'ny hahafatesany. 	
01O	27	11	0,00000	 Ary hoy Jakoba tamin-dRebekà reniny: Esao rahalahiko, lehilahy voloina, fa izaho malambo hoditra. 	
01O	27	12	0,00000	 Angamba hitsapa ahy ikaky ka hoheveriny ho mpamazivazy azy aho, ary amin'izay, ozona fa tsy tso-drano no ho azoko. 	
01O	27	13	0,00000	 Hoy reniny taminy: Aoka hihatra amiko ny fanozonana anao, anaka. Fa araho ihany ny teniko: mandehàna, angalao zanak'osy roa aho. 	
01O	27	14	0,00000	 Dia nandeha naka Jakoba, ka nitondra izany tamin-dreniny, nanaovany nahandro tsara araka ilay tian-drainy. 	
01O	27	15	0,00000	 Ary nalain-dRebekà ny fitafian'i Esao, zanany lahimatoa, ny tsara indrindra, izay tao an-trano, ka nampitafiany an'i Jakoba, zanany lahiaivo. 	
01O	27	16	0,00000	 Dia nofonosiny tamin'ny hodi-janak'osy koa ny tànany mbamin'ny malambolambo amin'ny vozony. 	
01O	27	17	0,00000	 Izay vao nataony an-tanan-janany ny nahandro tsara sy ny mofo efa namboariny. 	
01O	27	18	0,00000	 Dia nankao amin-drainy Jakoba, ka nanao hoe: Dada ô! - Inty aho, hoy Isaaka, iza moa hianao anaka? 	
01O	27	19	0,00000	 Ary hoy Jakoba tamin-drainy: Izaho no Esao, zanakao lahimatoa. Vitako ny nasainao nataoko ka masìna hianao, miarena ary mipetraha hihinana ny hazako, mba hitsofan'ny fanahinao rano ahy. 	
01O	27	20	0,00000	 Fa hoy Isaaka tamin-janany: Ahoana no dia nahazoanao faingana toy izany, anaka? Ka hoy Jakoba: Iaveh Andriamanitrao no nahatonga azy teo anoloako. 	
01O	27	21	0,00000	 Manatòna àry, hoy Isaaka, mba hitsapako anao kely, na hianao tokoa no Esao zanako, na tsia. 	
01O	27	22	0,00000	 Dia nanatona an-drainy Jakoba; ka hoy Isaaka nony nitsapa azy: Ny feony dia feon'i Jakoba, fa ny tànany dia tànan'i Esao. 	
01O	27	23	0,00000	 Tsy nahalala azy izy, satria voloina tahaka ny an'i Esao, rahalahiny, ny tànany, ka dia nitso-drano azy. 	
01O	27	24	0,00000	 Hoy izy: Marina tokoa va fa hianao no Esao, zanako? Ary hoy Jakoba: Izaho no izy. 	
01O	27	25	0,00000	 Dia hoy Isaaka: Arosoy àry hohaniko izato hazan'ny zanako, mba hitsofan'ny fanahiko rano anao. Dia naroson'i Jakoba teo anoloany izany ka nihinana izy; ary notolorany divay koa; ka nisotro.	
01O	27	26	0,00000	 Rahefa izany, hoy Isaaka rainy, taminy: Manatòna hianao anaka, ka manoroha ahy. 	
01O	27	27	0,00000	 Dia nanatona Jakoba ka nanoroka azy; ary nandre ny hanitry ny fitafiny Isaaka, ka nitso-drano azy, nanao hoe: Eny, ny hanitry ny zanako, dia tahaka ny hanitry ny saha voatso-dranon'ny Tompo. 	
01O	27	28	0,00000	 Andriamanitra anie hanome anao amin'ny andon'ny lanitra sy amin'ny menaky ny tany; Mbamin'ny vary aman-divay an-kabetsahana! 	
01O	27	29	0,00000	 Hotompoim-pirenena maro anie hianao, Hiankohofam-pirenena maro hianao, Ho tompon'ny rahalahinao anie hianao, Hiankohofan'ny zana-dreninao hianao, Ho voaozona anie izay hanozona anao, Fa hohasoavina kosa izay hanisy soa anao! 	
01O	27	30	0,00000	 Vao avy nitso-drano an'i Jakoba Isaaka, ary vao nandao an'Isaaka rainy Jakoba, no tonga avy any am-pihazana kosa Esao, rahalahiny. 	
01O	27	31	0,00000	 Mba nanao nahandro tsara koa izy, ka nitondra izany tao amin-drainy, ary nanao tamin-drainy hoe: Aoka hiarina ny raiko sy hihinana ny hazan'ny zanany, mba hitsofan'ny fanahinao rano ahy. 	
01O	27	32	0,00000	 Fa hoy Isaaka, rainy, taminy: Iza moa hianao? Ary hoy izy: Izaho no Esao zanakao lahimatoa. 	
01O	27	33	0,00000	 Tera-kovitra mafy indrindra Isaaka, ka nanao hoe: Iza àry ilay efa naka haza, ka nitondra teo amiko? Fa efa nihinanako avokoa izany, talohan'ny nahatongavanao; ary efa nitso-drano azy aho, ka ho voatsodrano tokoa izy. 	
01O	27	34	0,00000	 Vao nandre ny tenin-drainy Esao dia nikiaka mafy ery nitaraina tamin'alahelo mangidy sy nanao tamin-drainy hoe: Mba tsofy rano aho, dia izaho koa, ry Dada ô! 	
01O	27	35	0,00000	 Fa hoy Isaaka: Tonga ny rahalahinao nanao an-kafetsena ka lasany ny tso-dranonao. 	
01O	27	36	0,00000	 Ka hoy Esao: Noho ny nanaovana azy hoe Jakoba va no nanonganany ahy indroa izao? Efa naka ny fizokiako izy, ary inty indray ankehitriny, naka ny tso-dranoko koa. Dia hoy koa izy: Tsy mba misy tso-drano natokanao ho ahy va? 	
01O	27	37	0,00000	 Fa hoy ny navalin'Isaaka an'i Esao: Efa natsangako ho tomponao izy; sady efa nomeko azy ho mpanompony ny rahalahiny rehetra, ary nataoko be vary aman-divay izy. Ka ny aminao inona indray no azoko hatao, anaka! 	
01O	27	38	0,00000	 Dia hoy Esao tamin-drainy: Dia tsy manana afa-tsy io tso-drano io va hianao, ry dada? Tsofy rano re aho, dia izaho koa, ry dada ô! Sady nanandratra ny feony nitomany Esao. 	
01O	27	39	0,00000	 Ka izao no navalin'Isaaka rainy azy: Tsy hisy menaky ny tany amin'ny fonenanao. Tsy hisy ando avy amin'ny lanitra. 	
01O	27	40	0,00000	 Fa ny sabatrao no hivelomanao, Ary ny rahalahinao no ho tompoinao. Mbola ho avy anefa ny hanifihanao ny jiogany, Ka ho tapakao ho afaka min'ny vozonao iny.	
01O	27	41	0,00000	 Raikitra ao am-pon'i Esao ny fankahalana an'i Jakoba noho ny tso-drano nomen-drainy azy, ka hoy izy tao am-pony: Ny andro hisaonako an'i Dada dia efa antomotra; amin'izay dia hovonoiko i Jakoba rahalahiko. 	
01O	27	42	0,00000	 Nolazain'olona tamin-dRebekà izany tenin'i Esao zanany lahimatoa izany, ka nampanalainy Jakoba zanany lahiaivo, dia hoy izy taminy: Indro Esao rahalahinao mikasa hamaly faty anao, ka hamono anao. 	
01O	27	43	0,00000	 Noho izany, anaka, henoy aho: Miaingà hianao ary mandosira any amin'i Labana anadahiko, any Harana, 	
01O	27	44	0,00000	 ka mitoera any andro vitsivitsy mandra-pionon'ny hatezeran'ny rahalahinao. 	
01O	27	45	0,00000	 Fa rahefa afaka ny hatezeran'ny rahalahinao aminao ka hadinony izay nataonao taminy, dia haniraka hampaka anao any aho. Hataoko ahoana no famoy anareo mirahalahy, indray andro? 	
01O	27	46	0,00000	 Ary hoy Rebekà tamin'Isaaka: Boboky ny miaina aho noho ny amin'ireny zanakavavin'i Heta ireny, raha maka vady tahaka ireny Jakoba, amin'ireny zanakavavin'i Heta ireny, amin'ny zazavavy amin'ity tany ity, dia hampaninona ahy intsony izay aina?	
01O	28	1	0,00000	[NY NIAINGAN'I JAKOBA HO ANY MESOPOTAMIA - FAHITANA TAO BETELA] Dia nantsoin'Isaaka Jakoba, ka notsofiny rano sy nomeny teny hoe: Aza maka vady amin'ny zanakavavin'i Kanaana. 	
01O	28	2	0,00000	 Fa miaingà hianao, mankanesa any Pandan-Arama, any amin'i Batoela, rain-dreninao, ka any maka vady, amin'ireo zakavavin'i Labana, anadahin-dreninao. 	
01O	28	3	0,00000	 Hohasoavin'Andriamanitra mahefa ny zavatra rehetra anie hianao, ka hampitomboiny sy hohamaroiny, ho tonga firenena maro. 	
01O	28	4	0,00000	 Homeny anao anie ny fanasoavana an'i Abrahama, dia ho anao sy ny taranakao, mba hanananao ny tany itoeranao, izay efa nomen'Andriamanitra an'i Abrahama. 	
01O	28	5	0,00000	 Dia nalefan'Isaaka Jakoba, ka nandeha nankany Padan-Arama, amin'i Labana, zanak'i Batoela, Arameana, anadahin-dRebekà, renin'i Jakoba sy Esao.	
01O	28	6	0,00000	 Hitan'i Esao fa nitso-drano an'i Jakoba Isaaka sy naniraka azy haka vady any Padan-Arama, sady nanome teny azy teo an-pitsofan-drano azy, nanao hoe: 	
01O	28	7	0,00000	 Aza maka vady amin'ny zanakavavin'i Kanaana, ary nanaiky ny tenin-dray aman-dreniny Jakoba ka lasa nankany Padan-Arama. 	
01O	28	8	0,00000	 Hitan'i Esao fa tsy tian'Isaaka rainy ny zakavavin'i Kanaana, 	
01O	28	9	0,00000	 ka lasa izy nankany amin'Ismaely, naka an'i Maheleta, zanakavavin'Ismaely, zanak'i Abrahama, sy anabavin'i Nabaïota, ho vadiny, fanampin'ireo efa nananany.	
01O	28	10	0,00000	 Dia niala tany Bersabea Jakoba nankany Harana. 	
01O	28	11	0,00000	 Nony tonga tao amin'ny fitoerana anankiray izy, dia nandry teo, fa efa maty masoandro. Naka vato anankiray tao izy, nataony ondana, dia nandry teo, tamin'izany fitoerana izany. 	
01O	28	12	0,00000	 Ary nanonofy izy, ka indro, nisy tohatra anankiray niorina tamin'ny tany tafapaka amin'ny lanitra ny lohany; ary nisy anjelin'Andriamanitra niakatra sy nidina teo aminy. 	
01O	28	13	0,00000	 Ary niseho tery ambony Iaveh ka nanao hoe: Izaho no Iaveh Andriamanitr'i Abrahama, rainao, sy Andriamanitr'Isaaka; io tany andrianao io, dia homeko anao sy ny taranakao. 	
01O	28	14	0,00000	 Ho tahaka ny vovoky ny tany ny taranakao; hitatra any andrefana sy any atsinanana hianao, ary any avaratra sy any atsimo; ary aminao sy amin'ny taranakao no hanasoavana ny firenena rehetra ambonin'ny tany. 	
01O	28	15	0,00000	 Indro aho momba anao, ka hiaro anao any amin'izay halehanao rehetra, sy hampody anao indray amin'ity tany ity. Fa tsy handao anao aho, mandra-pahatanterako izay voalazako taminao. 	
01O	28	16	0,00000	 Nahatsiaro tamin'ny torimasony Jakoba, ka nanao hoe: Eto amin'ity toerana ity tokoa Iaveh, fa izaho tsy nahalala izany. 	
01O	28	17	0,00000	 Dia raiki-tahotra izy, ka nanohy hoe: Endrey mahatahotra ity fitoerana ity! Eto tokoa ny tranon'Andriamanitra, eto no vavahadin'ny lanitra! 	
01O	28	18	0,00000	 Nifoha maraina koa izy, dia nalainy ilay vato nataony ondana, naoriny nataony tsangam-bato ka norotsahany diloilo ny tampony. 	
01O	28	19	0,00000	 Nataony hoe Betela no anaran'io fitoerana io. Loza anefa no anaran'ny tanàna tany aloha. 	
01O	28	20	0,00000	 Ary nanao voady Jakoba ka hoy izy: Raha momba ahy tokoa Andriamanitra ka miaro ahy amin'izao dia alehako izao, raha manome ahy hanin-ko-hanina sy lamba hitafiako; 	
01O	28	21	0,00000	 ka tafaverina soa aman-tsara any an-tranon'ikaky aho, dia Iaveh no ho Andriamanitro. 	
01O	28	22	0,00000	 Ho tranon'Andriamanitra ity vato naoriko ho tsangam-bato ity, ary haloako ho anao ny am-pahafolon'izay rehetra homenao ahy.	
01O	29	1	0,00000	[JAKOBA TANY MESOPOTAMIA - NY FANAMBADIANY ROA - NY ZANANY] Dia nanohy ny diany Jakoba, ary nandeha ho any amin'ny tanin'ny zanaky ny Tatsinanana. 	
01O	29	2	0,00000	 Nitazana izy ka indro lavaka fantsakana anankiray teny an-tsaha, ary indreo nisy ondry telo dia, nandry teo anilany, fa teo amin'izany lavaka fantsakàna izany no fampisotroan-drano ny biby fiompy, ary lehibe ny vato teo ambonin'ny vava lavaka.	
01O	29	3	0,00000	 Tao no niangonan'ny biby fiompy rehetra. Akodia aloha ny vato avy eo ambonin'ny vava lavaka fantsakàna, ka ampisotroina ny biby fiompy, dia averina amin'ny fitoerany eo am-bava lavaka fantsakàna indray ny vato. 	
01O	29	4	0,00000	 Ary hoy Jakoba tamin'ireo mpiandry ondry: Ry rahalahy, avy aiza moa hianaore? Hoy ny navaliny azy: Avy any Haràna izahay. 	
01O	29	5	0,00000	 Dia hoy izy taminy: Mba fantatrareo va Labana zanak'i Nakora? Ary hoy ny navaliny: Fantatray izy. 	
01O	29	6	0,00000	 Hoy izy taminy: Tsara ihany va izy? Hoy ny navaliny: Tsara ihany izy ary inty tamy Rasela zanany vavy, mitondra ny ondriny. 	
01O	29	7	0,00000	 Hoy izy: He! mbola antoandro be ny andro, mbola tsy fotoana famoriana ny biby fiompy, ka ampisotroy ny ondry dia mandehana andraso indray izy. 	
01O	29	8	0,00000	 Hoy ny navalin'ireo: Tsy azonay atao izany raha tsy efa tafangona ny andiam-biby fiompy rehetra, sy efa voakodia hiala amin'ny vava lavaka fantsakàna ny vato, vao mampisotro ny ondry izahay. 	
01O	29	9	0,00000	 Mbola niresaka tamin'ireo teo Jakoba, no tonga Rasela nitondra ny ondrin-drainy, fa mpiandry ondry izy. 	
01O	29	10	0,00000	 Vao hitan'i Jakoba Rasela, zanak'i Labana, anadahin-dreniny, sy ny ondrin'i Labana anadahin-dreniny, dia nanatona izy nanakodia ny vato nanarona ny vava lavaka fantsakàna sy nampisotro ny ondrin'i Labana, anadahin-dreniny; 	
01O	29	11	0,00000	 ary Jakoba nanoroka an-dRasela, dia nanandratra ny feony ka nitomany. 	
01O	29	12	0,00000	 Nambaran'i Jakoba an-dRasela fa rahalahin'ny rainy sy zana-dRebekà izy; ka nihazakazaka Rasela nanambara izany tamin-drainy. 	
01O	29	13	0,00000	 Vao nandre ny filazàny an'i Jakoba zanak'anabaviny Labana dia nihazakazaka nitsena azy, ka namihina azy, nanoroka azy, nitondra azy ho any an-tranony. Dia notantarain'i Jakoba tamin'i Labana izany zavatra rehetra izany, 	
01O	29	14	0,00000	 ka hoy Labana taminy: Eny, taolako sy nofoko hianao. Ary nitoetra teo aminy iray volana maninjitra Jakoba. 	
01O	29	15	0,00000	 Ary hoy Labana tamin'i Jakoba: Noho hianao rahalahiko va no tokony hanompoanao ahy maina? Ka lazao ahy izay karamanao? 	
01O	29	16	0,00000	 Ary nanan-janaka roa vavy Labana; ny zokiny natao hoe Lià, ary ny zandriny natao hoe Rasela. 	
01O	29	17	0,00000	 Lià dia narary maso, fa Rasela sady tsara bika no tsara tarehy. 	
01O	29	18	0,00000	 Ary Jakoba tia an-dRasela ka nanao hoe: Hanompo anao fito taona aho, mba hahazoako an-dRasela zanakao vaviaivo. 	
01O	29	19	0,00000	 Dia hoy Labana: Aleo omena anao izy toy izay omena hafa; ka mitoera àry eto amiko. 	
01O	29	20	0,00000	 Dia nanompo fito taona Jakoba, mba hahazoany an-dRasela, ary toa andro vitsy foana teo imasony izany, noho ny fitiavany azy.	
01O	29	21	0,00000	 Ary hoy Jakoba tamin'i Labana: Omeo ahy ny vadiko fa tapitra ny fetr'androko dia hankaminy aho. 	
01O	29	22	0,00000	 Dia novorin'i Labana ny olona rehetra tamin'io toerana io, ka nanao fanasana izy. 	
01O	29	23	0,00000	 Nony hariva ny andro, dia Lià, zanany vavy, no nalainy, nentiny tao amin'i Jakoba, ka niraisan'i Jakoba. 	
01O	29	24	0,00000	 Ary Zelfa ankizivaviny natolony hanompo an'i Lià zanany vavy. 	
01O	29	25	0,00000	 Nony tonga ny maraina, indro fa Lià io, ka hoy Jakoba tamin'i Labana: Inona ity nataonao tamiko? Moa tsy ny hahazoako an-dRasela va no nanompoako teto aminao? Nahoana no dia nofitahinao aho? 	
01O	29	26	0,00000	 Ary hoy no navalin'i Labana: Tsy fanao aty ny mamoaka ny zandriny alohan'ny zokiny. 	
01O	29	27	0,00000	 Ka tanteraho ny herinandron'ity anankiray ity, fa homenay anao koa ny anankiray noho ny fanompoana izay mbola hataonao aty amiko mandritra ny fito taona hafa. 	
01O	29	28	0,00000	 Nataon'i Jakoba izany ary notanterahiny ny herinandron'i Lià, dia nomen'i Labana ho vadiny Rasela, zanany vavy. 	
01O	29	29	0,00000	 Ary Balà ankizivaviny natolony hanompo an-dRasela zanany vavy. 	
01O	29	30	0,00000	 Ary nankamin'i Rasela koa Jakoba, sady tia azy mihoatra an'i Lià. Ary nanompo tao amin'i Labana fito taona indray izy. 	
01O	29	31	0,00000	 Hitan'ny Tompo fa nankahalaina Lià, ka nampanana anaka azy izy, fa Rasela kosa momba. 	
01O	29	32	0,00000	 Dia nanana anaka Lià, ka tera-dahy, nomeny anarana hoe Robena, fa hoy izy: Nitsinjo ny fahoriako Iaveh ka ho tian'ny vadiko aho ankehitriny. 	
01O	29	33	0,00000	 Nanana anaka indray izy dia tera-dahy, ka nanao hoe: Ren'ny Tompo fa nankahalaina aho, ka nomeny an'ity koa, dia nataony hoe Simeona ny anarany. 	
01O	29	34	0,00000	 Nanana anaka indray koa izy, dia tera-dahy, ka nanao hoe: Izao vao hiraiki-po amiko tokoa ny vadiko, fa niteraka telo mirahalahy ho azy aho. Izany no nanaovany ny anaran'io hoe: Levì. 	
01O	29	35	0,00000	 Nanana anaka indray koa izy, dia tera-dahy ka nanao hoe: Ankehitriny hidera an'ny Tompo aho. Izany no nanaovany ny anaran'io hoe Jodà. Dia nitsaha-jaza izy.	
01O	30	1	0,00000	[NY ZANAK'I JAKOBA - FANEKEN'I JAKOBA SY LABANA - HAFETSENA NATAON'I JAKOBA HAHAZOANY HARENA] Nony hitan-dRasela fa tsy mba niteraka tamin'i Jakoba izy, dia nialona ny rahavaviny izy sady nanao tamin'i Jakoba hoe: Mba omeo zaza aho, fa raha tsy izany maty aho. 	
01O	30	2	0,00000	 Fa nirehitra tamin-dRasela ny fahatezeran'i Jakoba, ka hoy izy: Izaho va no solon'Andriamanitra nahamomba anao? 	
01O	30	3	0,00000	 Ary hoy ravehivavy: Indro Balà, ankizivaviko, mandehana aminy mba hiterahany ao am-pofoako, sy hananako taranaka aminy koa. 	
01O	30	4	0,00000	 Dia nomeny ho vadiny Balà ankizivaviny, ka niray tamin'io Jakoba. 	
01O	30	5	0,00000	 Ary nanana anaka Balà, dia tera-dahy tamin'i Jakoba. 	
01O	30	6	0,00000	 Ka hoy Rasela: Nomen'Andriamanitra ny rariny aho, ary nohenoiny ny feoko, ka nomeny zazalahy aho. Izany no nanaovany ny anarany hoe Dana. 	
01O	30	7	0,00000	 Ary nanana anaka indray Balà, ankizivavin-dRasela, dia nitera-dahy fanindroany tamin'i Jakoba, 	
01O	30	8	0,00000	 Ka hoy Rasela: Nifaninana tamin'ny rahavaviko teo amin'Andriamanitra aho ary nahery. Dia nataony hoe: Neftalì ny anarany.	
01O	30	9	0,00000	 Rahefa hitan'i Lià fa nitsaha-jaza izy, dia nalainy Zelfa ankizivaviny ka nomeny ho vadin'i Jakoba. 	
01O	30	10	0,00000	 Ary nitera-dahy tamin'i Jakoba Zelfa ankizivavin'i Lià. 	
01O	30	11	0,00000	 Ka hoy Lià: Manan-jara re aho; dia nataony hoe Gada ny anarany. 	
01O	30	12	0,00000	 Fa nitera-dahy fanindroany tamin'i Jakoba indray Zelfa, ankizivavin'i Lià. 	
01O	30	13	0,00000	 Ka hoy Lià: Fahasambarana ho ahy izao; fa hataon'ny zazavavy hoe: sambatra aho. Dia nataony hoe Asera ny anarany.	
01O	30	14	0,00000	 Tamin'ny fotoana fijinjam-barim-bazaha, nivoaka Robena, ka nahita mandragora tany an-tsaha, dia nentiny tany amin'i Lià reniny. Ary hoy Rasela tamin'i Lià: Masìna hianao, mba omeo kely amin'ny mandragoran-janakao aho. 	
01O	30	15	0,00000	 Fa hoy ny navaliny azy: Tsy ampy ve ny nangalanao ny vadiko, ka haka ny mandragoran-janako koa hianao? Dia hoy Rasela: Aoka àry ho any aminao izy anio alina, ho valin'ny mandragoran-janakao. 	
01O	30	16	0,00000	 Nony hariva inty tonga avy any an-tsaha Jakoba, ka nivoaka nitsena azy Lià, nanao hoe: Ato amiko no halehanao fa efa nohofako ny mandragoran-janako hianao. Dia nandry taminy izy ny alin'izay. 	
01O	30	17	0,00000	 Ary nihaino an'i Lià Andriamanitra ka nanana anaka izy, dia nitera-dahy fanindiminy tamin'i Jakoba; 	
01O	30	18	0,00000	 ka hoy Lià: Nomen'Andriamanitra ny karamako aho tamin'ny nanomezako ny ankizivaviko ho an'ny vadiko. Dia nataony hoe Isakara ny anarany. 	
01O	30	19	0,00000	 Mbola nanana anaka koa Lià sy nitera-dahy fanineniny tamin'i Jakoba, 	
01O	30	20	0,00000	 ka nanao hoe: Nomen'Andriamanitra anjara soa aho; amin'izao, dia hitoetra amiko ny vadiko, fa niteraka enina mirahalahy ho azy aho. Dia nataony hoe Zabolòna ny anarany. 	
01O	30	21	0,00000	 Nanaraka izany dia nitera-bavy izy, ka nataony hoe Dinà ny anarany.	
01O	30	22	0,00000	 Ary Andriamanitra nahatsiaro an-dRasela, ka nihaino azy ka nampanana anaka azy. 	
01O	30	23	0,00000	 Nanana anaka izy sady nitera-dahy ka nanao hoe: Nesorin'Andriamanitra tamiko ny fahafaham-barakako. 	
01O	30	24	0,00000	 Dia nataony hoe Josefa ny anarany, fa hoy izy: Hanampy zazalahy iray ho ahy koa anie Iaveh.	
01O	30	25	0,00000	 Nony efa niteraka an'i Josefa Rasela, dia hoy Jakoba tamin'i Labana: Alefaso aho handeha, hody any amiko sy any amin'ny taniko. 	
01O	30	26	0,00000	 Omeo ahy ireo vadiko nanompoako anao, mbamin'ireo zanako dia handeha aho; fa fantatrao izay fanompoako nataoko taminao izay. 	
01O	30	27	0,00000	 Fa hoy Labana taminy: Raha mba nahita fitia teo imasonao ihany aho re, dia hitako fa hianao no nanambinan'ny Tompo ahy. 	
01O	30	28	0,00000	 Lazao amiko izay ho karamanao fa homeko tokoa. 	
01O	30	29	0,00000	 Hoy Jakoba taminy: Fantatrao ny nanompoako anao sy ny tonga toetry ny biby fiompinao, nony mby tamiko. 	
01O	30	30	0,00000	 Fa kely ny fanananao talohan'ny nahatongavako: ary efa nitombo be dia be izy izao, ka nambinin'ny Tompo hianao, tamin'ny nalehako. Ary ankehitriny, rahoviana kosa no mba hihariako ho an'ny ankohonako? 	
01O	30	31	0,00000	 Dia hoy Labana: Inona àry no homeko anao? Ka hoy Jakoba: Tsy hanome ahy na inona na inona hinao; fa raha ekenao izao teniko izao, dia handrasako sy hotandremako indray ny biby fiompinao. 	
01O	30	32	0,00000	 Handeha hamaky ny biby fiompinao rehetra aho anio: ka havahako ny sada sy ny mara amin'ny osy, dia ireo no karamako. 	
01O	30	33	0,00000	 Ny fahamarinako no ho vavolombeloko rahampitso, rahefa tonga handinika ny karamako hianao. Izay rehetra tsy mara sy tsy sada eo amin'ny osy, ary tsy mainty eo amin'ny ondry dia ho halatra eo am-pelatanako. 	
01O	30	34	0,00000	 Ka hoy Labana: Aoka àry, dia ho araka izany voalazanao izany. 	
01O	30	35	0,00000	 Androtrizay ihany dia navahany ny osilahy sadìka sy mara, ny osivavy sadìka sy mara, izay rehetra misy fotsy, ary izay mainty rehetra tamin'ny zanak'ondry; ka ireny no natolony ho eo an-tànan'ny zanany lahy. 	
01O	30	36	0,00000	 Dia nasiany elanelany làlan-kateloana izy sy Jakoba. Ary ny biby fiompin'i Labana sisa, nandrasan'i Jakoba. 	
01O	30	37	0,00000	 Naka tsora-kazo maitso, tamin'ny hazo peuplier sy amandier ary platane, Jakoba, nataony vaofy vandana, hisehoan'ny fotsy amin'ny tsora-kazo; 	
01O	30	38	0,00000	 dia napetrany teny amin'ny tatatra, teny amin'ny fisotroan-drano fisotron'ny ondry, ny tsora-kazo voavaofy, nataony talaky mason'ny ondry; fa nitady hikambana ireny nony tonga hisotro, 	
01O	30	39	0,00000	 ka nikambana teo anoloan'ny tsora-kazo ny ondry, dia teraka sadìka sy mara ary sada. 	
01O	30	40	0,00000	 Novahan'i Jakoba ny zanak'ondry, ary ny biby fiompy dia nataony nanatrika ny sadìka sy ny mainty rehetra amin'ny biby fiompy ananan'i Labana. Izany no nahazoany andiam-biby fiompy ho an'ny tenany, ka tsy nakambany tamin'ny biby fiompin'i Labana. 	
01O	30	41	0,00000	 Nony injay ny ondry matanjaka no nitady hikambana, dia nataon'i Jakoba tao anatin'ny fisotroan-drano talaky mason'ny ondry ny tsora-kazo, mba hikambananany eo anilan'ny tsora-kazo; 	
01O	30	42	0,00000	 fa raha osaosa kosa ny ondry dia tsy mba nataony tao ireny; ka dia ny zanak'ondry osaosa no an'i Labana, fa ny matanjaka kosa an'i Jakoba. 	
01O	30	43	0,00000	 Dia tonga mpanankarena fatratra ralehilahy, fa nananany betsaka ny biby fiompy, ny mpanompo lahy sy vavy, ary ny rameva aman'ampondra.	
01O	31	1	0,00000	[NY NIAINGAN'I JAKOBA HO ANY KANAANA - NY NANENJEHAN'I LABANA AZY - FANEKEM-PIHAVANANA NIFANAOVAN'IZY IREO] Ren'i Jakoba fa ny zanakalahin'i Labana dia nanao vava hoe: Lasan'i Jakoba avokoa izay nananan-draintsika; ary avy amin'ny ananan-draintsika no nahazoany izao fananany rehetra izao. 	
01O	31	2	0,00000	 Hitan'i Jakoba fa niova taminy ka tsy tahaka ny taloha intsony ny endrik'i Labana	
01O	31	3	0,00000	 Ary Iaveh nilaza tamin'i Jakoba hoe: Modia any amin'ny tanin'ny razanao sy any amin'ny havanao, fa homba anao aho. 	
01O	31	4	0,00000	 Ka dia nampilaza tamin-dRasela sy Lià izy hankany aminy any an-tsaha, tany amin'ny biby fiompy. 	
01O	31	5	0,00000	 Dia hoy izy tamin'ireo: Hitako fa niova tamiko fa tsy tahaka ny taloha intsony ny tarehin-drainareo; fa efa nomba ahy Andriamanitry ny raiko. 	
01O	31	6	0,00000	 Fantatrareo ny nanompoako an-drainareo tamin'ny heriko rehetra, 	
01O	31	7	0,00000	 sy ny namitahan-drainareo ahy, fa efa navadiny impolo izao ny karamako; nefa tsy navelan'Andriamanitra hahafaty antoka ahy izy. 	
01O	31	8	0,00000	 Fa raha nataony hoe: Ny ondry mara rehetra no ho karamanao, dia mara daholo ny terak'ondry; ary raha nataony hoe: ny sadìka rehetra no ho karamanao, dia sadìka avokoa ny terak'ondry. 	
01O	31	9	0,00000	 Koa Andriamanitra no naka ny ompin-drainareo, sy nanome izany ho ahy. 	
01O	31	10	0,00000	 Tamin'ny fotoana itadiavan'ny ondry hikambana, dia nanopy maso aho ka nahita tamin'ny nofy, fa sadìka sy mara, ary sada avokoa ny lahy nikambana tamin'ny ondry vavy. 	
01O	31	11	0,00000	 Nisy anjelin'Andriamanitra nilaza tamiko, tamin'ny nofy hoe: Ry Jakoba! Ka novaliako hoe: Inty aho. Dia hoy izy: 	
01O	31	12	0,00000	 Atopazo ny masonao ka jereo, fa sadìka sy mara ary sada avokoa ny lahy mikambana amin'ny ondry vavy, satria hitako ny nataon'i Labana taminao. 	
01O	31	13	0,00000	 Izaho no Andriamanitr'i Betela izay nanosoranao tsangam-bato sy nanaovanao voady. Ary ankehitriny, miaingà hianao, mialà amin'ity tany ity, ka modia any amin'ny tany nahaterahanao. 	
01O	31	14	0,00000	 Dia namaly Rasela sy Lià, ka nanao hoe: Inona intsony moa no anjara sy lova ho anay ao an-tranon-drainay? 	
01O	31	15	0,00000	 Tsy efa nataony toy ny vahiny va izahay, fa efa namidiny, ary haniny ny volanay? 	
01O	31	16	0,00000	 Tsy izany ihany koa, fa ny harena rehetra nalain'Andriamanitra tamin-drainay, dia azonay, izahay sy ny zanakay. Koa ankehitriny, ataovy izay nandidian'Andriamanitra anao. 	
01O	31	17	0,00000	 Dia niainga Jakoba. Natainginy tamin'ny rameva ny zanany sy ny vadiny. 	
01O	31	18	0,00000	 Nentiny avokoa ny biby fiompy rehetra, mbamin'ny harena azony rehetra, dia ny biby fiompy nananany, izay azony tany Kanaana. 	
01O	31	19	0,00000	 Nandeha nanety ny ondry kosa Labana, ka nangalarin-dRasela ny Terafiman-drainy. 	
01O	31	20	0,00000	 Ary Jakoba namitaka an'i Labana, Arameana, fa tsy nampandrenesiny azy ity hitsoahany. 	
01O	31	21	0,00000	 Dia nitsoaka izy, dia izy mbamin'ny fananany rehetra, ka niainga izy, dia nita ny ony ary nanitsy nankany amin'ny tendrombohitra Galaada. 	
01O	31	22	0,00000	 Tamin'ny andro fahatelo dia nisy nilaza tamin'i Labana fa lasa nitsoaka Jakoba. 	
01O	31	23	0,00000	 Ka nitondra ny rahalahiny homba azy izy, dia nanenjika azy lalan-kafitoana, ary nahatratra azy tao an-tendrombohitra Galaada. 	
01O	31	24	0,00000	 Fa Andriamanitra kosa tonga tamin'i Labana, Arameana, tamin'ny nofy nony alina, ka nanao taminy hoe: Tandremo, fa aza manisy teny soa na ratsy amin'i Jakoba. 	
01O	31	25	0,00000	 Dia tratran'i Labana Jakoba. Ka Jakoba moa efa niorin-day teo an-tendrombohitra, Labana koa nanorina ny azy mbamin'ny rahalahiny teo an-tendrombohitra Galaada. 	
01O	31	26	0,00000	 Ary hoy Labana tamin'i Jakoba: Fa naninona ity hianao? Nandiso fisainana ahy hianao, sy nitondra ny zanako vavy toy ny babo azo tamin'ny sabatra. 	
01O	31	27	0,00000	 Nahoana no nitsoaka mangina hianao, sady namitaka ahy, fa tsy nampandre ahy akory, dia ho nalefako hianao tamin-kafaliana sy hira, ary tamin'ampongatapaka sy valiha? 	
01O	31	28	0,00000	 Tsy mba navelanao akory aho hanoroka ny zanako lahy aman-janako vavy! Marina raha tsy nanao toy ny adala mihitsy hianao. 	
01O	31	29	0,00000	 Manan-kery hanisy ratsy anareo ny tanako, saingy niteny tamiko Andriamanitry ny rainareo halina, nanao hoe: Tandremo, fa aza manisy teny soa na ratsy amin'i Jakoba. 	
01O	31	30	0,00000	 Ary ankehitriny, manina loatra ny tranon-drainao hianao ka nandeha, nefa ahoana no dia nangalaranao ny andriamanitro? 	
01O	31	31	0,00000	 Dia namaly Jakoba, ka nanao tamin'i Labana hoe: Izaho dia natahotra, fa nihevitra hoe: Angamba hesoriny amiko ny zanany vavy. 	
01O	31	32	0,00000	 Fa izay hahatratraranao ny andriamanitrao kosa, dia aoka tsy ho velona! Ka zahao, eto anatrehan'ny rahalahintsika, izay anao ato amiko, dia alao. Tsy nahalala Jakoba fa hoe Rasela no nangalatra izany. 	
01O	31	33	0,00000	 Dia nidiran'i Labana ny lain'i Jakoba sy ny lain'i Lià, ary ny an'ny ankiziny roa vavy, nefa tsy nahitany na inona na inona. Nivoaka avy ao an-dain'i Lià izy, dia niditra tao an-dain-dRasela. 	
01O	31	34	0,00000	 Nalain-dRasela kosa ny terafima dia nataony tao amin'ny laselin'ny rameva, ary nipetrahany teo amboniny. Dia nisava ny tao an-day rehetra Labana ka tsy nahita na inona na inona. 	
01O	31	35	0,00000	 Ary hoy Rasela tamin-drainy: Aoka tsy ho tezitra ny tompoko; fa tsy afa-mitsangana eto anatrehanao aho, satria azon'ny fombam-behivavy. Dia nikaroka izy, tsy nahita ny terafima. 	
01O	31	36	0,00000	 Dia tezitra Jakoba ka nanome tsiny an'i Labana; ary niteny Jakoba ka nanao tamin'i Labana hoe: Inona no heloko, inona no hadisoako, no dia efa milofo ery hianao manenjika ahy? 	
01O	31	37	0,00000	 Efa nisava ny entako rehetra hianao izay, ka inona no fanaka avy any an-tranonao hitanao tao? Asehoy eto anatrehan'ny rahalahiko sy ny rahalahinao izany hitsarany antsika mianaka. 	
01O	31	38	0,00000	 Roapolo taona izao no nitoerako tao aminao: ny ondry aman'osivavinao tsy nisy namotsotra; ny ondrilahy ao amin'ny biby fiompinao tsy nohaniko. 	
01O	31	39	0,00000	 Ny voaviraviran'ny biby dia, tsy mba nentiko tany aminao; izaho no nivesatra ny faty antoka tamin'izany. Notakinao tamiko avokoa, na ny nangalarina andro, na ny nangalarina alina. 	
01O	31	40	0,00000	 Ny antoandro aho matin'ny hainandro; ny alina matin'ny hatsiaka, ary ny torimaso nanalavitra ny masoko. 	
01O	31	41	0,00000	 Roapolo taona izao no nitoerako tao an-tranonao: ny efatra ambin'ny folo taona, nanompoako anao, hahazoako azy mirahavavy zanakao; ny enin-taona kosa, hahazoako tamin'ny biby fiompinao; ary ny karamako efa navadikao impolo. 	
01O	31	42	0,00000	 Raha tsy ny Andriamanitry ny raiko, dia ny Andriamanitr'i Abrahama sy Ilay atahoran'Isaaka, no nomba ahy, tsy maintsy ho nampandehaninao maina tokoa aho ankehitriny. Nitsinjo ny fahoriako sy ny fisasaran'ny tanako Andriamanitra, ka nitsara antsika izy halina.	
01O	31	43	0,00000	 Dia namaly Labana ka nanao tamin'i Jakoba hoe: Ireo zazavavy ireo, dia zanako vavy, ireo zaza ireo dia zanako; ireo biby fiompy ireo, dia biby fiompiko, ary izao hitanao rehetra izao, dia ahy avokoa. Ka inona no hataoko anio amin'ireto zanako vavy ireto, amin'izy ireo sy amin'ny zanany naterany? 	
01O	31	44	0,00000	 Koa ankehitriny, avia hanao fanekem-pihavanana isika, dia izaho sy hianao, mba hisy vavolombelona amiko sy aminao. 	
01O	31	45	0,00000	 Dia naka vato anankiray Jakoba naoriny ho tsangam-bato, 	
01O	31	46	0,00000	 ka hoy izy tamin'ireo rahalahiny: Manangòna vato. Dia naka vato izy ireo nataony fanataovana; ka nihinana teo ambonin'ny fanataovana izy rehetra. 	
01O	31	47	0,00000	 Yegara-Sahadotà no nataon'i Labana anaran'ny fanataovana; fa Galaada kosa no nataon'i Jakoba anarany. 	
01O	31	48	0,00000	 Ary hoy Labana: Ity fanataovana ity no vavolombelona amiko sy aminao anio. Izany no nanaovana ny anarany hoe Galaada, 	
01O	31	49	0,00000	 dia atao hoe Mitsipà koa ny anarany, satria hoy Labana: Iaveh hanao andry maso ahy sy hianao, rahefa tafasaraka tsy mifankahita isika. 	
01O	31	50	0,00000	 Raha ratsy fitondra ny zanako hianao, na maka vady hafa hirafy amin'ny zanako, tsy misy olombelona hanelanelana antsika; nefa tandremo fa Andriamanitra no ho vavolombelona amiko sy aminao. 	
01O	31	51	0,00000	 Ary hoy koa Labana tamin'i Jakoba: Indro ity fanataovana ity, indro ny tsangam-bato naoriko hanelanelana ahy sy hianao. 	
01O	31	52	0,00000	 Ity fantaovana ity no vavolombelona, ary ity tsangam-bato ity no vavolombelona fa izaho tsy hihoatra any aminao, any ambadik'ity fanataovana ity; hianao tsy hihoatra aty amiko, aty ambadik'ity fanataovana ity, sy ity tsangam-bato ity, hanisy ratsy. 	
01O	31	53	0,00000	 Ary aoka ny Andriamanitr'i Abrahama sy Andriamanitr'i Nakora ary Andriamanitry ny razan'ireo no hitsara antsika. 	
01O	31	54	0,00000	 Dia nianiana tamin'Ilay atahoran'Isaaka Jakoba. Nanatitra sorona teo an-tendrombohitra Jakoba, ka nanasa ny rahalahiny hihinan-kanina. Dia nihinana izy ireo, sy nipetraka teo an-tendrombohitra nandritra ny alina.	
01O	31	55	0,00000	 Nony ampitso maraina Labana nanoroka ny zanany lahy aman-janany vavy, dia nitso-drano azy, vao lasa niverina ho any an-tranony.	
01O	32	1	0,00000	[JAKOBA NIFANENA TAMIN'NY ANJELY, NANIRAKA HO ANY AMIN'I ESAO, NITOLONA TAMIN'ANDRIAMANITRA] Dia nanohy ny diany Jakoba ary ny anjelin'Andriamanitra nifanena taminy. 	
01O	32	2	0,00000	 Ka hoy izy nahita ireo: Tobin'Andriamanitra ity; dia nataony hoe Mahanaïma ny anaran'izany fitoerana izany. 	
01O	32	3	0,00000	 Ary nandefa iraka hialoha azy Jakoba, ho any amin'i Esao, rahalahiny, any amin'i Seira any an-tsahan'i Edoma. 	
01O	32	4	0,00000	 Nomeny teny ireo nataony hoe: Izao no holazainareo amin'ny tompoko, amin'i Esao: Izao no tenin'i Jakoba mpanomponao: Nitoetra tany amin'i Labana aho ary nijanona tany, mandrak'ankehitriny. 	
01O	32	5	0,00000	 Efa manana omby aman'ampondra sy ondry, ary mpanompo lahy amana vavy aho, ary mampilaza izany amin'ny tompoko, mba hahitako fitia eo imasonao.	
01O	32	6	0,00000	 Fa niverina nankeo amin'i Jakoba ny iraka, ka nanao hoe: Nankany amin'i Esao rahalahinao izahay, ka indro tamy hitsena anao izy omban'olona efa-jato lahy. 	
01O	32	7	0,00000	 Raiki-tahotra mafy Jakoba sy velom-panahiana izaitsizy. Nozarainy ho antokony roa ny olona nomba azy, mbamin'ny ondry sy ny omby ary ny rameva. 	
01O	32	8	0,00000	 Fa hoy izy: Raha tafahaona amin'ny antokony iray Esao ka mamely azy, dia ho afaka hanavotra ny ainy ny antokony iray sisa.	
01O	32	9	0,00000	 Ary hoy Jakoba: E! ry Andriamanitr'i Abrahama raiko, Andriamanitr'Isaaka raiko, Iaveh izay nilaza tamiko hoe: Modia any amin'ny taninao, sy any amin'ny fitoerana nahaterahanao, fa hanisy soa anao aho. 	
01O	32	10	0,00000	 Kely tsinontsinona aho, ka tsy mendrika ny fahasoavana amam-pahamarinana rehetra nataonao tamin'ny mpanomponao, fa ny tehiko ihany no taty amiko no nita ity Jordany ity aho; nefa indro efa tonga antokon'olona roa aho ankehitriny. 	
01O	32	11	0,00000	 Vonjeo re aho, ho afaka amin'ny tanan'ny rahalahiko, dia amin'ny tanan'i Esao; fa matahotra aho, fandrao avy mamely ahy, ary ny reny mbamin'ny zanany izy. 	
01O	32	12	0,00000	 Hianao anefa, efa nilaza hoe: Hanisy soa anao aho, ary hahamaro ny taranakao tahaka ny fasika any an-dranomasina izay betsaka loatra ka tsy tambo isaina. 	
01O	32	13	0,00000	 Dia nitoetra teo Jakoba tamin'iny alina iny. Ary nangalàny hatao fanomezana ho an'i Esao, rahalahiny, ny harena efa azony; 	
01O	32	14	0,00000	 osivavy roan-jato, osilahy roa-polo, ondrivavy roan-jato, ondrilahy roa-polo, 	
01O	32	15	0,00000	 rameva mitaiza am-pianahany telo-polo, sy ny zanany, ombivavy efa-polo, ombilahy folo, ampondravavy roa-polo, ary zanak'ampondra folo. 	
01O	32	16	0,00000	 Napetrany teo an-tanan'ny mpanompony ireo, nataony mitsitokotoko, dia hoy izy taminy: Mandehana eo alohako hianareo, ka asio elanelany isan-tokony ny zavatra. 	
01O	32	17	0,00000	 Ary izao no teny nomeny ny voalohany: Rahefa hifanena aminao Esao rahalahiko, ka hanontany anao hoe: An'iza hianao, ary ho aiza? Ary an'iza ity andiam-biby fiompy alohanao? 	
01O	32	18	0,00000	 dia valio hoe: An'i Jakoba mpanomponao ireo, dia fanomezana ampanateriny ho an'ny tompoko, ho an'i Esao, ary indro izy tamy ao aorianay ao koa. 	
01O	32	19	0,00000	 Nomeny teny torak'izany koa ny faharoa sy ny fahatelo, mbamin'izay rehetra nanaraka ny biby fiompy nataony hoe: Izao no holazainareo amin'i Esao, rahefa hifanena aminy hianareo; 	
01O	32	20	0,00000	 dia ataovy hoe: Indro, Jakoba, mpanomponao, tamy ao aorianay ao koa. Fa hoy izy anakampony: Hotoneko amin'ireo fanomezana eo alohako ireo ny fahatezerany, vao hahita ny tavany aho, ka angamba horaisiny tsara aho. 	
01O	32	21	0,00000	 Dia nandroso nialoha ny fanomezana, fa izy mbola nijanona teo amin'ny toby ihany, ny alin'iny.	
01O	32	22	0,00000	 Tamin'iny alina iny ihany dia nitsangana izy, nalainy ny vadiny roa sy ny ankiziny roa vavy ary ny zanany iraik'ambin'ny folo lahy: dia nita tamin'ny fitàna tao Jabaoka izy. 	
01O	32	23	0,00000	 Nalainy ireo nampitainy ny rano, ary nampitainy koa ny fananany. 	
01O	32	24	0,00000	 Dia Jakoba irery sisa nijanona teo, ary nisy lehilahy anankiray nitolona taminy, mandra-pahazava-ratsin'ny andro. 	
01O	32	25	0,00000	 Nony hitan-dralehilahy fa tsy naharesy azy izy, dia ny famavàn'ny feny no notendreny ka nivika tery ny fotopen'i Jakoba nandritra ny nitolomany taminy. 	
01O	32	26	0,00000	 Dia hoy izy tamin'i Jakoba: Avelao aho handeha, fa efa hazava ratsy ity ny andro. Fa hoy Jakoba: Tsy avelako handeha hianao raha tsy efa nitso-drano ahy. 	
01O	32	27	0,00000	 Dia hoy izy taminy: Iza no anaranao? Ary novaliany hoe: Jakoba. 	
01O	32	28	0,00000	 Ka hoy izy : Tsy hatao hoe Jakoba intsony ny anaranao; fa hatao hoe Israely; satria efa niady tamin'Andriamanitra sy tamin'olombelona hianao ka nahery. 	
01O	32	29	0,00000	 Dia mba nanontany azy kosa Jakoba nanao hoe: Masìna hianao, mba ampahalalao ahy kely ny anaranao. Fa hoy izy: Ahoana no anontanianao ny anarako? Dia nitso-drano azy teo izy. 	
01O	32	30	0,00000	 Ary nataon'i Jakoba hoe Fanoely ny anaran'io tany io, fa hoy izy: Efa nahita an'Andriamanitra nifanatrika aho, nefa velona ihany ny aiko. 	
01O	32	31	0,00000	 Nony niala teo Fanoely izy, dia indro hitany niposaka ny masoandro; nitolitsika anefa izy tamin'ny foto-peny. 	
01O	32	32	0,00000	 Izany no tsy ihinanan'ny Zanak'Israely ny hozatra lehibe ao amin'ny famavàn'ny fe mandrak'androany, dia noho ny nanendren'Andriamanitra ny famavàn'ny fen'i Jakoba teo amin'ny hozatra lehibe.	
01O	33	1	0,00000	[NITOHY INDRAY NY FIHAVANAN'I JAKOBA SY ESAO - NY NAHATONGAVAN'I JAKOBA TANY KANAANA] Ary natopin'i Jakoba ny masony, ka indro tamy Esao omban'olona efa-jato lahy. Dia nozarazarainy ny zaza ho amin'i Lià sy ho amin'i Rasela ary ho amin'ny ankizivavy roa. 	
01O	33	2	0,00000	 Ny ankizivavy sy ny zanany no nanarakaraka; Rasela sy Josefa no vody làlana; 	
01O	33	3	0,00000	 ary ny tenany kosa nandeha teo alohan'ireo, ka niankohoka tamin'ny tany impito izy mandra-pahatongany teo anilan'i Esao, rahalahiny. 	
01O	33	4	0,00000	 Dia nihazakazaka nitsena azy Esao ka namihina azy nisakambina ny vozony, nanoroka azy; ary samy nitomany izy ireo.	
01O	33	5	0,00000	 Nony nanopy ny masony Esao, ka nahita ireto zaza amam-behivavy dia nanao hoe: Iza avy ireto miaraka aminao? Ary hoy Jakoba: Ireo no zaza nomen'Andriamanitra ny mpanomponao. 	
01O	33	6	0,00000	 Nanatona ny ankizivavy, dia izy sy ny zanany, ka niankohoka; 	
01O	33	7	0,00000	 nanatona koa Lià sy ny zanany, ka niankohoka; farany, nanantona Josefa sy Rasela ka niankohoka. 	
01O	33	8	0,00000	 Ary hoy Esao: Kasainao hatao inona avy ireny antokony rehetra nifanena tamiko ireny? Dia hoy Jakoba: Ny mba hahitako fitia eo imason'ny tompoko. 	
01O	33	9	0,00000	 Fa hoy Esao: Efa manam-be aho, ry rahalahiko, ka tano ho anao ihany ny anao. 	
01O	33	10	0,00000	 Ary hoy Jakoba: Tsia, fa miangavy aminao, raha mba nahita fitia teo imasonao ihany aho, raiso avy amin'ny tànako ny fanomezako; fa izany nahitako ny tavanao hoatra ny mahita ny tavan'Andriamanitra, ary efa mba tsara koa ny nandraisanao ahy. 	
01O	33	11	0,00000	 Koa raiso ny fanatitro izay nentina teny aminao; fa efa nanisy soa ahy Andriamanitra, ka tsy orin'inon'inona aho. Dia notereny mafy teo Esao, ka nandray. 	
01O	33	12	0,00000	 Ary hoy Esao: Ndao àry arosoy ny diantsika fa izaho no hiroso eo alohanao. 	
01O	33	13	0,00000	 Hoy ny navalin'i Jakoba: Fantatry ny tompoko, fa ny ankizy mbola malemilemy; sady betsaka ny ondry aman'omby vavy mbola mitaiza entiko koa; raha korodonina indray andro monja ireo, dia ho levona ny biby fiompy rehetra. 	
01O	33	14	0,00000	 Ka aoka ny tompoko hialoha ny mpanompony; fa izaho kosa hanaraka miadana, araka ny dian'ny biby fiompy izay mandeha eo alohako, sy ny dian'ny ankizy, mandra-pahatongako any amin'ny tompoko any Seira. 	
01O	33	15	0,00000	 Dia hoy Esao: Avelao àry hamelako hiaraka aminao ahay ny sasany amin'ny olona miaraka amiko. 	
01O	33	16	0,00000	 Dia niverina anankany Seira androtr'iny ihany Esao.	
01O	33	17	0,00000	 Jakoba kosa nankao Sokota, dia nanao trano ho azy sy nanao trano tomboka ho an'ny biby fiompiny koa. Izany no nanaovana ny anaran'io tany io hoe Sokota. 	
01O	33	18	0,00000	 Dia tafaverina avy any Padan-Arama Jakoba ka tonga soa aman-tsara tao Sikema, amin'ny tany Kanaana, ary nitoby teo anoloan'ny tanàna. 	
01O	33	19	0,00000	 Novidiny vola zato kesità tamin'ny zanak'i Hemora, rain'i Sikema, ny lanin-tany nanorenany lay. 	
01O	33	20	0,00000	 Ary nanangana otely teo izy, ka nomeny anarana hoe: El-Elohe-Israely.	
01O	34	1	0,00000	[NY NANDOTOAN'I SIKEMA AN'I DINÀ, SY NY NAMALIAN'I SIMEONA SY LEVÌ AN'IZANY] Ary Dinà zanakavavin'i Lià, naterany tamin'i Jakoba, nivoaka hizaha ny zazavavy tompon-tany. 	
01O	34	2	0,00000	 Ka hitan'i Sikema zanak'i Hemora, Heveana, andriana tamin'izany tany izany, dia notsoahany, ka niray fandriana ary nanao an-kery taminy izy. 	
01O	34	3	0,00000	 Raiki-pitia tamin'i Dinà, zanakavavin'i Jakoba, ny fon'i Sikema, ka tia an-drazazavavy ary nanao teny malefaka taminy izy. 	
01O	34	4	0,00000	 Ary Sikema nilaza tamin'i Hemora rainy hoe: Alaovy ho vadiko io zazavavy io. 	
01O	34	5	0,00000	 Efa ren'i Jakoba ihany ny nandotoany an'i Dinà zanany vavy, nefa mbola tany an-tsaha tamin'ny biby fiompiny ny zanany lahy, ka dia nangina izy aloha mandra-pahatongan'ireo. 	
01O	34	6	0,00000	 Dia nivoaka hiresaka amin'i Jakoba Hemora rain'i Sikema; 	
01O	34	7	0,00000	 ary efa tonga avy any an-tsaha koa ny zanak'i Jakoba vao nandre izany zavatra izany; tafintohina mafy ireo lehilahy ireo ka nisafoaka mihitsy izy ireo, fa nanao izay fady indrindra Sikema nanala baraka an'Israely tamin'ny nandriany tamin'ny zanakavavin'i Jakoba, ka zavatra tsy tokony hatao akory izany. 	
01O	34	8	0,00000	 Izao no nolazain'i Hemora tamin'izy ireo: Raiki-pitia amin'ny zanakavavinareo ny fon'i Sikema zanako; koa masìna hianareo, omeo azy ho vadiny. 	
01O	34	9	0,00000	 Aoka hifanambady anaka isika: ny zanakavavinareo homenareo ho anay; ny anay kosa halainareo ho anareo. 	
01O	34	10	0,00000	 dia honina aty aminay hianareo, ka ho azonareo hanaranam-po ny tany; na hipetrahanareo na hanaovanareo varotra na hahatongavanareo ho tompon-tany. 	
01O	34	11	0,00000	 Hoy kosa Sikema tamin'ny rain'i Dinà, sy ireo anadahiny: Aoka mba hahita fitia eo imasonareo aho, fa homeko anareo izay tononinareo amiko, 	
01O	34	12	0,00000	 na harem-be asainareo haloako, na fanomezana be vava, izay tononinareo homeko avokoa, fa omeo ho vadiko ny zazavavy. 	
01O	34	13	0,00000	 Saroro no navalin'ny zanak'i Jakoba an'i Sikema sy Hemora, rainy, noho ny nandotoan'i Sikema an'i Dinà, anabavin'izy ireo, 	
01O	34	14	0,00000	 ka hoy izy taminy: Tsy azonay atao ny manome ny anabavinay ho an'izay lehilahy tsy voafora, fa fahavetavetana izany aminay. 	
01O	34	15	0,00000	 Izao ihany no azonay hanekena ny hatakareo; raha tonga tahaka anay hianareo, ka hoforàna avokoa ny lehilahy eo aminareo. 	
01O	34	16	0,00000	 Amin'izay hianareo homenay ny zanakay vavy; izahay haka ny anareo ho anay. Dia honina ao aminareo izahay, ka ho firenena iray ihany isika. 	
01O	34	17	0,00000	 Fa raha tsy mety hihaino anay hianareo sy hifora dia halainay ny zanakay vavy ka handeha izahay. 	
01O	34	18	0,00000	 Sitrak'i Hemora sy Sikema, zanak'i Hemora, ny teniny; 	
01O	34	19	0,00000	 ka tsy nitaredretra ny hanao izany zavatra izany razazalahy, fa fatra-pitia ny zakavavin'i Jakoba izy, ary izy no tò teny indrindra tao an-tranon-drainy. 	
01O	34	20	0,00000	 Dia nankeo am-bavahadin'ny tanàna Hemora sy Sikema zanany, ka niteny tamin'ny mponina tao an-tanànany nanao hoe: 	
01O	34	21	0,00000	 Olona tia fihavanana ireto olona eto amintsika ireto, ka aoka izy honina amin'ny tany sy hanao varotra eto, fa malalaka ny tany, na ankavanana na ankavia, ka omby azy. Dia ny zanany vavy halaintsika ho vady; ny zanatsika vavy kosa homentsika ho azy ireo. 	
01O	34	22	0,00000	 Kanefa izao ihany no aneken'ireo olona ireo ny hiara-monina amintsika, mba ho tonga firenena iray eto amintsika dia ny hoforana tahaka azy ireo ny lehilahy rehetra eto amintsika. 	
01O	34	23	0,00000	 Tsy ho antsika va ny biby fiompiny sy ny fananany rehetra ary ny biby mpitondra entany rehetra? Nefa aoka hoekentsika aloha ny teniny ary aoka izy hiorim-ponenana eto amintsika. 	
01O	34	24	0,00000	 Neken'izay rehetra mivoaka ny vavahadin'ny tanàna ny tenin'i Hemora sy Sikema zanany, ka dia noforàna ny lehilahy rehetra mivoaka ny vavahadin'ny tanàna. 	
01O	34	25	0,00000	 Nony tamin'ny andro fahatelo, raha ilay narary iny izy ireo, dia samy naka ny sabany avy ny zanak'i Jakoba roalahy, Simeona sy Levì, anadahin'i Dinà, ka niakatra tsy aman-tahotra tao an-tanàna, namono ny lehilahy rehetra. 	
01O	34	26	0,00000	 Novonoiny tamin'ny lelan-tsabatra koa Hemora sy Sikema, zanany, ary naka an'i Dinà tao an-tranon'i Sikema izy, dia lasa nivoaka. 	
01O	34	27	0,00000	 Ny maty, nosavàn'ireto zanak'i Jakoba; ny tanàna, nobaboiny, noho ny nandotoana ny anabaviny. 	
01O	34	28	0,00000	 Nahorony avokoa na ondry na omby na ampondra, na ny tao an-tanàna, na ny tany an-tsaha. 	
01O	34	29	0,00000	 Nofaohiny daholo ny fananany, ny zanany, ny vadiny, mbamin'izay rehetra hitany tao an-trano. 	
01O	34	30	0,00000	 Fa hoy kosa Jakoba tamin'i Simeona sy Levì: Nampanahirana ahy hianareo, fa nomaimboinareo amin'ny tany ama-monina aho, dia amin'ny Kananeana sy amin'ny Ferezeana. Izaho dia olom-bitsy ka hikambana izy hamely ahy, ka hovonoiny aho, dia ho fongotra aho sy ny ankohonako. 	
01O	34	31	0,00000	 Ary hoy izy ireo: Moa ho azo hatao toy ny vehivavy janga foana va ny anabavinay?	
01O	35	1	0,00000	[NY NIVERENAN'I JAKOBA TANY BETELA - NY NAHAFATESAN'ISAAKA] Ary hoy Andriamanitra tamin'i Jakoba: Andeha hianao miakatra an'i Betela ka monèna any, manangàna otely any, ho an'ilay Andriamanitra niseho taminao, fony hianao nandositra teo anoloan'i Esao, rahalahinao. 	
01O	35	2	0,00000	 Dia hoy Jakoba tamin'ny fianakaviany, sy tamin'izay rehetra nomba azy: Ario ny andriamani-kafa izay eo aminareo; mandiova tena hianareo, ary soloy ny fitafianareo. 	
01O	35	3	0,00000	 Fa hiainga isika hiakatra ho any Betela. Hanangana otely any aho, ho an'ilay Andriamanitra izay nihaino ahy tamin'ny andron'ny fahoriako, sy nomba ahy tamin'ny làlana nalehako. 	
01O	35	4	0,00000	 Dia natolotr'izy ireo an'i Jakoba ny andriamani-kafa rehetra teo an-tànany, sy ny kavina teny an-tsofiny, ka nalevin'i Jakoba teo am-pototry ny terebinta izay ao Sikema. 	
01O	35	5	0,00000	 Dia lasa izy ireo; ary azon'ny tahotra mafy avy amin'Andriamanitra ny tanàna, eny amin'ny manodidina eny, ka tsy nisy nanenjika ny zanak'i Jakoba. 	
01O	35	6	0,00000	 Ary Jakoba sy ny olona rehetra nomba azy tonga tany Loza any amin'ny tany Kanaana, dia Betela izany. 	
01O	35	7	0,00000	 Dia nanorina otely teo izy, ka nataony hoe El-Betela ny anaran'io tany io, satria teo no nisehoan'Andriamanitra taminy, fony izy nandositra teo anoloan'ny rahalahiny. 	
01O	35	8	0,00000	 Ary maty Deborà, mpitaiza an-dRebekà, ka naleviny teo ambanin'i Betela am-pototry ny oaka anankiray izay nomena anarana hoe Oakan-dranomaso. 	
01O	35	9	0,00000	 Niseho tamin'i Jakoba indray koa Andriamanitra nony tafaverina avy any Padan-Arama izy, sady nitso-drano azy. 	
01O	35	10	0,00000	 Hoy Andriamanitra taminy: Jakoba no anaranao, nefa tsy hatao Jakoba intsony hianao, fa Israely no ho anaranao. Dia nataony hoe Israely no anarany. 	
01O	35	11	0,00000	 Ary hoy Andriamanitra taminy: Izaho no Andriamanitra mahefa ny zavatra rehetra. Maroa fara sy mitomboa; firenena sy fikambanam-pirenena no ho avy aminao, ary hisy mpanjaka amin'izay haloaky ny kibonao. 	
01O	35	12	0,00000	 Ny tany nomeko an'i Abrahama sy Isaaka, dia homeko anao, ary homeko ny taranakao mandimby anao izany tany izany. 	
01O	35	13	0,00000	 Dia niakatra Andriamanitra niala taminy teo amin'ilay fitoerana niresahany taminy. 	
01O	35	14	0,00000	 Ary Jakoba nanorina tsangam-bato teo amin'ilay fitoerana niresahany taminy, ka nandraraka fanatitra araraka teo amboniny, sy nandrotsaka diloilo teo. 	
01O	35	15	0,00000	 Nataony hoe Betela ny anaran'ny tany niresahan'Andriamanitra taminy. 	
01O	35	16	0,00000	 Dia niala teo Betela izy; ary nony mbola lavidavitra ihany vao ho tonga tao Efratà, dia teraka Rasela sady sarotiny erý. 	
01O	35	17	0,00000	 Ka hoy ny mpampivelona taminy, nandritra ny fanaintainana nahazo azy teo am-piterahana: Aza matahotra fa indro hahazo zazalahy indray koa hianao. 	
01O	35	18	0,00000	 Nony efa hiala ny ainy, fa efa ho faty izy, dia nataony hoe Benonì ny anarany, fa rainy kosa nanao azy hoe Benjamina. 	
01O	35	19	0,00000	 Dia maty Rasela, ka nalevina teo amin'ny làlana mankany Efratà dia Betleema izany. 	
01O	35	20	0,00000	 Nanorina tsangam-bato teo ambony fasany Jakoba, dia ilay tsangam-baton'i Fasan-dRasela, izay mbola eo mandrak'androany. 	
01O	35	21	0,00000	 Niainga indray Israely, dia niorin-day tao ambadik'i Magdala-Edera. 	
01O	35	22	0,00000	 Raha mbola nipetraka teo amin'izany tany izany Israely dia avy Robena ka nandry tamin'i Balà, vaditsindranon-drainy; ary nandre izany Israely. Roa ambin'ny folo no isan'ny zanakalahin'i Jakoba. 	
01O	35	23	0,00000	 Zanak'i Lià: Robena, lahimatoan'i Jakoba, Simeona, Levì, Jodà, Isakara ary Zabolona. 	
01O	35	24	0,00000	 Zana-dRasela: Josefa sy Benjamina. 	
01O	35	25	0,00000	 Zanak'i Balà, ankizivavin-dRasela: Dana sy Neftalia. 	
01O	35	26	0,00000	 Zanak'i Zelfah, ankizivavin'i Lià: Gada sy Asera. Ireo no zanakalahin'i Jakoba, naterany tany Padan-Arama. 	
01O	35	27	0,00000	 Ary Jakoba tonga tany amin'Isaaka rainy, tany Mambre, any Kiriat-Arabe; dia Hebròna izany, izay nitoeran'i Abrahama sy Isaaka.	
01O	35	28	0,00000	 Valo-polo amby zato taona no andro niainan'Isaaka. 	
01O	35	29	0,00000	 Dia niala aina Isaaka, ka maty, ary nakambana tamin'ny razany; tratrantitra sy lava andro niainana izy. Niara-nandevina azy Esao sy Jakoba, zanany.	
01O	36	1	0,00000	[ESAO NA EDOMA; NY VADINY SY NY TARANANY] Izao no tantaran'i Esao, izay Edoma ihany. Naka vady tamin'ny zanakavavin'i Kanaana Esao: 	
01O	36	2	0,00000	 Adà, zanakavavin'i Elona, Heteana, Oolibamà, zanakavavin'i Anà, zanakavavin'i Sebeona, Heveana; 	
01O	36	3	0,00000	 ary Basemata, zanakavavin'Ismaely, anabavin'i Nabaiota, 	
01O	36	4	0,00000	 Ka ny naterak'i Adà, tamin'i Esao dia Elifaza; ny naterak'i Basemata dia Rahoely; 	
01O	36	5	0,00000	 ary ny naterak'i Oolibamà dia Jehosy sy Ihelona ary Kore. Ireo no zanakalahin'i Esao naterany tany amin'ny tany Kanaana.	
01O	36	6	0,00000	 Ary nentin'i Esao ny vadiny, ny zanany lahy, ny zanany vavy; ny olona rehetra teo an-tranony, ny biby fiompiny, ny bibiny rehetra, mbamin'ny fananany rehetra nohariny tany Kanaana, ka lasa izy nankany amin'ny tany anankiray lavitra an'i Jakoba rahalahiny. 	
01O	36	7	0,00000	 Fa efa samy be loatra ny haren'izy ireo ka tsy nahazo niara-nonina intsony izy fa tsy omby azy ireo intsony ny tany nonenany, noho ny biby fiompiny. 	
01O	36	8	0,00000	 Dia tany an-tendrombohitra Seira Esao no nonina. Esao dia Edoma ihany. 	
01O	36	9	0,00000	 Izao no taranak'i Esao, rain'i Edoma tany an-tendrombohitra Seira. 	
01O	36	10	0,00000	 Ny anaran'ny zanakalahin'i Esao, dia izao: Elifaza, zanak'i Adà, vadin'i Esao; Rahoely, zanak'i Basemata, vadin'i Esao. 	
01O	36	11	0,00000	 Ny zanakalahin'i Elifaza dia Temàna, Omara, Sefao, Gatama ary Seneza. 	
01O	36	12	0,00000	 Tamnà, vaditsindranon'i Elifaza, zanak'i Esao, niteraka an'i Amaleka tamin'i Elifaza. Ireo no zanakalahin'i Adà, vadin'i Esao. 	
01O	36	13	0,00000	 Izao kosa no zanakalahin-dRahoely: Nahata, Zara, Sammà, ary Mezà. Ireo no zanakalahin'i Basemata, vadin'i Esao. 	
01O	36	14	0,00000	 Ary izao no zanakalahin'i Oolibamà, zanakavavin'i Anà, zanakavavin'i Sebeona, vadin'i Esao; niteraka an'i Jehosy sy Ihelona ary Kore tamin'i Esao izy. 	
01O	36	15	0,00000	 Izao no loham-pirenena amin'ny zanak'i Esao: Zanakalahin'i Elifaza: Temana, loham-pirenena; Omara, loham-pirenena; Sefao, loham-pirenena; Seneza, loham-pirenena. 	
01O	36	16	0,00000	 Kore, loham-pirenena; Gathama, loham-pirenena; Amaleka, loham-pirenena. Ireo no loham-pirenena avy amin'i Elifaza amin'i Edoma. Zanak'i Adà ireo. 	
01O	36	17	0,00000	 Zanakalahin-dRahoely, zanak'i Esao: Nahata, loham-pirenena, Zarà, loham-pirenena; Sammà, loham-pirenena, ary Mezà, loham-pirenena. Ireo no loham-pirenena avy amin-dRahoely, amin'ny tanin'i Edoma. Zanak'i Basemata, vadin'i Esao, ireo. 	
01O	36	18	0,00000	 Zanakalahin'i Oolibamà, vadin'i Esao: Jehosy, loham-pirenena, Ielona, loham-pirenena; ary Kore, loham-pirenena. Ireo no loham-pirenena avy amin'i Oolibamà, zanakavavin'i Anà, sy vadin'i Esao. 	
01O	36	19	0,00000	 Ireo no zanakalahin'i Esao, ireo no loham-pireneny; izany no Edoma. 	
01O	36	20	0,00000	 Izao kosa no zanakalahin'i Seira, Horeana, izay efa nonina teo amin'ny tany rahateo; Laotana, Sobala, Sebeona, Anà, Disona, Esera ary Disàna. 	
01O	36	21	0,00000	 Ireo no loham-pirenena amin'ny Horeana, zanakalahin'i Seira, tamin'ny tanin'i Edoma. 	
01O	36	22	0,00000	 Ny zanakalahin'i Laotana dia: Hori sy Hemana, ary Tammà no anabavin'i Laotana. 	
01O	36	23	0,00000	 Izao no zanakalahin'i Sobala: Alvana, Manahata, Ebala, Sefao, ary Onama. 	
01O	36	24	0,00000	 Izao no zanakalahin'i Sebeona: Ajà sy Anà. Io Anà io no nahita ny loharano mafana tany an'efitra, raha niandry ny ampondran'i Sebeona rainy izy. 	
01O	36	25	0,00000	 Izao no zanak'i Anà: Disona sy Oolibamà, zanakavavin'i Anà. 	
01O	36	26	0,00000	 Izao no zanakalahin'i Disona: Hamdàna, Esebana, Jetrama ary Karàna. 	
01O	36	27	0,00000	 Izao no zanakalahin'i Esera: Balana, Zavana, ary Akana. 	
01O	36	28	0,00000	 Izao no zanakalahin'i Disàna: Hosy sy Arama.	
01O	36	29	0,00000	 Izao no loham-pirenena amin'ny Horeana: Laotana loham-pirenena, Sobala, loham-pirenena, Sebeona, Anà, loham-pirenena; 	
01O	36	30	0,00000	 Disona, loham-pirenena, Esera, loham-pirenena, Disana, loham-pirenena. Ireo no loham-pirenena Horeana izay samy loham-pirenena any amin'ny tanin'i Seira. 	
01O	36	31	0,00000	 Izao no mpanjaka efa nanjaka tany amin'ny tanin'i Edoma, talohan'ny nisian'ny mpanjaka nanjaka tamin'ny zanak'Israely. 	
01O	36	32	0,00000	 Belà, zanak'i Beora, nanjaka tany Edoma; ary ny anaran'ny tanànany dia atao hoe: Denaba. 	
01O	36	33	0,00000	 Dia maty Belà ary Jobaba, zanak'i Zoara, avy any Boarà, no nanjaka nandimby azy. 	
01O	36	34	0,00000	 Maty Jobaba, dia Hosama, avy amin'ny tanin'ny Temanita, no nanjaka nandimby azy. 	
01O	36	35	0,00000	 Maty Hosama, ary nanjaka nandimby azy Hadada, zanak'i Nadada, ilay nandresy an'i Madiana, tany amin'ny tanin'i Moaba; ary Avita no anaran'ny tanànany. 	
01O	36	36	0,00000	 Maty Hadada, ary Semlà, avy any Masrekà, no nanjaka namdimby azy. 	
01O	36	37	0,00000	 Maty Semlà, ary Saola avy any Rohobota, amin'ny Ony, no nanjaka nandimby azy. 	
01O	36	38	0,00000	 Maty Saola, ary Balanàna zanak'i Akora, no nanjaka nandimby azy. 	
01O	36	39	0,00000	 Maty Balanàna, zanak'i Akora, dia nanjaka nandimby azy Hadara, ka ny anaran'ny tanànany dia Faho ary ny anaran'ny vadiny dia Meetabela, zanakavavin'i Matreda, zanakavavin'i Mezaaba. 	
01O	36	40	0,00000	 Izao no anaran'ny loham-pirenena amin'ny taranak'i Esao, araka ny fokony sy ny faritaniny ary ny anarany avy: Tammà, loham-pirenena; Alvà, loham-pirenena; Jetela, loham-pirenena; 	
01O	36	41	0,00000	 Oolibamà, loham-pirenena; Ela, loham-pirenena; Finona, loham-pirenena, 	
01O	36	42	0,00000	 Seneza, loham-pirenena; Temàna, loham-pirenena; Mabsara, loham-pirenena.	
01O	36	43	0,00000	 Magdiela, loham-pirenena; Hirama, loham-pirenena. Ireo no loham-pirenena amin'i Edoma, araka ny fonenany, any amin'ny tany onenany avy. Izany no Esao, rain'i Edoma.	
01O	37	1	0,00000	[JOSEFA NAMIDIN'NY RAHALAHINY] Ary Jakoba niorim-ponenana teo amin'ny tany nitoeran-drainy any amin'ny tany Kanaana. 	
01O	37	2	0,00000	 Izao no tantaran'i Jakoba: Rahefa fito ambin'ny folo taona Josefa, dia niara-niandry ondry tamin'ny rahalahiny. Noho izy mbola zaza, tafaraka tamin'ireo zanak'i Balà sy tamin'ireo zanak'i Zelfah vadin-drainy; ka nanambara tamin-drainy ny tati-bolan-dratsy momba azy ireo Josefa. 	
01O	37	3	0,00000	 Tian'Israely mihoatra noho ny zanany rehetra Josefa, fa zanaky ny fahanterany, ka nanaovany akanjo lava. 	
01O	37	4	0,00000	 Nony hitan'ireo rahalahiny, fa tian-drainy mihoatra noho izy rehetra Josefa, dia nankahalainy izy, ka tsy zakany intsony ny hiteny aminy amim-pitiavana. 	
01O	37	5	0,00000	 Nanonofy Josefa ary notantarainy tamin'ireo rahalahiny izany; ka vao mainka koa nankahalàny azy. 	
01O	37	6	0,00000	 Hoy izy taminy: Aza mahafady, mba henoy kely ange ny nofy azoko: 	
01O	37	7	0,00000	 Nifehy amboara teny an-tsaha, hono, isika, ary indro, niarina ny amboarako ka tafajoro; fa nilahatra nanodidina ny ahy kosa ny amboaranareo, sady niankohoka teo anatrehany. 	
01O	37	8	0,00000	 Ary hoy ireo rahalahiny taminy: Dia hanjaka aminay ve hianao e, ary dia ho eo ambany fanapahanao ve izahay e? Izany nofiny aman-teniny izany, no vao mainka koa nankahalàny azy. 	
01O	37	9	0,00000	 Fa mbola nanonofy indray koa izy, sady nolazainy tamin'ireo rahalahiny. Hoy izy: Nanonofy indray aho, ny masoandro amam-bolana ary ny kintana iraika ambin'ny folo niankohoka teo anatrehako. 	
01O	37	10	0,00000	 Samy nilazany izany avokoa ny rainy sy ireo rahalahiny, ka notenenin-drainy mafy izy, nataony hoe: Ahoana no hevitr'izany nofinao izany? Izaho ve sy ny reninao ary ny rahalahinao tsy maintsy ho avy hiankohoka amin'ny tany eo anatrehanao? 	
01O	37	11	0,00000	 Ireo rahalahiny nialona azy, fa rainy kosa nitadidy izany. 	
01O	37	12	0,00000	 Nandeha niandry ny biby fiompin-drainy tany Sikema ireo rahalahin'i Josefa. 	
01O	37	13	0,00000	 Ka hoy Israely tamin'i Josefa: Moa tsy miandry ny biby fiompy any Sikema va ny rahalahinao? Ka avia hianao hirahiko ho any amin'izy ireo. Dia hoy ny navaliny: Inty aho. 	
01O	37	14	0,00000	 Ary hoy Israely taminy: Mandehàna, zahao raha tsara ihany ny rahalahinao ary raha tsara ny toetry ny biby fiompy. Dia hampandrenesinao ahy izay vaovao any. Koa nalefany izy hiala tao an-dohasahan'i Hebrona, dia lasa Josefa nankany Sikema. 	
01O	37	15	0,00000	 Nisy kosa lehilahy anankiray nahita azy nivezivezy teny an-tsaha, ka nanontany azy nanao hoe: Inona no tadiavinao? 	
01O	37	16	0,00000	 Dia hoy izy: Mitady ny rahalahiko aho; masìna hianao, mba atoroy ahy kely izay iandrasany ondry. 	
01O	37	17	0,00000	 Ka hoy ralehilahy: Efa nifindra niala teto izy, fa reko niresaka hoe: Andeha isika ho any Dotaïna. Dia lasa Josefa nanaraka ny rahalahiny, ka nahita azy tany Dotaïna. 	
01O	37	18	0,00000	 Mbola lavitra izy dia tazany, ka talohan'ny nahatongavany teo akaikiny, dia niray tetika hamono azy izy ireo. 	
01O	37	19	0,00000	 Nifampiteny toy izao izy ireo: Indrý ery ilay mpanonofy; izy tokoa iny avy iny. 	
01O	37	20	0,00000	 Andeha hovonointsika izy, ka hatsipintsika ao anatin'ny iray amin'ireto lavaka fantsakana ireto, sy holazaintsika hoe: nohanin'ny biby masiaka, ary ho hitantsika amin'izany izay hiafaran'ny nofiny. 	
01O	37	21	0,00000	 Nandre izany Robena, ka namonjy azy teo an-tànan'ireo; hoy izy: Aza mamono azy isika. 	
01O	37	22	0,00000	 Hoy Robena tamin'izy ireo: Aza mandatsa-drà, fa atsipazo ao anatin'io lavaka atý an'efitra io izy. Ka aza maninji-tànana aminy hianareo. Ny kendreny dia ny hanafaka azy eo an-tànan'ireo, mba hampodiany azy ho any amin-drainy. 	
01O	37	23	0,00000	 Nony tonga teo amin'ny rahalahiny Josefa dia nendahany ny akanjony, ilay akanjo lava fitondrany. 	
01O	37	24	0,00000	 Ka noraisiny izy, natsipiny tao anaty lavaka, ary maina ilay lavaka, ka tsy nisy rano.	
01O	37	25	0,00000	 Ary dia nipetraka nihinana izy ireo. Nony natopiny ny masony, dia hitany fa indreny misy Ismaelita niray dia avy any Galaada; ary ny entana nentin'ny ramevany dia astragala, ditin-kazo manitra, mbamin'ny ladanoma, ndeha havariny any Ejipta. 	
01O	37	26	0,00000	 Ka hoy Jodà tamin'ireo rahalahiny: Inona no soa azontsika raha mamono ny rahalahintsika sy manafina ny rany isika? 	
01O	37	27	0,00000	 Andeha hamidintsika amin'ny Ismaelita izy, fa aza maninji-tànana aminy isika, fa rahalahintsika sy nofontsika izy. Dia nihaino azy ireo rahalahiny. 	
01O	37	28	0,00000	 Ka nony nandalo ireo mpandranto Madianita, dia nesoriny sy nakariny hiala tao an-davaka Josefa, dia namidiny roapolo farantsa vola fotsy tamin'ny Ismaelita, ka nentin'ireo nankany Ejipta. 	
01O	37	29	0,00000	 Niverina nankeo amin'ilay lavaka Robena, ka indro fa tsy tao amin'ny lavaka intsony Josefa. 	
01O	37	30	0,00000	 Ka notriariny ny fitafiany, dia nankeo amin'ireo rahalahiny izy, nanao hoe: Tsy ao intsony ny zaza, ary izaho dia hankaiza? 	
01O	37	31	0,00000	 Fa nalain'ireo rahalahiny kosa ny akanjon'i Josefa, ka namono osilahy izy, ary natsobony tamin'ny rà ny akanjo. 	
01O	37	32	0,00000	 Dia nampanateriny tany amin-drainy ny akanjo lava, nasainy nolazaina taminy hoe: Ity no hitanay, ka jereo na ny akanjon'ny zanakao ity na tsia. 	
01O	37	33	0,00000	 Fantatr'i Jakoba fa izy io, ka hoy izy: Ny akanjon-janako tokoa. Lanin'ny biby masiaka izy! Voaviravira tokoa Josefa. 	
01O	37	34	0,00000	 Dia notriariny ny fitafiany ka nisikina lamba malailay izy, nisaona ny zanany naharitra ela be. 	
01O	37	35	0,00000	 Tonga nampionona azy avokoa ny zanany lahy aman-janany vavy rehetra; nefa tsy nety nionona izy, fa hoy izy: Hidina misaona ho any amin'ny zanako any amin'ny fonenan'ny maty aho. Ary nitomany azy, ity rainy. 	
01O	37	36	0,00000	 Namidin'ny Madianita tany Ejipta Josefa tamin'i Potifara, tandapan'i Faraona, lehiben'ny mpiambina.	
01O	38	1	0,00000	[NY FIANAKAVIAN'I JODÀ] Tamin'izany andro izany, niala teo amin'ireo rahalahiny Jodà, dia nidina ka tonga tany amin'ny lehilahy anankiray tao Odolama atao hoe Hirà. 	
01O	38	2	0,00000	 Teo no nahitany ny zanakavavin'ny Kananeana anankiray, atao hoe Soe, ka naka an'io ho vady izy, dia nandeha taminy. 	
01O	38	3	0,00000	 Nanana anaka ravehivavy dia tera-dahy, ary nataony hoe Hera no anarany. 	
01O	38	4	0,00000	 Nanana anaka indray izy, dia tera-dahy, ka nataony hoe Onàna no anarany. 	
01O	38	5	0,00000	 Ary nanana anaka koa izy, dia tera-dahy, nataony hoe Selà no anarany. Nitoetra tao Akeziba Jodà, tamin'ny niterahany an'io. 	
01O	38	6	0,00000	 Ary Jodà naka vady ho an'i Hera, lahimatoany; Tamara no anarany. 	
01O	38	7	0,00000	 Ratsy fanahy teo imason'ny Tompo anefa Hera, lahimatoan'i Jodà, ka novonoin'ny Tompo. 	
01O	38	8	0,00000	 Dia hoy Jodà tamin'i Onàna: Mandehàna amin'ny vadin-drahalahinao, ento loloha izy, mba hamelomanao maso ny rahalahinao. 	
01O	38	9	0,00000	 Fantatr'i Onàna anefa fa tsy taranaka ho azy izany, ka nony nandeha tamin'ity vadin-drahalahiny izy, dia nandoto tena teo ivelany tamin'ny tany mba tsy hampahazo taranaka ny rahalahiny. 	
01O	38	10	0,00000	 Tsy sitraky ny Tompo ny nataony, ka novoiny koa izy. 	
01O	38	11	0,00000	 Ary hoy Jodà tamin i Tamara, vinantovaviny: Mitoera ho mpitondratena ao an-tranon-drainao mandra-pahalehiben'i Selà, zanako lahy. Fa hoy izy anakam-po: tsy tokony ho faty toa an'ireo rahalahiny koa izy. Dia nandeha Tamara, ka nitoetra tany an-tranon-drainy. 	
01O	38	12	0,00000	 Nony ela dia maty ilay zanakavavin'i Soe, vadin'i Jodà. Ary rahefa afa-tsaona Jodà, dia niakatra tany amin'ireo nanety ny ondriny, any Tamnà, izy sy Hirà, Odolamita, sakaizany. 	
01O	38	13	0,00000	 Ary nisy nilaza izany tamin'i Tamara nanao hoe: Indro, ny rafozanao miakatra any Tamnà hanety ny ondriny. 	
01O	38	14	0,00000	 Ka nesoriny ny akanjo fitondran'ny mpitondra tena teny aminy, dia nisarona voaly izy, ka nipetraka nisalobona teo am-bavahadin'i Enaïma, amin'ny làlana mankany Tamnà; satria hitany fa efa lehibe Selà, ary izy anefa tsy mbola nomena ho vadiny. 	
01O	38	15	0,00000	 Nony nahita azy Jodà, dia nataony ho vehivavy janga izy, fa nisaron-doha; 	
01O	38	16	0,00000	 ka nivily nanitsy azy teny amin'ny làlana izy, dia nanao hoe: Aoka mba handeha aminao aho. Fa tsy fantany hoe vinantony io. Dia hoy ravehivavy: Omenao inona aho, raha mandeha amiko hianao? 	
01O	38	17	0,00000	 Ka hoy ny navaliny: Hampanatitra zanak'osy avy any amin'ny biby fiompy ho anao aho. Fa hoy ravehivavy: Eny, raha omenao antoka aho aloha, mandra-pampanatitrao an'izany. 	
01O	38	18	0,00000	 Ary hoy izy: Inona no antoka homeko anao? Dia hoy izy: Ny peratrao sy ny kofehinao ary iny tehina an-tànanao iny. Nomeny azy izany, dia nandeha taminy izy, ka nanana anaka taminy ravehivavy. 	
01O	38	19	0,00000	 Vao niainga teo ravehivavy dia lasa, nesoriny ny voaliny, ary niankanjoany indray ny akanjony fitondran'ny mpitondratena.	
01O	38	20	0,00000	 Nampanaterin'i Jodà an'ilay Odolamita, sakaizany, ny zanak'osy, hangalany ny antoka tany an-tanan-dravehivavy, kanjo tsy hitany izy. 	
01O	38	21	0,00000	 Nanontany ny olona tompon-tany teo izy nanao hoe: Aiza ilay vehivavy janga nitoetra teo amoron-dàlana tao Enaïma? Fa hoy ny navalin'ny olona: Tsy nisy vehivavy janga teto. 	
01O	38	22	0,00000	 Dia niverina tany amin'i Jodà izy, nilaza hoe: Tsy nahita azy aho; ary lazain'ny olona tompon-tany aza fa hoe, tsy nisy vehivavy janga teo. 	
01O	38	23	0,00000	 Ka hoy Jodà: Aoka hotanany ny antoka; fa tsy tokony hihomehezan'olona foana isika; indro fa efa nampanateriko ny zanak'osy ary hianao tsy nahita azy kosa. 	
01O	38	24	0,00000	 Sahabo ho telo volana taorian'izany, dia nisy nilaza tamin'i Jodà hoe: Nijangajanga Tamara vinantovavinao; ary indro fa efa nanana anaka izy tamin'ny finjangajangana nataony. Ka hoy Jodà: Avoahy izy ka aoka hodorana. 	
01O	38	25	0,00000	 Nony navoaka anefa ravehivavy, dia naniraka hilaza amin-drafozany hoe: Izay lehilahy tompon'ireto zavatra ireto no nananako anaka. Ka zahao tsara, hoy izy, izay tompon'ity peratra sy ity kofehy ary ity tehina ity. 	
01O	38	26	0,00000	 Dia fantatr'i Jodà ireo, ka hoy izy: Marina noho izaho izy, satria tsy nomeko ho vadin'i Selà, zanako. Ary tsy nahalala azy intsony izy. 	
01O	38	27	0,00000	 Nony tonga ny fotoana hiterahany, injao zaza kambana no tao an-kibony. 	
01O	38	28	0,00000	 Teo am-piterahany, natrangan'ny anankiray aloha ny tànany, ka noraisin'ny mpampivelona nofeheziny tamin'ny kofehy mena, nataony hoe: ity no nivoaka voalohany. 	
01O	38	29	0,00000	 Kanjo nahemotr'ilay zaza ny tànany, ka indro fa ny rahalahiny no nivoaka. Akory ity fibosesehana nataonao, hoy ny mpampivelona. Hihatra aminao anie ny fibosesehana. Dia natao hoe Faresa ny anarany. 	
01O	38	30	0,00000	 Izay vao nivoaka ilay rahalahiny, nifehy kofehy mena ny tànany, ka natao hoe Zarà ny anarany.	
01O	39	1	0,00000	[JOSEFA TANY EJIPTA: VOAMPANGA TSY MARINA IZY, KA NALATSAKA AN-TRANOMAIZINA] Nentina tany Ejipta Josefa, ary Potifara, Ejipsiana, tandapan'i Faraona, lehiben'ny mpiambina, no nividy azy tamin ny Ismaelita, izay nitondra azy tany. 	
01O	39	2	0,00000	 Nomban'ny Tompo Josefa, ka nahazoam-panambinana tamin'ny zavatra rehetra izy; nonina tao an-tranon'ny Ejipsiana tompony izy. 	
01O	39	3	0,00000	 Hitan'ity tompony fa nomban'ny Tompo izy, ary nambinin'ny Tompo teo an-tànany avokoa ny zavatra rehetra nataony. 	
01O	39	4	0,00000	 Dia nahita fitia teo imasony Josefa, ka nampanaoviny raharaha teo aminy, natsangany ho filohan'ny tranony izy, ary nataony eo am-pelatanany ny fananany rehetra. 	
01O	39	5	0,00000	 Raha vantany vao notendreny ho filohan'ny tranony amam-pananany rehetra izy, dia notahin'ny Tompo ny tranon'ity Ejipsiana noho ny amin'i Josefa, ary tonga tamin'ny fananany rehetra, na an-tsaha na an-tanàna, ny fitahian'ny Tompo. 	
01O	39	6	0,00000	 Ary napetrany teo an-tanan'i Josefa avokoa izay nananany; ka tsy niahy na inona na inona intsony izy taminy, afa-tsy ny hanin-kohaniny. Ary Josefa dia sady bikàna no tsara tarehy.	
01O	39	7	0,00000	 Ary taty aorian'izany, dia sendra nanopy ny masony tamin'i Josefa ny vadin'ny tompony, ka nanao hoe: Avia handry amiko. 	
01O	39	8	0,00000	 Nandà izy ka nanao tamin'ny vadin'ny tompony hoe: Indro ny tompoko fa tsy miahy na inona na inona intsony amiko, amin'ny ato an-tranony, ary ny fananany rehetra napetrany eo an-tanako. 	
01O	39	9	0,00000	 Tsy lehibe noho izaho izy ato an-trano; hianao irery no narovany tamiko, fa vadiny hianao. Koa ataoko ahoana no fanao izany ratsy lehibe izany, sy hanota amin'Andriamanitra? 	
01O	39	10	0,00000	 Ary na dia niteny tamin'i Josefa isan'andro isan'andro aza ravehivavy, dia tsy nety nandry taminy izy, na hiara-mitoetra aminy. 	
01O	39	11	0,00000	 Indray andro izy niditra tao an-trano hanao ny raharahany; ary tsy nisy tao ny olona tamin'io trano io, na dia iray aza. 	
01O	39	12	0,00000	 Ka nosamborin-dravehivavy tamin'ny lambany izy, nataony hoe: Avia handry amiko. Navelan'i Josefa teo an-tànany anefa ny lambany, ka nandositra tany ala-trano izy. 	
01O	39	13	0,00000	 Nony hitan-dravehivavy fa ny lambany navelany teo an-tànany, izy nandositra any ala-trano; 	
01O	39	14	0,00000	 dia niantso ny mpanompo tao an-tranony izy, ary niteny taminy nanao hoe: Jereo fa nampidirany Hebrio hisangy antsika. Nidiran-dralehilahy iny teto aho, handriany amiko, ka niantsoantso mafy erý aho. 	
01O	39	15	0,00000	 Nony injay reny nanandra-peo niantso mafy aho, ny lambany navelany eto anilako, ary nandositra any ala-trano izy. 	
01O	39	16	0,00000	 Dia napetrany teo anilany teo ihany ny lamban'i Josefa, mandra-podian'ny tompony ao an-trano. 	
01O	39	17	0,00000	 Ary ireo teny ireo ihany no nolazainy taminy koa nataony hoe: Iny andevolahy Hebrio, izay nampidirinao teto amintsika iny, dia nankatý amiko hisangy ahy. 	
01O	39	18	0,00000	 Fa nanandra-peo niantsoantso aho, ka dia navelany teo anilako ny lambany, ary nandositra any ala-trano izy. 	
01O	39	19	0,00000	 Nony ren'ny tompon'i Josefa ny tenin'ny vadiny nanao hoe: Izany no nataon'ny andevolahinao tamiko, dia nirehitra ny fahatezerany. 	
01O	39	20	0,00000	 Nalainy Josefa ka nataony an-tranomaizina, amin'ny fitoerana fitanana ny olona diso tamin'ny mpanjaka. Dia tao an-tranomaizina tao izy. 	
01O	39	21	0,00000	 Nomban'ny Tompo anefa Josefa sady nanamparany ny hatsaram-pony, ary nampahazoany fitia tamin'ny mpitandrina ny tranomaizina. 	
01O	39	22	0,00000	 Natolotry ny mpitandrina ny tranomaizina ho andraikitr'i Josefa ny olona rehetra tao an-tranomaizina; ary nataony tonian'izay rehetra natao tao izy. 	
01O	39	23	0,00000	 Tsy nokarakarain'ny mpitandrina ny tranomaizina intsony izay rehetra mby an-tànan'i Josefa fa nomban'ny Tompo izy sady nomban'ny Tompo tamin'izay rehetra nataony.	
01O	40	1	0,00000	[NY NIVOASAN'I JOSEFA NY NOFIN'IREO MPIFATOTRA ROA LAHY] Taty aorian'izany dia sendra diso tamin'ny mpanjakan'i Ejipta, tompony, ny mpandroso divay, sy ny mpitàntana mofo, ao amin'ny mpanjakan'i Ejipta.	
01O	40	2	0,00000	 Ka tezitra Faraona tamin'ireo manamboninahiny roa lahy ireo, dia ny lehiben'ny mpandroso divay sy ny lehiben'ny mpitàntana mofo. 	
01O	40	3	0,00000	 Dia nasainy nahiboka tao amin'ny lehiben'ny mpiambina ireo, tao an-tranomaizina tao, amin'ny fitoerana nitanana an'i Josefa. 	
01O	40	4	0,00000	 Josefa no notendren'ny lehiben'ny mpiambina ho eo amin'izy roa lahy ireo, ka dia nanompo an'ireo izy, ary elaela ihany no tao an-tranomaizina ireo. 	
01O	40	5	0,00000	 Samy nanonofy izy roalahy indray alina, dia ilay mpandroso divay sy ilay mpitàntana mofon'ny mpanjakan'i Ejipta notanana tao an-tranomaizina; ka samy nanana ny nofiny, sy samihafa ny hevitry ny nofiny.	
01O	40	6	0,00000	 Nony tonga teo amin'izy ireo Josefa ny maraina, dia nijery azy, ka indreo nalahelo tarehy izy. 	
01O	40	7	0,00000	 Dia nanontanian'i Josefa ireto mpanao raharahan'i Faraona niara-notanana an-tranomaizina taminy, tao an-tranon'ny tompony, nataony hoe: Nahoana izato hianareo no malahelo tarehy anio? 	
01O	40	8	0,00000	 Ka hoy ireo: Nanonofy izahay, ka tsy misy mahalaza ny heviny. Ary hoy Josefa taminy: Moa tsy an'Andriamanitra va ny fanambaran-javatra? Ka mba ambarao kely amiko izany. 	
01O	40	9	0,00000	 Dia notantarain'ny lehiben'ny mpandroso divay tamin'i Josefa ny nofiny, ka hoy izy: Nofiko fa indro nisy foto-boaloboka teo anatrehako; 	
01O	40	10	0,00000	 ary nisampana telo io foto-boaloboka io; dia nitsimoka izy, niposaka ny voniny, nanjary voaloboka masaka ny sampahony. 	
01O	40	11	0,00000	 Ary teny an-tànako ny kopin'i Faraona, ka nalaiko ny voaloboka, nofiazako ho ao anaty kopin'i Faraona ny ranony, dia natolotro teo an-tànan'i Faraona ny kopy. 	
01O	40	12	0,00000	 Dia hoy Josefa taminy: Izao no hevitr'izany: Ny sampany telo, dia hateloana.	
01O	40	13	0,00000	 Ka hateloana sisa dia hasandratr'i Faraona ny lohanao, haveriny amin'ny raharahanao indray hianao, ka hametraka ny kopin'i Faraona ho eo an-tànany hianao, araka ny raharahanao teo aloha, fony hianao mpandroso divay azy. 	
01O	40	14	0,00000	 Koa raha avy izay hahatongavanao any amin'ny fahasambarana indray, ka mba mahatsiaro ahy hianao, sy mba te-hanisy soa amiko, dia lazao any amin'i Faraona any aho, asaovy hesorina amin'ity trano ity. 	
01O	40	15	0,00000	 Fa an-keriny no nangalana ahy tany amin'ny tanin'ny Hebrio; ary eto aho tsy nanao na inona na inona tokony handatsahana ahy amin'ity tranomaizina ity.	
01O	40	16	0,00000	 Nony hitan'itsy lehiben'ny mpitàntana mofo fa tsara ny hevitry ny nofy nolazain'i Josefa, dia hoy izy taminy: Izao kosa no nofiko: niloloha karaba telo nisy mofo fotsy aho, 	
01O	40	17	0,00000	 ka tao anatin'ilay karaba ambony indrindra, nisy ny mofomamy isan-karazany rehetra ho an'i Faraona, ary nohanin'ny vorona tao anaty karaba nololohaviko ireny. 	
01O	40	18	0,00000	 Dia hoy ny navalin'i Josefa: Izao kosa no heviny: Ny karaba telo dia hateloana. 	
01O	40	19	0,00000	 Ka hateloana sisa dia hesorin'i Faraona ho afaka aminao ny lohanao, ary hahantony amin'ny hazo hianao, ka hohanin'ny vorona ny nofonao eo aminao. 	
01O	40	20	0,00000	 Nony tamin'ny andro fahatelo, izay fitsingerenan'ny andro nahaterahan'i Faraona, dia nanao fanasana ho an'ny mpanompony rehetra Faraona, ka samy nasandrany tokoa ny lohan'ny lehiben'ny mpandroso divay sy ny lohan'ny lehiben'ny mpitàntana mofo;	
01O	40	21	0,00000	 ny lehiben'ny mpandroso divay naveriny amin'ny raharahany indray, ka nametraka ny kopy teo an-tànan'i Faraona, 	
01O	40	22	0,00000	 fa ny lehiben'ny mpitàntana mofo kosa, nasainy nahantona; dia samy araka ny nivoasan'i Josefa ny nofiny taminy avy izany. 	
01O	40	23	0,00000	 Kanjo tsy mba nilaza ny amin'i Josefa ilay lehiben'ny mpandroso divay fa nanadino azy.	
01O	41	1	0,00000	[NOFIN'I FARAONA SY FISANDRATAN'I JOSEFA] Nony afaka roa taona nipaka dia nanonofy Faraona: Indro nitsangana teo amoron'ny ony izy; 	
01O	41	2	0,00000	 ary indro nisy ombivavy fito mahafinaritra sady matavy, niakatra avy ao amin'ny ony sy lasa niraotra tao amin'ny ahi-maitso. 	
01O	41	3	0,00000	 Nanaraka ireo indray dia indreto ombivavy fito hafa ratsy tarehy, mahia, niakatra avy ao amin'ny ony, dia nankeo anilan'iretsy ombivavy efa teo amoron'ny ony rahateo. 	
01O	41	4	0,00000	 Ary nohanin'ireto ombivavy ratsy tarehy sady mahia iretsy ombivavy mahafinaritra sady matavy. Dia nahatsiaro Faraona.	
01O	41	5	0,00000	 Fa natory indray izy dia nanonofy fanindroany; ary indreo nisy salohim-bary fito sady vaventy no tsara tarehy, nisondrotra avy amin'ny tahony iray ihany. 	
01O	41	6	0,00000	 Nanaraka ireo indray nisy salohim-bary fito naniry sady mahia no main'ny rivotra avy any atsinanana. 	
01O	41	7	0,00000	 Ary natelin'ireto salohim-bary mahia, iretsy salohim-bary vaventy sady feno tsara. Dia nahatsiaro Faraona; ka indro nofy izany.	
01O	41	8	0,00000	 Nitebiteby ny fanahin'i Faraona nony maraina ka nampiantso ny mpanoratra sy ny olon-kendry rehetra tao Ejipta izy. Notantarainy tamin'ireo ny nofiny; nefa tsy nisy nahalaza ny heviny tamin'i Faraona. 	
01O	41	9	0,00000	 Izay ilay lehiben'ny mpandroso divay vao niteny ka nilaza tamin'i Faraona nanao hoe: Ndeha hampahatsiaro ny fahadisoako taloha aho anio. 	
01O	41	10	0,00000	 Fony Faraona tezitra tamin'ny mpanompony ka nandatsaka ahy an-tranomaizina, tao an-tranon'ny lehiben'ny mpiambina, izaho sy ilay lehiben'ny mpitàntana mofo, 	
01O	41	11	0,00000	 dia nanonofy izahay, indray alina, ka samy nanana ny nofiny izaho sy izy, samy araka ny hevitry ny nofiny avy. 	
01O	41	12	0,00000	 Niaraka taminay kosa, dia nisy tao zatovo Hebrio, mpanompon'ny lehiben'ny mpiambina, nitantaranay ny nofinay, ka nambarany taminay ny heviny, samy nilazany ny hevitry ny azy avy izahay. 	
01O	41	13	0,00000	 Ary tanteraka ny zavatra araka ny hevitra nambarany, fa izaho moa, naverin'i Faraona amin'ny raharahako; izy kosa nahantona. 	
01O	41	14	0,00000	 Dia nampiantsoin'i Faraona Josefa, ka navoaka hiala faingana tao an-tranomaizina. Ary niharatra sy niova fitafiana izy, dia nankany amin'i Faraona. 	
01O	41	15	0,00000	 Ary hoy Faraona tamin'i Josefa: Nanonofy aho, ka tsy nisy nahalaza ny heviny, ary nandre fa hoe mahalaza ny hevitry ny nofy ambara aminao hianao. 	
01O	41	16	0,00000	 Dia hoy ny navalin'i Josefa tamin'i Faraona: Tsy izaho fa Andriamanitra no hilaza izay valiny hiadanan'i Faraona. 	
01O	41	17	0,00000	 Ka hoy Faraona tamin'i Josefa: Nofiko nitsangana teo amoron'ny ony aho; 	
01O	41	18	0,00000	 ary indreo nisy ombivavy fito matavy sady tsara tarehy, niakatra avy ao amin'ny ony ka lasa niraotra tao amin'ny ahi-maitso. 	
01O	41	19	0,00000	 Nanaraka ireo, dia indreo ombivavy fito hafa koa, mahia, ratsy tarehy, sady kaozatra ery, tsy mbola hitako izay ratsy toy izany teto amin'ny tany Ejipta rehetra. 	
01O	41	20	0,00000	 Nohanin'ireo ombivavy mahia sady ratsy tarehy iretsy ombivavy nialoha azy, dia ireo matavy, 	
01O	41	21	0,00000	 ka tafiditra tao an-kibony ireo; nefa tsy fantatra ho mby ao an-kibony akory, fa mbola ratsy toy ny taloha ihany ny fijery azy. Izay dia nahatsiaro aho. 	
01O	41	22	0,00000	 Fa nanonofy indray aho, ka indreo nisy salohim-bary fito feno voa sady tsara tarehy nisondrotra avy amin'ny tahony iray ihany. 	
01O	41	23	0,00000	 Ary indreo kosa nisy salohim-bary fito botry, mahia sady main'ny rivotra avy any atsinanana, izay naniry nanaraka an'ireny. 	
01O	41	24	0,00000	 Ary natelin'ireto salohim-bary mahia, iretsy salohim-bary tsara tarehy. Nambarako tamin'ny mpanoratra izany, fa tsy misy mahalaza ny heviny. 	
01O	41	25	0,00000	 Dia hoy Josefa tamin'i Faraona: Iray ihany ny nofin'i Faraona, ary izay efa hataon'Andriamanitra no nambarany tamin'i Faraona. 	
01O	41	26	0,00000	 Ny ombivavy fito tsara tarehy dia fito taona; ny salohim-bary fito tsara tarehy dia fito taona koa; nofy iray ihany izany. 	
01O	41	27	0,00000	 Ny ombivavy fito saozanina sy ratsy tarehy niakatra nanaraka ireny, dia fito taona; ny salohim-bary foana sy main'ny rivotra avy any atsinanana moa, dia ho fito taona mosarena. 	
01O	41	28	0,00000	 Koa izany no teny nataoko tamin'i Faraona: izay efa hataon'Andriamanitra no nasehony tamin'i Faraona. 	
01O	41	29	0,00000	 Indro hisy fito taona zina indrindra eran'ny tany Ejipta rehetra. 	
01O	41	30	0,00000	 Manaraka izany, hisy kosa fito taona mosarena, ka amin'ny tany Ejipta ho hadino izany fahavokaram-be rehetra izany, ary ny mosary handevona ny tany. 	
01O	41	31	0,00000	 Tsy ho fantatra intsony ny nisian'ilay fahavokarana noho ny mosary hanaraka izany ao amin'ny tany, fa ho mafy erý. 	
01O	41	32	0,00000	 Ary ny nofin'i Faraona no naverina indroa, dia satria zavatra naraikitr'Andriamanitra izany sady hotanterahin'Andriamanitra faingana. 	
01O	41	33	0,00000	 Koa ankehitriny aoka Faraona hizaha lehilahy manan-tsaina sy hendry, ka hanendry azy hanapaka ny tany Ejipta. 	
01O	41	34	0,00000	 Aoka koa Faraona hanendry mpikarakara hitandrina ny tany, hanangona ny ampahadimin'ny vokatra ao amin'ny tany Ejipta mandritra ny fito taon-jina. 	
01O	41	35	0,00000	 Aoka hovorin'ireo ny vokatra rehetra azony amin'ireo taona tsara ho avy; aoka hangoniny be dia be ny vary hapetraka eo am-pelatànan'i Faraona ary hatao fitaovana amin'ny tanàna ka hotahirizina. 	
01O	41	36	0,00000	 Dia izany hanina tehirizina izany, no ho fitaovana amin'ny fito taona mosarena ho tonga amin'ny tany Ejipta; dia tsy ho levon'ny mosary ny tany. 	
01O	41	37	0,00000	 Sitrak'i Faraona sy ny mpanompony rehetra izany teny izany; 	
01O	41	38	0,00000	 Ka hoy Faraona tamin'ny mpanompny: Hahita lehilahy tahaka an'ity indray va isika, izay manana ny fanahin'Andriamanitra ao aminy? 	
01O	41	39	0,00000	 Dia hoy Faraona tamin'i Josefa: Rehefa hianao no efa nampahafantarin'Andriamanitra izany rehetra izany, dia tsy hisy olona hanan-tsaina sy hendry tahaka anao indray. 	
01O	41	40	0,00000	 Koa dia hianao no hanapaka ny momba ny tranoko, ary ny vahoaka rehetra hanaraka ny teninao; ny seza fiandrianana ihany no haha-ambony ahy noho hianao. 	
01O	41	41	0,00000	 Ary hoy Faraona tamin'i Josefa: Indro atsangako hanapaka ny tany Ejipta rehetra hianao. 	
01O	41	42	0,00000	 Dia nalain'i Faraona ny peratra tamin'ny tànany, ka nataony tamin'ny tànan'i Josefa; sady nampitafiny rongony fotsy madinika izy, ary nasiany rojo volamena ny vozony. 	
01O	41	43	0,00000	 Nampitaingeniny ny kalesiny faharoa izy, ary nisy niantso teo alohany hoe: Mandohaliha. Toy izany no nananganana azy ho mpanapaka ny tany Ejipta rehetra. 	
01O	41	44	0,00000	 Ary hoy Faraona tamin'i Josefa: Izaho no Faraona, ary raha tsy teninao, tsy hisy hanainga ny tànany na ny tongony eto amin'ny tany Ejipta rehetra.	
01O	41	45	0,00000	 Nomen'i Faraona anarana hoe Tsafnata-Paneaka Josefa; ary natolony ho vadiny Aseneta zanakavavin'i Potifara, mpisorona tao Ona. Dia niainga Josefa hamangy ny tany Ejipta. 	
01O	41	46	0,00000	 Efa telopolo taona Josefa raha niseho teo anatrehan'i Faraona, mpanjakan'i Ejipta. Ary niala teo anatrehan'i Faraona izy handeha hitety ny tany Ejipta rehetra. 	
01O	41	47	0,00000	 Nahavokatra tsy omby fampana ny tany, nandritra ny taon-jina fito. 	
01O	41	48	0,00000	 Ka Josefa namory ny vokatry ny tany rehetra tamin'izany fito taona izany tany Ejipta, nanangona fitaovana tamin'ny tanàna izy, fa isan-tanàna dia samy nampidirany ny vokatry ny tany manodidina azy avy. 	
01O	41	49	0,00000	 Koa nahangona vary hoatra ny fasika any an-dranomasina Josefa; ary noho ny fahabetsahany mihoa-pampana dia najanona ny fanisana azy, fa efa tsy tambo hisaina intsony. 	
01O	41	50	0,00000	 Talohan'ny nahatongavan'ny taona mosarena, dia niteraka roa lahy Josefa, izay naterak'i Aseneta, zanakavavin'i Potifara mpisorona tao Ona, taminy. 	
01O	41	51	0,00000	 Ka ny lahimatoa nataon'i Josefa hoe Manase, fa hoy izy: Efa nampanadinoin'Andriamanitra ahy ny fahoriako rehetra sy ny tranon'ikaky rehetra; 	
01O	41	52	0,00000	 ary ny zandriny nataony hoe Efraima, fa hoy izy: Efa nampitombo ahy Andriamanitra atý amin'ny tany nijaliako. 	
01O	41	53	0,00000	 Nony tapitra ny taon-jina fito tamin'ny tany Ejipta, 	
01O	41	54	0,00000	 dia niandoha kosa ny fihavian'ny taona fito mosarena, araka ny voalazan'i Josefa. Ny tany rehetra dia nisy mosary, fa ny tany Ejipta kosa dia nanan-kanin-kohanina. 	
01O	41	55	0,00000	 Taty aoriana tratry ny mosary koa ny tany Ejipta rehetra, ka nitaraina tamin'i Faraona ny vahoaka nitady hanina. Fa hoy Faraona tamin'ny Ejipsiana rehetra: Mankanesa any amin'i Josefa, ary ataovy izay lazainy aminareo. 	
01O	41	56	0,00000	 Nony nanenika ny tany rehetra ny mosary, novohan'i Josefa ny tranom-bary rehetra naorina tany, ary nivarotra tamin'ny Ejipsiana izy; ary nitombo nitombo ihany ny mosary tamin'ny tany Ejipta. 	
01O	41	57	0,00000	 Tonga tao Ejipta avokoa ny avy amin'ny tany rehetra, hividy vary amin'i Josefa, fa nihamafy ny mosary tamin'ny tany rehetra.	
01O	42	1	0,00000	 [Voalohan-dian'ny zanak'i Jakoba tany Ejipta] Nony fantatr'i Jakoba fa nisy vary tany Ejipta, dia hoy izy tamin'ireo zanany lahy: Nahoana ireto hianareo no mifampijery foana eo? 	
01O	42	2	0,00000	 Dia hoy izy: Indro reko fa hoe misy vary any Ejipta, koa andeha midina any hianareo, hividy ho antsika, mba ho velona isika fa tsy ho faty. 	
01O	42	3	0,00000	 Lasa nidina hividy vary any Ejipta ny rahalahin'i Josefa folo lahy. 	
01O	42	4	0,00000	 Fa Benjamina rahalahin'i Josefa tsy mba nampandehanin'i Jakoba niaraka amin'ireo rahalahiny, fa hoy ny eritreriny: Sao dia idiran-doza any izy. 	
01O	42	5	0,00000	 Koa tonga hividy vary ireo zanak'Israely, ary nisy olon-kafa koa niara-tonga taminy fa tratry ny mosary ny tany Kanaana. 	
01O	42	6	0,00000	 Josefa no mpanapaka ny tany ary izy no nivaro-bary tamin'ny tompon-tany rehetra. Nony tonga ny rahalahin'i Josefa dia niankohoka tamin'ny tany teo anatrehany. 	
01O	42	7	0,00000	 Vao nahita ireo rahalahiny Josefa dia nahalala azy; nefa nody olon-kafa taminy izy, ka niteny mafy taminy, nanao hoe: Avy aiza hianareo? Ary hoy ny navalin'ireo: Avy amin'ny tany Kanaana izahay, mba hividy hanina. 	
01O	42	8	0,00000	 Koa Josefa nahalala ireo rahalahiny, fa ireo no tsy nahalala azy.	
01O	42	9	0,00000	 Tsaroan'i Josefa tamin'izay ny nanofisany azy ireo, ka hoy izy taminy: Mpisafo hianareo; hizaha ny toerana tsy mimanda amin'ny tany no nahatongavanareo. 	
01O	42	10	0,00000	 Fa hoy ny navaliny azy: Tsia tompokolahy, fa hividy hanina no nahatongavan'ny mpanomponao. 	
01O	42	11	0,00000	 Iray ray avokoa izahay ireto, ary olo-marina izahay, fa tsy mba mpisafo akory ny mpanomponao. 	
01O	42	12	0,00000	 Dia hoy izy taminy: Tsy izany fa izao ihany: Hizaha ny toerana tsy mimanda amin'ny tany no nahatongavanareo. 	
01O	42	13	0,00000	 Ary hoy ny navaliny: Roa ambin'ny folo mirahalahy izahay mpanomponao ary zanaky ny lehilahy iray ihany any amin'ny Kanaana; fa izao kosa ny faralahy dia any amin-drainay, ary ny anankiray tsy velona intsony. 	
01O	42	14	0,00000	 Fa hoy Josefa taminy: Ilay voalazako taminareo teo ihany no izy: mpisafo hianareo. 	
01O	42	15	0,00000	 Ka hotsapaina ny amin'izany hianareo. Raha velona koa Faraona tsy hiala aty hianareo, raha tsy tonga ilay zandrinareo faralahy. 	
01O	42	16	0,00000	 Ny iray aminareo alefao haka ilay rahalahinareo, fa hianareo sisa kosa mijanòna ao an-tranomaizina; izany no hanamarinana ny teninareo raha ao aminareo ny fahamarinana. Fa raha tsy izany, dia mpisafo tokoa hianareo, raha velona koa Faraona. 	
01O	42	17	0,00000	 Dia nasainy hatao an-tranomaizina hateloana izy ireo. 	
01O	42	18	0,00000	 Nony tamin'ny andro fahatelo, dia hoy Josefa tamin'izy ireo: Izao no ataovy, dia ho velona hianareo, fa matahotra an'Andriamanitra aho: 	
01O	42	19	0,00000	 Raha olo-marina tokoa hianareo, aoka ny anankiray aminareo, izay rahalahinareo, hijanona mifatotra ao an-tranomaizina misy anareo, ary hianareo kosa handeha hitondra vary hanafaka hanoanana ny fianakavianareo. 	
01O	42	20	0,00000	 Ka ento mankaty amiko ny zandrinareo faralahy; dia ho hita fa marina ny teninareo, ka tsy ho faty hianareo. Dia nataony izany. 	
01O	42	21	0,00000	 Ary nifampilaza izy nanao hoe: Voakapoka tokoa isika izao, noho ny amin'ny rahalahintsika; fa nahita ny fahorian'ny fanahiny isika, tamin'ilay izy nitalaho ny famindram-pontsika, nefa tsy nihaino azy isika ka izany no nahatongavan'izao fahoriana izay manjò antsika izao. 	
01O	42	22	0,00000	 Fa niteny tamin'izy ireo Robena ka nanao hoe: Tsy efa nilazako va re hianareo fa hoe: Aza manota amin'ny zaza? Nefa tsy nohenoinareo akory izany; ka indro arahina amintsika izao ny ràny. 	
01O	42	23	0,00000	 Tsy fantatr'izy ireo ho nahalala ny teniny Josefa, satria mpandika teny no niresahany taminy. 	
01O	42	24	0,00000	 Ka nihataka niala teo amin'izy ireo izy dia niteny taminy, sy naka an'i Simeona tamin'izy ireo ary nampamototra azy teo imasony. 	
01O	42	25	0,00000	 Rahefa izany, dia nasain'i Josefa hofenoina vary ny lasakany, sy hatao ao anaty lasakany avy indray ny volany, ary homena vatsy izy ho azy eny an-dàlana. Dia natao taminy avokoa izany. 	
01O	42	26	0,00000	 Rahefa voataingina tamin'ny ampondra ny vary, dia niainga izy. 	
01O	42	27	0,00000	 Nony mby teo amin'ny toerana handriany, nanokatra ny lasakany ny anankiray tamin'izy ireo, hanomezany vilona ny ampondrany, ary hitany teo am-bava lasakany ny volany. 	
01O	42	28	0,00000	 Ka hoy izy tamin'ireo rahalahiny: Nisy namerina ny volako fa ity izy ato anaty lasakako. Kivy tery ny fon'izy ireo, ka sady nangovitra izy no nifampilaza hoe: Fa nataon'Andriamanitra ahoana re izato isika. 	
01O	42	29	0,00000	 Niverina tany amin'i Jakoba rainy, tany amin'ny tany Kanaana, izy ireo, dia notantarainy taminy avokoa ny nahazo azy, ka hoy izy: 	
01O	42	30	0,00000	 Mafy ny teny nataon-dralehilahy, tompon'ny tany, taminay, fa nataony ho mpisafo tany izahay. 	
01O	42	31	0,00000	 Fa hoy izahay taminy hoe: Olo-marina izahay, fa tsy mba mpisafo akory. 	
01O	42	32	0,00000	 Roa ambin'ny folo mirahalahy izahay no iray ray; ny iray tsy velona intsony, ary ny faralahy any amin-drainy any amin'ny tany Kanaana izao. 	
01O	42	33	0,00000	 Nefa hoy ralehilahy tompon'ny tany, taminay: Izao ihany no hahafantarako fa olo-marina hianareo: avelao aty amiko ny anankiray aminareo, izay rahalahinareo: ary ento izay hanafahana hanoanana ny fianakavianareo, dia mandehàna; 	
01O	42	34	0,00000	 ka ento mankaty amiko ilay zandrinareo faralahy. Dia ho fantatro fa tsy mpisafo hianareo, fa olo-marina; ka amin'izay haveriko aminareo ny rahalahinareo, ary ho afaka hanao varotra amin'ny tany hianareo. 	
01O	42	35	0,00000	 Dia samy nandraraka ny tao anaty lasakany izy ireo, ka indro ny fonosam-bolany samy teo anaty lasakany avy. Nahita ny fonosam-bolany izy sy ny rainy, ka samy raiki-tahotra. 	
01O	42	36	0,00000	 Hoy Jakoba rainy taminy: Foananareo anaka aho, fa Josefa tsy eto intsony, Simeona koa tsy eto, Benjamina indray halainareo; ary izaho ihany no itambesaran'izany rehetra izany. 	
01O	42	37	0,00000	 Dia hoy Robena tamin-drainy: Vonoy ny zanako roalahy, raha tsy tafaveriko aty aminao Benjamina fa atolory eto an-tànako izy, dia izaho no hitondra azy hody aty aminao indray. 	
01O	42	38	0,00000	 Fa hoy izy: Tsy hiara-midina aminareo ny zanako. Ny rahalahiny efa maty, izy irery no sisa. Ka raha hidiran-doza any amin'ilay làlan-kalehanareo any izy, dia hampidininareo any amin'ny fonenan'ny maty, amin'alahelo, ny voloko fotsy.	
01O	43	1	0,00000	[FANINDROAN'NY NAKANESAN'NY ZANAK'I JAKOBA TANY EJIPTA] Nihamafy ny mosary tamin'ny tany; 	
01O	43	2	0,00000	 ka nony efa tapitra nohaniny ny vary nalain'izy ireo tany Ejipta, dia hoy rainy taminy: Mandehàna indray mividy hanina kely ho antsika. 	
01O	43	3	0,00000	 Ka hoy Jodà namaly azy: Efa nilaza mazava taminay ralehilahy, nanao hoe: Tsy hahita ny tavako hianareo raha tsy miaraka aminareo ilay rahalahinareo. 	
01O	43	4	0,00000	 Ka raha avelanao hiaraka aminay ny rahalahinay, dia hidina izahay hividy hanina ho anao. 	
01O	43	5	0,00000	 Fa raha tsy avelanao handeha izy, tsy hidina izahay, satria ralehilahy efa nilaza taminay hoe: Tsy hahita ny tavako hianareo, raha tsy miaraka aminareo ilay rahalahinareo. 	
01O	43	6	0,00000	 Nahoana hianareo, hoy Israely, no dia nampiditra angano tamiko, nilaza tamin-dralehilahy hoe: Mbola manan-drahalahy? 	
01O	43	7	0,00000	 Dia hoy iretsy: Maro ny zavatra nadinin-dralehilahy taminay, momba ny tenanay sy ny fianakavianay, fa hoy izy: Mbola velona va ny rainareo? Mbola manan-drahalahy hafa koa va hianareo? Ka araka izay nanontaniany no namalianay azy. Ary ahoana no nahazoanay an-tsaina izay hanaovany hoe: Ento midina ny rahalahinareo. 	
01O	43	8	0,00000	 Ary Jodà nilaza tamin'Israely rainy hoe: Avelao handeha ny zaza hiaraka amiko, hiainganay sy handehanany, mba samy ho velona isika fa tsy ho faty na izahay sy hianao, na ny zanatsika madinika. 	
01O	43	9	0,00000	 Izaho no hiantoka azy; eo an-tànako no hitakianao azy. Raha tsy tafaveriko aty aminao izy, ka tsy tongako eto anatrehanao, dia ho meloka aminao, amin'ny andro rehetra hiainako aho. 	
01O	43	10	0,00000	 Fa raha tsy nijanonjanona izahay dia efa tafaverina fanindroany toy izay. 	
01O	43	11	0,00000	 Ka dia hoy Israely rainy, tamin'izy ireo: Ilaina àry izany, ka dia izao no ataovy: Angalao avokoa ny vokatra malaza amin'ny tany, ataovy ao anaty fitondran'entanareo dia ento hatao fanomezana ho an-dralehilahy: ditin-kazo manitra kely, tantely kely, astragala, ladanaoma, voanjo, amandy. 	
01O	43	12	0,00000	 Ataovy avo sasaka ny vola entinareo, ary ento indray koa ilay vola natao tao am-bava-lasakanareo, sao hadisoana no nanaovana azy tao. 	
01O	43	13	0,00000	 Dia ento ny rahalahinareo, miaingà ka miverèna any amin-dralehilahy. 	
01O	43	14	0,00000	 Andriamanitra mahefa ny zavatra rehetra anie hampahita fitia anareo eo imason-dralehilahy, mba havelany hody miaraka aminareo ilay rahalahinareo anankiray, sy Benjamina. Ary ny amiko raha anjarako ny hofoanana anaka dia aoka ihany ho foana anaka aho. 	
01O	43	15	0,00000	 Koa nalain'ireo olona ireo izany fanomezana izany, ary nentiny teo an-tànany ny vola avo sasaka, mbamin'i Benjamina, dia niainga izy nidina nankany Ejipta, ary niseho teo anatrehan'i Josefa. 	
01O	43	16	0,00000	 Vao nahita an'i Benjamina niaraka tamin'izy ireo Josefa, dia nilaza tamin'ny mpikarakara ny tranony hoe: Ampandrosoy ao an-trano ireo lehilahy ireo, dia hamonoy zavatra sy anaovy nahandro, fa hiara-mihinana amiko ireo olona ireo amin'ny mitatao vovonana. 	
01O	43	17	0,00000	 Dia nataon-dralehilahy izay nasain'i Josefa hataony; ary nampidiriny tao an-tranon'i Josefa ireo olona ireo. 	
01O	43	18	0,00000	 Raiki-tahotra anefa ireo olona ireo nony nentina ho ao an-tranon i Josefa, fa hoy izy: Ilay vola naverina tao anaty lasakantsika, tamin'ilay indray mandeha izao, no handraisany antsika, dia ny hamelezany antsika izany sy hivarinany amintsika, ary hangalany antsika ho andevony mbamin'ny ampondrantsika koa. 	
01O	43	19	0,00000	 Dia nanatona an-dralehilahy mpikarakara ny tranon'i Josefa izy ireo, ka niteny taminy teo am-baravaran'ny trano nanao hoe: 	
01O	43	20	0,00000	 Aza mahafady, tompokolahy, izahay dia efa nidina nividy vary taty indray mandeha. 	
01O	43	21	0,00000	 Nony tonga teo amin'ny toerana handrianay izahay, nanokatra ny lasakanay, ka indreo ny volanay isany, samy teo am-bava-lasakanay avy, sy samy tonga lanja avokoa; dia indro izy entinay miaraka aminay. 	
01O	43	22	0,00000	 Ary nitondra vola hafa koa izahay hamidy hanina. Tsy fantatray izay nametraka ny volanay tao anaty lasakanay. 	
01O	43	23	0,00000	 Ka hoy izy taminy: Ho aminareo anie ny fiadanana, fa aza matahotra na inona na inona. Ny Andriamanitrareo, ny Andriamanitry ny rainareo no nanome anareo rakitra teo anaty lasakanareo. Fa ny volanareo efa nomena ahy. Dia nentiny nankeo amin'izy ireo Simeona. 	
01O	43	24	0,00000	 Nony avy nampandroso azy ireo tao an-tranon'i Josefa ralehilahy dia nanome rano azy, ka nanasa tongotra iry ireo; ny ampondrany koa nomeny vilona. 	
01O	43	25	0,00000	 Dia nandamindamina ny zavatra hatolotra aloha izy ireo mandra-pihavin'i Josefa, raha mby amin'ny mitatao vovonana, fa efa nilazana izy fa hoe hihinana ao aminy. 	
01O	43	26	0,00000	 Nony tonga tao an-trano Josefa, nampidirin'izy ireo tao an-trano ny fanomezana izay efa mby ao an-tànany, dia niankohoka tamin'ny tany teo anatrehany izy. 	
01O	43	27	0,00000	 Nanadina ny toe-pahasalaman'izy ireo Josefa vao nanao hoe: Tsara ihany va ilay rainareo efa antitra nolazainareo? Mbola velona ihany ve izy? 	
01O	43	28	0,00000	 Dia hoy ny navaliny: Tsara ihany ny mpanomponao rainay, ary mbola velona ihany izy. Dia niondrika sy nihohoka izy ireo. 	
01O	43	29	0,00000	 Natopin'i Josefa ny masony ka nahita an'i Benjamina rahalahiny, zanaky ny reniny, izy; hoy izy: Io va no zandrinareo faralahy ilay noresahinareo tamiko? Ary hoy izy: Hambinin'Andriamanitra anie hianao, anaka. 	
01O	43	30	0,00000	 Izay dia nangotika ny atiny, noho ity rahalahiny, ka nihataka faingana Josefa nitady izay hitomaniany; niditra tany an'efitranony izy dia nitomany. 	
01O	43	31	0,00000	 Nosasany aloha ny tavany vao nivoaka avy ao izy; ary notsindriny mafy ny fangorakoraky ny fony, ka hoy izy: Arosoy ny sakafo. 	
01O	43	32	0,00000	 Dia naroso manokana ny an'i Josefa, ny an'ireo rahalahiny koa manokana; ny an'ireo Ejipsiana niara-nihinana taminy manokana koa; satria tsy mahazo miara-mihinana amin'ny Hebrio ny Ejipsiana, fa fahavetavetana ho an'ny Ejipsiana izany. 	
01O	43	33	0,00000	 Nipetraka teo anatrehan'i Josefa ireo rahalahiny, dia ny lahimatoa araka ny fizokiany, ny faralahy koa araka ny taonany, ka nifampijerijery sady gagagaga izy ireo. 	
01O	43	34	0,00000	 Nasainy nitondrana anjara fihinanana avy teo anoloany ihany izy, nefa ny anjaran'i Benjamina dia indimy hoatra ny anjaran-drery tamin'izy rehetra. Ary niara-nisotro divay taminy tamim-piravoravoana izy ireo.	
01O	44	1	0,00000	[FITSAPANA FARANY NATAON'I JOSEFA TAMIN'IREO RAHALAHINY] Dia nomen'i Josefa teny ilay mpikarakara ny tranony, nataony hoe: Fenoy hanina ny lasakan'ireo lehilahy ireo, araka izay zakany ho entina, ka ny volany samy ataovy eo am-bava-lasakany avy. 	
01O	44	2	0,00000	 Ny kopiko, ilay kopy vola fotsy, ataovy ao am-bava-lasakan'ilay zandriny indrindra, miaraka amin'ny vola vidin'ny variny koa. Dia nataon ílay mpikarakara izay nasain'i Josefa nataony. 	
01O	44	3	0,00000	 Nony maraina vao nazava ny andro, dia nalefany handeha ny olona sy ny ampondrany. 	
01O	44	4	0,00000	 Vao tafavoaka ny tanàna, mbola tsy lasa lavitra akory izy, dia hoy Josefa tamin'ilay mpikarakarany: Miaingà enjeho ireny olona ireny, ka rahefa mahatratra azy hianao dia lazao aminy hoe: Nahoana hianareo no namaly ratsy ny soa? 	
01O	44	5	0,00000	 Tsy iny kopy iny va no fisotroan'ny tompoko, ka entiny maminany? Ratsy izany nataonareo izany. 	
01O	44	6	0,00000	 Nony tratran'ny mpikarakara izy ireo dia nilazany an'izany teny izany, ka izao no navaliny azy: 	
01O	44	7	0,00000	 Nahoana re, Tompokolahy, no dia manao izany hianao? Sanatria amin'ny mpanomponao mihitsy izay hanao izany zavatra izany. 	
01O	44	8	0,00000	 Indro fa ny vola hitanay teo am-bava-lasakanay dia nentinay taminao avy amin'ny tany Kanaana, ka dia hataonay ahoana no fangalatra vola fotsy na volamena ao an-tranon'ny tomponao? 	
01O	44	9	0,00000	 Izay anankiray amin'ny mpanomponao hahitana izany kopy izany dia aoka hovonoina; ary na ny tenanay aza dia aoka ho andevon'itompokolahy koa. 	
01O	44	10	0,00000	 Ka hoy izy: Aoka àry ho araka ny teninareo. Izay hahitana ny kopy ho andevoko, fa hianareo sisa kosa dia afaka. 	
01O	44	11	0,00000	 Koa samy nampidina faingana ny lasakany tamin'ny tany izy ireo, dia samy nanokatra ny lasakany. 	
01O	44	12	0,00000	 Ary nikaroka ny mpikarakara nanomboka tamin'ny zokiny indrindra, ka hita tao amin'ny lasakan'i Benjamina ilay kopy. 	
01O	44	13	0,00000	 Notriarin'izy ireo ny fitafiany; natainginy tamin'ny ampondra ny entany, dia niverina nankany an-tànana izy. 	
01O	44	14	0,00000	 Jodà sy ireo rahalahiny dia tonga tao an-tranon'i Josefa, fa mbola tao ihany izy, ka niankohoka tamin'ny tany teo anatrehany izy ireo. 	
01O	44	15	0,00000	 Dia hoy Josefa taminy: Ahoana izao zavatra nataonareo izao? Tsy fantatrareo va fa ny lehilahy toa ahy izao dia hahavinany?	
01O	44	16	0,00000	 Ary hoy ny navalin'i Jodà: Inona indray moa no azonay avaly ny tompoko? Hataonay ahoana no fiteny? Hataonay ahoana no fiala tsiny? Efa hitan'Andriamanitra ny faharatsian'ny mpanomponao. Koa dia indreto izahay ho andevon'ny tompoko, na izahay na izay nahitana ny kopy. 	
01O	44	17	0,00000	 Fa hoy Josefa: Sanatria ahy ny hanao izany. Izay olona nahitana ny kopiko no ho andevoko, fa hianareo, miakara soa aman-tsara ho any amin-drainareo. 	
01O	44	18	0,00000	 Ary tamin'izay Jodà nanatona an'i Josefa ka nanao hoe: Mihanta aminao aho, tompokolahy, mba hahazo alàlana ny mpanomponao hiteny indraim-bava eto anatrehan'ny tompoko, ka aoka tsy hirehitra amin'ny mpanomponao ny fahatezeranao, fa sahala amin'i Faraona hianao. 	
01O	44	19	0,00000	 Ny tompolahiko nanontany ny mpanompony hoe: Manan-dray na rahalahy koa va hianareo? 	
01O	44	20	0,00000	 Ary izao no navalinay ny tompoko: Manan-dray efa antitra izahay sy zandry farahaly, zanaky ny fahanterany; nanan-drahalahy io zaza io fa efa maty, dia izy irery no sisa tamin'izy iray reny, ka tian-drainy izy. 	
01O	44	21	0,00000	 Ary hianao nilaza tamin'ny mpanomponao hoe: Ento midina aty amiko izy mba ho hitan'ny masoko. 	
01O	44	22	0,00000	 Dia namaly ny tompoko izahay nanao hoe: Tsy mahazo misaraka amin-drainy ilay zaza; fa raha ilaozan'izay ny rainy dia ho faty tokoa. 	
01O	44	23	0,00000	 Hoy hianao tamin'ny mpanomponao: Raha tsy miara-midina aminareo ny zandrinareo, tsy hahita ny tavako intsony hianareo.	
01O	44	24	0,00000	 Ka rahefa tafakatra tany amin'ikaky mpanomponao izahay, dia nambaranay azy ny tenin'ny tompoko. 	
01O	44	25	0,00000	 Ary nony avy izay nilazan'ikaky taminay hoe: Mandehàna indray mividiana hanina kely ho antsika; 	
01O	44	26	0,00000	 dia izao no navalinay: Tsy mahazo midina izahay; fa raha miaraka aminay ny zandrinay faralahy vao hidina izahay; satria tsy mahazo mahita tava an-dralehilahy akory izahay, raha tsy miaraka aminay ny zandrinay. 	
01O	44	27	0,00000	 Ka hoy ikaky mpanomponao taminay: Fantatrareo fa roa lahy no nateraky ny vadiko tamiko; 	
01O	44	28	0,00000	 ny iray efa lasa tafasaraka tamiko, ka hoy aho hoe: Tsy maintsy ho voaviraviram-biby izy, satria tsy hitako intsony mandrak'androany. 	
01O	44	29	0,00000	 Ary ity iray, raha alainareo koa, ka mahita loza any, dia hampidininareo any amin'ny fonenan'ny maty amin'alahelo, ny voloko fotsy. 	
01O	44	30	0,00000	 Koa ankehitriny raha hiverina any amin'ny mpanomponao aho, any amin'ikaky, nefa tsy hiaraka aminay ny zaza, nefa nifaningotra anina amin'ny zaza izy; 	
01O	44	31	0,00000	 raha vao hitany fa tsy eo ny zaza dia ho faty izy; izahay mpanomponao izany, no hampidina amin'alahelo ny volofotsin-drainay, mpanomponao, any amin'ny fonenan'ny maty. 	
01O	44	32	0,00000	 Fa ny mpanomponao no efa niantoka ny zaza tamin'ikaky, nanao hoe: Raha tsy tafaveriko aty aminao izy, dia ho meloka amin'ny raiko mandrakizay aho. 	
01O	44	33	0,00000	 Koa mifona aminao aho, mba avelao re ny mpanomponao hisolo ny zaza ho andevon'ny tompoko; fa aoka ny zaza hiara-miakatra amin'ireo rahalahiny. 	
01O	44	34	0,00000	 Hataoko ahoana no fiakatra any amin'ny raiko, raha tsy miaraka amiko ny zaza? Aza hitako anie izany alahelo hanjo an'ikaky izany!	
01O	45	1	0,00000	[JOSEFA MITONONA ANARANA AMIN'IREO RAHALAHINY] Dia tsy nahatsindry fo intsony Josefa teo anatrehan'izay rehetra teo, ka niantso hoe: Avoahy avokoa ny olona rehetra! Ary tsy nisy olona tafajanona intsony teo aminy, raha nitònona anarana tamin'ireo rahalahiny izy.	
01O	45	2	0,00000	 Nanandra-peo izy nitomany ka ren'ny Ejipsiana sy ren'ny tao an-tranon'i Faraona. 	
01O	45	3	0,00000	 Hoy Josefa tamin'ny rahalahiny: Izaho no Josefa. Mbola velona ihany va ikaky? Fa tsy nahateny tsy nahavolana ireto rahalahiny, fa very saina loatra teo anatrehany. 	
01O	45	4	0,00000	 Ary Josefa nanao tamin'ny rahalahiny hoe: Manatòna eto amiko hianareo, dia nanatona izy, ka hoy izy: Izaho no Josefa rahalahinareo, ilay namidinareo ho atý Ejipta. 	
01O	45	5	0,00000	 Ary ankehitriny, aza malahelo na tezitra amin'ny tenanareo, noho ny nivarotanareo ahy ho atý, fa hamonjy aina anareo no nampandehanan'Andriamanitra ahy hialoha anareo. 	
01O	45	6	0,00000	 Fa efa roa taona izao no nisian'ny mosary amin'ity tany ity; ary mbola dimy taona koa no tsy hiasan-tany, na hijinjàna. 	
01O	45	7	0,00000	 Ka nampandehanin'Andriamanitra aho hialoha anareo tsy ho lany tamingana amin'ny tany sy hampaharitra anareo ho amin'ny fanavotana lehibe. 	
01O	45	8	0,00000	 Koa amin'izany, tsy hianareo no nampandeha ahy ho atý, fa Andriamanitra. Izy no nanangana ahy ho rain'i Faraona sy ho tompon'ny tranony rehetra ary ho mpanapaka ny tany Ejipta manontolo. 	
01O	45	9	0,00000	 Koa miakara faingana hianareo any amin'ikaky ka lazao aminy hoe: Izao no teny nataon'i Josefa zanakao: Natsangan'Andriamanitra ho tompon'i Ejipta manontolo aho, ka midìna ho aty amiko hianao ary aza ela. 	
01O	45	10	0,00000	 Fa honina eo amin'ny tany Gesena hianao, dia samy ho eo akaikiko avokoa hianao sy ny zanakao ary ny zanaky ny zanakao, ny ondrinao sy ny ombinao ary ny fanananao rehetra. 	
01O	45	11	0,00000	 Ary hamelona anao eo aho, fa mbola haharitra dimy taona ny mosary, mba tsy ho voan'ny fahoriana hianao sy ny ankohonanao ary ny anananao rehetra. 	
01O	45	12	0,00000	 Indro mahita maso hianareo izao, mahita maso koa Benjamina rahalahiko, fa ny vavako no miteny aminareo. 	
01O	45	13	0,00000	 Koa tantarao amin'ikaky ny voninahitro rehetra aty Ejipta sy izay rehetra efa hitanareo; ary ataovy izay hidinan'ikaky faingana ho aty. 	
01O	45	14	0,00000	 Dia namihina ny vozon'i Benjamina rahalahiny izy ka nitomany, ary Benjamina nitomany teo amin'ny vozony. 	
01O	45	15	0,00000	 Ary nanoroka ireo rahalahiny rehetra koa izy, ka nitomany teo am-pamihinana azy. Izay vao niresaka taminy ireto rahalahiny. 	
01O	45	16	0,00000	 Niely ny teny tao an-tranon'i Faraona fa hoe: tonga ny rahalahin'i Josefa, ary samy faly amin'izany Faraona sy ny mpanompony. 	
01O	45	17	0,00000	 Dia hoy Faraona tamin'i Josefa: Lazao amin'ny rahalahinao hoe: Izao no hataonareo: Ataingeno ny entana ho entin'ny bibinareo, ka mankanesa any amin'ny tany Kanaana. 	
01O	45	18	0,00000	 Dia makà ny rainareo sy ny ankohonanareo, ary miverena aty amiko. Fa homeko ny tsara indrindra amin'ny tany Ejipta hianareo, ary hihinana ny menaky ny tany. 	
01O	45	19	0,00000	 Omeko fahefana hianao hilaza aminy hoe: Izao no hataonareo: Makà sarety amin'ny tany Ejipta hitondranareo ny vady aman-janakareo, alao ny rainareo dia mankanesa atý. 	
01O	45	20	0,00000	 Aza apitrapitra amin'alahelo ny masonareo hijery ny zavatra ilaozanareo, fa izay tsara indrindra atý amin'ny tany Ejipta manontolo no hatolotro anareo hanarananareo fo. 	
01O	45	21	0,00000	 Dia nataon'ny zanak'Israely izany. Nomen'i Josefa sarety izy, araka ny teny azony tamin'i Faraona, ary vatsy koa hohaniny eny an-dàlana. 	
01O	45	22	0,00000	 Izy rehetra nomeny akanjo indray miova avy; Benjamina nomeny volafotsy telon-jato farantsa sy akanjo indimy miova. 	
01O	45	23	0,00000	 Ary rainy kosa nampitondrany ampondralahy folo, nitondra tamin'izay vokatr'i Ejipta tsara indrindra; ampondravavy folo, nitondra vary sy mofo ary hanina ho an-drainy eny an-dàlana. 	
01O	45	24	0,00000	 Dia nalefany ny rahalahiny ka niainga izy ireo, ary hoy izy tamin'izy ireo: Aza mifanditra eny an-dàlana hianareo. 	
01O	45	25	0,00000	 Nony tafakatra avy any Ejipta izy ireo dia tonga tany amin'i Jakoba rainy, any amin'ny tany Kanaana. 	
01O	45	26	0,00000	 Hoy izy taminy: Mbola velona Josefa, ary izy aza no manapaka ny tany Ejipta. Fa tsy nihontsina akory ny fon'i Jakoba, satria tsy nino azy ireo izy. 	
01O	45	27	0,00000	 Koa nambaran'izy ireo azy ny teny rehetra nolazain'i Josefa hitondrana azy, dia velombelona terý ny fanahin'i Jakoba rainy. 	
01O	45	28	0,00000	 Ka hoy Israely: Aoka, fa mbola velona Josefa zanako, ka handeha aho hahita azy dieny mbola tsy maty.	
01O	46	1	0,00000	[JAKOBA SY NY ANKOHONANY NIALA TANY KANAANA, DIA TONGA NIORIM-PONENANA TANY EJIPTA] Dia niainga Israely nitondra izay rehetra nananany. Nony tonga teo Bersabea izy, dia nanolotra sorona tamin'ny Andriamanitr'Isaaka rainy. 	
01O	46	2	0,00000	 Ary Andriamanitra niteny tamin'Israely tamin'ny fahitana nony alina, nanao hoe: Ry Jakoba! Ry Jakoba! Ka hoy ny navalin'Israely: Inty aho. 	
01O	46	3	0,00000	 Dia hoy Andriamanitra: Izaho no Andriamanitra mahery, dia ny Andriamanitry ny rainao. Aza matahotra ny hidina any Ejipta, fa hataoko tonga firenena lehibe hianao any. 	
01O	46	4	0,00000	 Izaho hiara-midina aminao any Ejipta. Izaho ihany koa no hitondra anao hiakatra indray tokoa avy any, ary ny tànan'i Josefa no hanirina ny masonao.	
01O	46	5	0,00000	 Dia niainga Jakoba ka niala tao Bersabea; ary ny zanak'Israely nametraka an'i Jakoba rainy, mbamin'ny vadiny aman-janany, teo ambonin'ny sarety nalefan'i Faraona hitondrana azy. 	
01O	46	6	0,00000	 Nentiny koa ny biby fiompiny sy ny fananany nohariny tany amin'ny tany Kanaana. Dia nankany Ejipta Jakoba mbamin'ny fianakaviany rehetra. 	
01O	46	7	0,00000	 Nentiny nankany Ejipta niaraka taminy ny zanany aman-jafiny lahy, sy ny zanany aman-jafiny vavy, mbamin'ny ankohonany rehetra. 	
01O	46	8	0,00000	 Izao no anaran'ny zanakalahin'Israely tonga tany Ejipta. Jakoba sy ny zanany lahy:	
01O	46	9	0,00000	 Robena, lahimatoan'i Jakoba. Zana-dRobena: Henoka, Falo, Hersona ary Karmì. 	
01O	46	10	0,00000	 Zanak'i Simeona: Jamoely, Jamina, Ahoda, Jashina, Sohara ary Saola, zanak'ilay vehivavy Kananeana. 	
01O	46	11	0,00000	 Zanak'i Levì: Jersona, Kaata ary Merarì. 	
01O	46	12	0,00000	 Zanak'i Jodà: Hera, Onàna, Selà, Faresa ary Zarà; fa Hera sy Onàna maty teny Kanaana. Ny zanak'i Faresa dia Hesrona sy Hamola. 	
01O	46	13	0,00000	 Zanak'Isakara: Tola, Foa, Joba, ary Semrona. 	
01O	46	14	0,00000	 Zanak'i Zabolona: Sareda, Elona, ary Jahelela. 	
01O	46	15	0,00000	 Ireo no zanakalahin'i Lià, naterany tamin'i Jakoba tany Padana-Arama, ary Dinà no zanany vavy. Telo amby telopolo no isan'ny zanany lahy rehetra mbamin'ny zanany vavy. 	
01O	46	16	0,00000	 Zanak'i Gada: Sefiona, Hagì, Sonì, Esbòna, Herì, Arodì ary Arelì. 	
01O	46	17	0,00000	 Zanak'i Asera: Jamne, Jesoà, Jesoì, Berià, ary Sarà anabavin'ireo. Ny zanak'i Beria dia Hebera sy Melkiela. 	
01O	46	18	0,00000	 Ireo no zanakalahin'i Zelfah, ankizivavy nomen'i Labàna an'i Lià, zanany vavy, ireo no naterany tamin'i Jakoba. Enina ambin'ny folo izy. 	
01O	46	19	0,00000	 Zana-dRasela vadin'i Jakoba: Josefa sy Benjamina. Ny zanak'i Josefa tany amin'ny tany Ejipta,	
01O	46	20	0,00000	 izay naterak'i Aseneta zanakavavin'i Potifara, mpisorona ao Ona, dia Manase sy Efraima. 	
01O	46	21	0,00000	 Zanak'i Benjamina: Belà, Bokora, Asbela, Jerà, Naamàna, Eshi, Rosa, Mofima, Ofima, ary Areda. 	
01O	46	22	0,00000	 Ireo no zanakalahin-dRasela naterany tamin'i Jakoba. Efatra ambin'ny folo izy rehetra. 	
01O	46	23	0,00000	 Zanak'i Dana: Hosima. 	
01O	46	24	0,00000	 Zanak'i Neftalì: Jasiela, Gonì, Jesera ary Salema. 	
01O	46	25	0,00000	 Ireo no zanakalahin'i Balà, ilay nomen'i Labana an-dRasela zanany vavy, ireo no naterany tamin'i Jakoba. Fito izy rehetra. 	
01O	46	26	0,00000	 Ny isan'izy rehetra niaraka tamin'i Jakoba nankany Ejipta, afa-tsy ny vadin-janany lahy, fa ny naloaky ny kibony ihany, dia enina amby enim-polo. 	
01O	46	27	0,00000	 Ny zanak'i Josefa izay naterany tany Ejipta dia roa lahy. Ary ny tontalin'ny ankohonan'i Jakoba rehetra tonga tany Ejipta dia fito-polo. 	
01O	46	28	0,00000	 Dia nalefan'i Jakoba Jodà, hialoha azy ho any amin'i Josefa, hanomana ny hahatongavany any Gesena. Rahefa tonga tany Gesena Jakoba sy ny ankohonany, 	
01O	46	29	0,00000	 dia nampamboatra ny kalesiny Josefa ka nitaingina teo hitsena an'Israely rainy any Gesena. Niseho taminy izy, dia niantoraka ka namihina ny vozony, sy nitomany ela teo amin'ny vozony. 	
01O	46	30	0,00000	 Ary hoy Israely tamin'i Josefa: Tsy mampaninona ahy intsony ny ho faty amin'izao, fa efa nahita tava anao aho, ary mbola velona ihany hianao. 	
01O	46	31	0,00000	 Ary hoy Josefa tamin'ireo rahalahiny sy ny ankohonan-drainy: Handeha hampandre an'i Faraona aho, ary izao no holazaiko aminy: Tonga aty amiko ny rahalahiko sy ny ankohonan'ikaky, izay tany amin'ny tany Kanaana. 	
01O	46	32	0,00000	 Olona mpiandry ondry izy ireo, fa biby fiompy no fananany, ary efa nentiny avokoa ny ondry sy ny ombiny ary ny fananany rehetra. 	
01O	46	33	0,00000	 Koa raha antsoin'i Faraona hianareo, sy anontaniany hoe: Inona no raharahanareo? 	
01O	46	34	0,00000	 Dia valio hoe: Biby fiompy no fanananay, izahay mpanomponao, hatramin'ny fahazazanay ka mandrak'ankehitriny; tahaka ny razanay koa. Fa izany no hahazoanareo monina amin'ny tany Gesena, satria fahavetavetana amin'ny Ejipsiana ny mpiandry ondry rehetra.	
01O	47	1	0,00000	[NY NANDRAISAN'I FARAONA AN'I JAKOBA - NY NANAPAHAN'I JOSEFA AN'I EJIPTA NANDRITRA NY MOSARY] Dia nankany amin'i Faraona Josefa hilaza izany vaovao izany, ka hoy izy: Tonga avy any amin'ny tany Kanaana ny raiko sy ny rahalahiko mbamin'ny ondriny sy ny ombiny sy izay rehetra ananany; ka indreo izy ao amin'ny tany Gesena. 	
01O	47	2	0,00000	 Ary nitondra dimy lahy tamin'ireo rahalahiny izy ho eo anatrehan'i Faraona. 	
01O	47	3	0,00000	 Ka hoy Faraona tamin'ireo: Inona no raharahanareo? Ka hoy ireo tamin'i Faraona: Mpiandry ondry toy ny razanay ihany koa, izahay mpanomponao.	
01O	47	4	0,00000	 Dia hoy koa izy tamin'i Faraona: Tonga aty izahay mpanomponao mba hitoetra amin'ity tany ity, fa tsy misy hanina intsony horaotin'ny ondrin'ny mpanomponao, fa mamely mafy ny mosary any amin'ny tany Kanaana. Koa aoka re mba havelanao honina eto amin'ny tany Gesena ny mpanomponao. 	
01O	47	5	0,00000	 Dia hoy Faraona tamin'i Josefa: Tonga atý aminao ireto ny rainao sy ny rahalahinao; koa indro eo anoloanao ny tany Ejipta; amponeno amin'izay tany tsara indrindra ny rainao sy ny rahalahinao. 	
01O	47	6	0,00000	 Aoka honina amin'ny tany Gesena izy. Ary raha mahita lehilahy mahay amin'izy ireo hianao, tendreo izy ho mpitandrina ny biby fiompiko. 	
01O	47	7	0,00000	 Nampanalain'i Josefa Jakoba rainy, ka nasehony an'i Faraona; dia nisaotra an'i Faraona Jakoba. 	
01O	47	8	0,00000	 Ary hoy Faraona tamin'i Jakoba: Firy taona ny andro niainanao? 	
01O	47	9	0,00000	 Ka hoy Jakoba tamin'i Faraona: Telo-polo amby zato taona no andron ny fivahiniako. Sady fohy no ratsy ny andro niainako, fa tsy nahatratra ny andro niainan'ny razako tamin'ny fivahiniany. 	
01O	47	10	0,00000	 Dia nisaotra an'i Faraona indray Jakoba, dia lasa niala teo anatrehany. 	
01O	47	11	0,00000	 Koa nampiorim-ponenana an-drainy sy ny rahalahiny Josefa ka nanome azy zara tany, eo amin'ny tany Ejipta, dia ny tsara indrindra amin'ny tany, ao amin'ny faritanin'i Ramsesa, araka ny teny nomen'i Faraona azy. 	
01O	47	12	0,00000	 Ary Josefa no nanome hanina an-drainy sy ny rahalahiny mbamin'ny ankohonan-drainy rehetra, araka ny isan-janany avy. 	
01O	47	13	0,00000	 Dia tsy nisy hanina intsony tamin'ny tany rehetra, fa mafy dia mafy ny mosary, ka najifa ny tany Ejipta sy ny tany Kanaana, azon'ny mosary. 	
01O	47	14	0,00000	 Lasan'i Josefa tamin'ny vidim-bary novidin'ny olona avokoa ny vola tany amin'ny tany Ejipta sy tany amin'ny tany Kanaana, ka nampidiriny tao an-tranon'i Faraona izany vola izany. 	
01O	47	15	0,00000	 Nony lany avokoa ny vola tany amin'ny tany Ejipta sy tany amin'ny tany Kanaana, dia nankany amin'i Josefa ny Ejipsiana rehetra nanao hoe: Omeo hanina izahay. Aiza ka dia ho faty eto anatrehanao izahay, fa tapitra ny volanay! 	
01O	47	16	0,00000	 Ary hoy Josefa: Rehefa lany ny volanareo, ny biby fiompinareo entina; hotakalozako hanina ny biby fiompinareo. 	
01O	47	17	0,00000	 Dia nentiny nankany amin'i Josefa ny biby fiompiny, ary nomen'i Josefa hanina izy ho takalon' ny soavaliny, sy ny andian'ondry aman'ombiny ary ny ampondrany. Nomeny hanina izy tamin'izany taona izany ho takalon'ny biby fiompiny rehetra. 	
01O	47	18	0,00000	 Nony tapitra izany taona izany, dia nankeo amin'i Josefa indray izy ireo, tamin'ny taona manaraka, nanao taminy hoe: Tsy hafeninay amin'ny tompoko, fa ny vola efa lany, ny andiam-biby fiompy efa lasan'ny tompoko avokoa; ny tenabenay sy ny taninay sisa eto imason'ny tompoko. 	
01O	47	19	0,00000	 Kanefa aiza ka dia ho faty eto anatrehanao izahay sy ny taninay! Takalozy hanina ny tenanay sy ny taninay, dia ho mpanompon'i Faraona izahay sy ny taninay. Ary omeo voa hafafy izahay mba ho velona fa tsy ho faty, ary mba tsy ho lao ny tany. 	
01O	47	20	0,00000	 Dia lasan'i Josefa ho an'i Faraona ny tany Ejipta manontolo; fa ny Ejipsiana samy nanakalo ny sahany avy, fa resi-mosary, any ka tonga fananan'i Faraona ny tany. 	
01O	47	21	0,00000	 Dia nafindrany ny vahoaka ho any amin'ny tanàna eran'ny tany Ejipta rehetra. 	
01O	47	22	0,00000	 Ny tanin'ny mpisorona no hàny sisa tsy lasany, fa nanana anjara hanina tamin'i Faraona ny mpisorona, ka nisy hivelomany, izay anjara nomen'i Faraona azy, izany no tsy mba nanakalozany ny taniny. 	
01O	47	23	0,00000	 Dia hoy Josefa tamin'ny vahoaka: Voavidiko androany ho an'i Faraona hianareo sy ny taninareo. Koa indreny ny voa hafafinareo dia fafazo ny tany. 	
01O	47	24	0,00000	 Rahefa tonga ny vokatra, ny ampahadiminy moa haterinareo ho an'i Faraona; ny efa-toko kosa misy hafafinareo amin'ny tany ary misy hivelomanareo sy ny ankohonanareo, sy hiveloman'ny zanakareo. 	
01O	47	25	0,00000	 Ka hoy ny olona: Hianao no namonjy ny ainay. Hahita fitia eo imason itompokolahy anie izahay ary ho mpanompon'i Faraona izahay. 	
01O	47	26	0,00000	 Dia nataon'i Josefa lalàna izany amin'ny tany Ejipta, ka mbola velona mandrak'androany, ka araka izany lalàna izany dia an'i Faraona ny ampahadimin'ny vokatry ny tany any Ejipta, fa ny tanin'ny mpisorona ihany no hàny tsy azy. 	
01O	47	27	0,00000	 Nonina tany Ejipta amin'ny tany Gesena Israely ka nahazo fananana tany izy ireo, ary nihamaro anaka sy nihabetsaka indrindra. 	
01O	47	28	0,00000	 Fito ambin'ny folo taona no andro niainan'i Jakoba tany amin'ny tany Ejipta. Ary fito amby efa-polo amby zato taona ny andro niainany rehetra. 	
01O	47	29	0,00000	 Nony efa akaiky ny fara andron'Israely dia nampaka an'i Josefa zanany izy, nanao taminy hoe: Raha mba nahita fitia teo imasonao koa aho, masìna hianao, ataovy ato ambany feko ny tànanao, ataovy amiko amin-kazavam-po sy fahamarinana izao: aza alevina atý Ejipta aho, 	
01O	47	30	0,00000	 fa raha avy izay hodiako mandry any amin'ny razako, ento miala atý Ejipta aho, ka aleveno any amin'ny fasan'izy ireo. Dia hoy ny navalin'i Josefa: Eny, hotanterahiko ny teninao. 	
01O	47	31	0,00000	 Ary hoy Jakoba: Mianiàna àry amiko. Dia nianiana taminy Josefa ka niankohoka Israely teo an-doha farafara.	
01O	48	1	0,00000	[JAKOBA MANANGANA NY ZANAK'I JOSEFA ROA LAHY HO ISAN-JANANY SY MITSODRANO AZY] Toarian'izany nisy tonga nilaza tamin'i Josefa hoe: Indro marary rainao. Nentiny niaraka taminy Manase sy Efraima zanany mirahalahy. 	
01O	48	2	0,00000	 Dia nilazana Jakoba natao hoe: Indro tamy Josefa zanakao, ho atý aminao. Ka naka hery Israely niarina teo ambony farafarany. 	
01O	48	3	0,00000	 Ary hoy Jakoba tamin'i Josefa: 	
01O	48	4	0,00000	 Andriamanitra mahefa ny zavatra rehetra dia efa niseho tamiko tany Loza, any amin'ny tany Kanaana ary nitso-drano ahy, nanao hoe: Hahamaro anaka anao aho, hampitombo anao aho, hahatonga anao ho firenena maro aho, ary homeko ny taranakao mandimby anao ity tany ity, hananany azy mandrakizay. 	
01O	48	5	0,00000	 Koa ankehitriny, ny zanakao roa lahy izay naterakao tatý Ejipta, talohan'ny nahatongavako atý aminao teto Ejipta, dia ho ahy, ho ahy, tahaka an-dRobena sy Simeona koa Efraima sy Manase, 	
01O	48	6	0,00000	 fa ny zanakao izay naterakao taorian'ireo dia ho anao; ary amin'ny anaran'ireo rahalahiny ihany no hiantsoana azy raha ny amin'ny anjara lovany. 	
01O	48	7	0,00000	 Ary izaho fony niverina avy any Padana dia maty teo anatrehako teny an-dàlana Rasela tany amin'ny tany Kanaana, efa mby lavitra akaiky an'i Efratà, ka dia naleviko teo, amin'ny làlana mankany Efratà, dia Betleema izany.	
01O	48	8	0,00000	 Nony nahita iretsy zanak'i Josefa Israely dia nanontany hoe: Iza moa ireto? 	
01O	48	9	0,00000	 Ka hoy Josefa tamin-drainy: Ireo no zanako nomen'Andriamanitra ahy tatý. Ary hoy izy: Mba ampandrosoy kely ho eto anilako izy, hotsofiko rano. 	
01O	48	10	0,00000	 Fa efa nanjavona ny mason'Israely noho ny fahanterana, ka tsy nahita. Dia nampandrosoin'i Josefa nankeo anilany ireo ka sady nanoroka no namihina azy Israely. 	
01O	48	11	0,00000	 Ary hoy Israely tamin'i Josefa hoe: Tsy nanampò hahita tava anao intsony aho, kanjo indro ataon'Andriamanitra mahita ny taranakao aza. 	
01O	48	12	0,00000	 Nesorin'i Josefa hiala teo anelanelan'ny lohali-drainy aloha izy mirahalahy, dia niankohoka tamin'ny tany teo anatrehany izy; 	
01O	48	13	0,00000	 dia noraisin'i Josefa izy mirahalahy, Efraima tamin'ny an-kavanany, ho eo ankavian'Israely; ary Manase tamin'ny an-kaviany, ho eo ankavanan'Israely, dia nampandrosoiny izy ireo. 	
01O	48	14	0,00000	 Natsotran'Israely ny tànany havanana, ka napetrany tamin'ny lohan'i Efraima izay zandriny; ary ny tànany havia tamin'ny lohan'i Manase; niniany natao toy izany ny tànany, fa Manase no zokiny. 	
01O	48	15	0,00000	 Dia nitso-drano an'i Josefa izy, ka nanao hoe: Enga anie ka ilay Andriamanitra izay teo anatrehany no nandehanan'i Abrahama sy Isaaka razako, ilay Andriamanitra izay namelona ahy hatrizay niainako ka mandrak'ankehitriny; 	
01O	48	16	0,00000	 ary ilay anjely namonjy ahy ho afaka tamin'ny loza rehetra hitso-drano an'ireto zaza ireto. Aoka hantsoina amin'ny anarako, sy amin'ny anaran'i Abrahama sy Isaaka razako izy; ary hitombo ho maro dia maro, eo amin'ny tany.	
01O	48	17	0,00000	 Nony hitan'i Josefa fa napetra-drainy tamin'ny lohan'i Efraima ny tànany havanana, dia tsy sitrany izany, ka nalainy ny tanan-drainy hesoriny eo ambonin'ny lohan'i Efraima hatao eo amin'ny an'i Manase. 	
01O	48	18	0,00000	 Ary hoy Josefa tamin-drainy: Tsy izao no izy, ry ikaky, fa ity no lahimatoa ka apetraho eo amin'ny lohany ny tànanao havanana. 	
01O	48	19	0,00000	 Tsy nety anefa rainy fa hoy izy: Fantatro ihany anaka, fantatro ihany. Ho tonga firenena koa izy, ho tonga lehibe koa izy, kanefa ho lehibe noho izy ny zandriny, ary ho tonga firenena maro ny taranany. 	
01O	48	20	0,00000	 Dia nitso-drano azy ireo izy, tamin'izany andro izany, ka nanao hoe: Aminao no hitsofan'Israely rano, hoe: Hataon'Andriamanitra tahaka an'i Efraima sy Manase anie hianao. Toy izany no nanaovany an'i Efraima ho alohan'i Manase. 	
01O	48	21	0,00000	 Ary hoy Israely tamin'i Josefa: Indro aho efa ho faty. Kanefa Andriamanitra homba anareo ka hampody anareo ho any amin'ny tanin-drazanareo indray. 	
01O	48	22	0,00000	 Ary omeko ho tombon-dahinao amin'ireo rahalahinao ny zaratany anankiray, izay nalaiko tamin'ny sabatro sy ny tsipikako, teo an-tànan'Amoreana.	
01O	49	1	0,00000	[TSO-DRANO NATAON'I JAKOBA TAMIN'NY ZANANY ROA AMBIN'NY FOLO MIRAHALAHY] Ary Jakoba namory ny zanany lahy, ka nanao taminy hoe: Mivoria hianareo, fa hambarako aminareo izay ho tonga aminareo any am-parany any: 	
01O	49	2	0,00000	 Mivoria, ry zanakalahin'i Jakoba, ka mihainoa: Mihainoa an'Israely rainareo. 	
01O	49	3	0,00000	 Robena ô, hianao lahimatoako. Heriko sy voalohan-teraky ny tanjako, ka manan-tombom-boninahitra, manan-tombom-pahefana,	
01O	49	4	0,00000	 nandroadroatra toy ny rano hianao, ka tsy hanana ny fiamboniana! Fa niakatra tamin'ny fandrian-drainao hianao, Ka nandoto ny fandriako tamin'ny niakaranao tao.	
01O	49	5	0,00000	 Simeona sy Levì dia mpirahalahy, Fiadiana enti-manao an-kery ny sabany. 	
01O	49	6	0,00000	 Aza miditra amin'ny fivoriany fakan-kevitra ny fanahiko, Fa nanao vonoan'olona tamin'ny fahatezerany izy, ary nahatraingo ombalahy tamin'ny fisafoahany.	
01O	49	7	0,00000	 Ho voaozona anie ny fahatezerany, fa nasiaka izany; ary koa ny fahavinirany, fa loza izany. Hizarazara azy amin'i Jakoba aho, ary hampihahaka azy amin'Israely.	
01O	49	8	0,00000	 Ry Jodà, hianao hoderain'ny rahalahinao; ny tànanao ho eo amin'ny vozon'ny fahavalonao; ny zanaky ny rainao hiankohoka eo anatrehanao. 	
01O	49	9	0,00000	 Liona tanora Jodà: Niakatra avy nandripaka hianao, anaka; Nanongalika izy, dia nanao fandrin-diona, Fandrin-diom-bavy, zovy no hanaitra azy?	
01O	49	10	0,00000	 Tsy hiala amin'i Jodà ny tehim-panjakana, Tsy hiala eo anelanelan'ny tongony ny tehina fanapahana, Mandra-pihavin'i Silao: Izy no hotoavin'ny firenena. 	
01O	49	11	0,00000	 Mamatotra ny zanak'ampondrany amin'ny voaloboka izy ary ny zanak'ampondravaviny amin'ny tahom-boaloboka. Sadàny amin'ny divay ny fitafiany, ary amin'ny ran'ny voaloboka ny kapaotiny.	
01O	49	12	0,00000	 Mena ny masony azon'ny divay, Ary fotsy ny nifiny azon'ny ronono. 	
01O	49	13	0,00000	 Zabolona monina amoron-dranomasina, Dia eo amoron'ny fitodian-tsambo, Mifanolotra amin'ny Sidona ny sisin-taniny.	
01O	49	14	0,00000	 Isakara dia ampondra tomady, Mandry eo anatin'ny valany; 	
01O	49	15	0,00000	 Hitany fa tsara ny fialan-tsasatra, Sady mahafinaritra ny tany, Dia nahilany hitondra entana ny sorony, Ka tonga mpanompo mandoa hetra izy. 	
01O	49	16	0,00000	 Dana dia mitsara ny olony, Tahaka ny hafa rehetra amin'ny fokon'Israely. 	
01O	49	17	0,00000	 Bibilava eo an-dàlana Dana, Menarana eo an-tsakeli-dàlana izy; Kakeriny ny kitrokelin-tsoavaly, Mba hitatavoka mitsilany ny mpitaingina azy,	
01O	49	18	0,00000	 Ny famonjenao no antenaiko, ry Iaveh! 	
01O	49	19	0,00000	 Gada dia poritin'andian'olona mitam-piadiana; Nefa mba poritiny amin'ny ombalahin-tongony koa indray ireny. 	
01O	49	20	0,00000	 Asera no ihavian'ny hanina matsiro, Izy no mamonona ny hanim-py ho an'ny mpanjaka.	
01O	49	21	0,00000	 Neftalì dia serfavavy mikarenjy; Mamoaka teny mahafinaritra izy.	
01O	49	22	0,00000	 Josefa no solofon-kazo mahavokatra, Solofon-kazo mahavokatra amoron-doharano izy; Misandratra tafahoatra ny tamboho ny rantsany. 	
01O	49	23	0,00000	 Mihaika azy ny mpandefa zana-tsipìka, Mandefa zana-tsipìka aminy sy mamely azy, 	
01O	49	24	0,00000	 Mateza hery anefa ny tsipìkany, Tonga mailaka ny sandry aman-tànany, Avy amin'ny tànan'ilay maherin'i Jakoba, Ilay Mpiandry sy Vatolampin'Israely. 	
01O	49	25	0,00000	 Avy any amin'Andriamanitry ny rainao - hitahy anao anie izy! Sy avy any amin'ilay mahefa ny zavatra rehetra - hanisy soa anao anie izy! No hahazoanao ny tso-drano avy amin'ny lanitra ambony, Ny tso-drano avy amin'ny hantsana lalina ambany, Ny tso-drano avy amin'ny nono aman-kibon-dreny,	
01O	49	26	0,00000	 Ny tso-dranon-drainao mihoatra, Ny tso-dranon'ny tendrombohitra fahagola, Sy ny hatsaran-tarehin'ny havoana mandrakizay. Ho eo an-dohan'i Josefa anie izany, Dia ho eo an-kandrin'ilay andrian'ny rahalahiny! 	
01O	49	27	0,00000	 Benjamina dia amboadia mamiravira; Maraina izy homan-dremby, Hariva izy mizara babo.	
01O	49	28	0,00000	 Ireo rehetra ireo no nihavian'ny foko roa ambin'ny folon'Israely; toy izany no nolazain-drainy taminy sy nitsofany rano azy. Notsofiny rano samy araka ny tso-dranony manokana avy izy.	
01O	49	29	0,00000	 Rahefa izany, izao no hafatra napetrany tamin'izy ireo: Efa hakambana any amin'ny razako aho izao, ka aleveno any amin'ny razako, anatin'ny zohy izay ao amin'ny sahan'i Efrona, Heteana; 	
01O	49	30	0,00000	 anatin'ny zohy amin'ny saha Makpelà, tandrifin'i Mambre, any amin'ny tany Kanaana: dia izay novidin'i Abrahama mbamin'ny saha, tamin'i Efrona, Heteana, hananany fasana ho azy. 	
01O	49	31	0,00000	 Tao no nandevenana an'i Abrahama sy Sarà vadiny. Tao no nandevenana an'Isaaka sy Rebekà vadiny. Ary tao no nandevenako an'i Lià. 	
01O	49	32	0,00000	 Tamin'ny taranak'i Heta, no nividianana ny saha mbamin'ny zohy ao aminy. 	
01O	49	33	0,00000	 Nony avy nametraka ny didiny tamin'ireo zanany lahy Jakoba, navonkiny teo am-parafara ny tongony dia niala aina izy, ka voangona any amin'ny razany.	
01O	50	1	0,00000	[NY NANDEVENANA AN'I JAKOBA - NY NAHAFATESAN'I JOSEFA] Nihohofan'i Josefa tamin'ny tavany ity rainy, ka sady nitomany teo aminy izy no nanoroka azy. 	
01O	50	2	0,00000	 Ary nomeny teny ny mpanao fanafody manompo azy, hanosotra zava-manitra an-drainy, ka dia nanosotra an'Israely ny mpanao fanafody. 	
01O	50	3	0,00000	 Efa-polo andro no nanaovan'ireo an'izany, fa izany no fetr'andro fanosoram-paty. Ary fito-polo andro no nisaonan'ny Ejipsiana azy. 	
01O	50	4	0,00000	 Nony tapitra ny andro nisaonany azy, dia niteny Josefa tamin'ny olona ao an-tranon'i Faraona nanao hoe: Raha mba nahita fitia teo imasonareo koa aho, dia mba lazao kely ho henon'i Faraona izao: 	
01O	50	5	0,00000	 Nasain'ikaky nianiana aho, nataony hoe: Indro ho faty aho, ka any amin'ny fasana nohadiko ho ahy any amin'ny tany Kanaana no handevenanao ahy. Ka mba te-hiakatra any aho handevina ny raiko ary mbola hiverina indray. 	
01O	50	6	0,00000	 Ary hoy ny navalin'i Faraona: Miakara àry, aleveno ny rainao, araka ny nampianianany anao. 	
01O	50	7	0,00000	 Dia niakatra handevina an-drainy Josefa. Niara-niakatra taminy koa ny mpanompon'i Faraona rehetra, ny loholona tao an-tranony, ny loholona rehetra tamin'ny tany Ejipta, 	
01O	50	8	0,00000	 ny ankohonan'i Josefa rehetra, ny rahalahiny ary ny ankohonan-drainy. Ny ankizy madinika sy ny ondry ary ny omby ihany no sisa najanony teo amin'ny tany Gesena. 	
01O	50	9	0,00000	 Nisy kalesy amam-pitaingin-tsoavaly maro koa, niara-niakatra taminy, ka dia be ny mpanotrona. 	
01O	50	10	0,00000	 Nony tonga teo am-pamoloan'i Atada ao andafin'i Jordany izy ireo dia nitomany amam-pigogogogoana mafy, fa nanokana hafitoana hanaovana fisaonana ho voninahitry ny rainy, Josefa. 	
01O	50	11	0,00000	 Nony nahita izany fisaonana tao am-pamoloan'i Atada izany ny Kananeana tompon-tany dia hoy izy: Endrey izany fisaonana lehibe amin'ny Ejipsiana! Izany no nanaovana ny anaran'io fitoerana an-dafin'i Jordany io hoe: Abela Mitsraïma. 	
01O	50	12	0,00000	 Koa dia nataon'ireo zanak'i Jakoba taminy àry izay nandidiany azy. 	
01O	50	13	0,00000	 Nitondra azy ho any amin'ny tany Kanaana ny zanany, dia nandevina azy ao amin'ny zohy, amin'ny sahan'i Makpela, izay novidin'i Abrahama mbamin'ny saha tamin'i Efrona, Heteana, mba hananany fasana ho azy, tandrifin'i Mambre. 	
01O	50	14	0,00000	 Nony vita levenana rainy dia niverina ho any Ejipta Josefa mbamin'ny rahalahiny, sy izay rehetra niara-niakatra taminy handevina an-drainy. 	
01O	50	15	0,00000	 Rahefa hitan'ireo rahalahin'i Josefa fa maty rainy dia hoy izy: Sao dia anaovan'i Josefa fo lentika isika, ka valiany amin'izao ny ratsy rehetra nataontsika taminy. 	
01O	50	16	0,00000	 Koa nampilaza tamin'i Josefa izy nanao hoe: Nanafatra rainao talohan'ny nahafatesany, 	
01O	50	17	0,00000	 nanao hoe: Izao no holazainareo amin'i Josefa: Avelao lahy ny heloka amam-pahotan'ireo rahalahinao, fa nahavita ratsy taminao izy. Nefa mifona aminao aho ankehitriny, avelao re ny heloky ny mpanompon'ny Andriamanitry ny rainao. Nitomany Josefa nandre izany teny izany. 	
01O	50	18	0,00000	 Ary ny tenan'ireo rahalahiny dia tonga niankohoka teo anatrehany nanao hoe: Mpanomponao izahay. 	
01O	50	19	0,00000	 Fa hoy Josefa tamin'izy ireo: Aoka tsy hanan-tahotra hianareo; fa moa solon'Andriamanitra va aho? 	
01O	50	20	0,00000	 Ny hanisy ratsy ahy no tao an-tsainareo; fa ny hampisy soa avy amin'izany kosa no tao an-tsain'Andriamanitra, mba hahatanteraka izao hita anio izao, mba hamonjy ny ain'ny vahoaka maro be. 	
01O	50	21	0,00000	 Koa aza manan-tahotra akory, fa hamelona anareo, na ny tenanareo na ny zanakareo, aho. Toy izany no nampiononany azy tamin'ny teny mankamin'ny fon'izy ireo. 	
01O	50	22	0,00000	 Ka dia nonina tany Ejipta Josefa, izy sy ny ankohonan-drainy. Folo amby zato taona no andro niainany. 	
01O	50	23	0,00000	 Nahita ny terak'i Efraima hatramin'ny taranaka fahatelo izy. Ary nisy koa zanak'i Makira zanak'i Manase izay teraka ka noraisin'i Josefa teo am-pofoany. 	
01O	50	24	0,00000	 Ary hoy Josefa tamin'ireo rahalahiny: Izaho ity ho faty; nefa Andriamanitra kosa dia hamangy anareo tokoa sy hampiakatra anareo avy amin'ity tany ity ho any amin'ny tany nianianany homena an'i Abrahama sy Isaaka ary Jakoba. 	
01O	50	25	0,00000	 Dia nasain'i Josefa nianiana koa ireo zanak'Israely, nataony hoe: Hamangy anareo tokoa Andriamanitra ka hoentinareo miakatra hiala atý ny taolako. 	
01O	50	26	0,00000	 Dia maty Josefa rahefa folo amby zato taona. Nohosorana zava-manitra izy, dia napetraka anaty vatam-paty tany Ejipta.	
02O	1	1	0,00000	[FITOMBOAN'NY ZANAK'ISRAELY TANY EJIPTA SY FAMPAHORIANA AZY] Izao no anaran'ny zanak'Israely tonga tany Ejipta; tonga niaraka tamin'i Jakoba izy ireo samy nombam-pianakaviany avy.	
02O	1	2	0,00000	 Robena, Simeona, Livì, Jodà.	
02O	1	3	0,00000	 Isakara, Zabolona, Benjamina.	
02O	1	4	0,00000	 Dana, Neftalì, Gada ary Asera. 	
02O	1	5	0,00000	 Fito-polo izy rehetra terak'i Jakoba; ary Josefa efa tany Ejipta. 	
02O	1	6	0,00000	 Ary maty Josefa sy ny rahalahiny rehetra mbamin'ireo taranaka rehetra ireo. 	
02O	1	7	0,00000	 Maro anaka sy nitombo fatratra ny zanak'Israely, ka tonga maro be sy nahery tokoa ary nanenika ny tany.	
02O	1	8	0,00000	 Fa nisy kosa mpanjaka vaovao, tsy nahalala an'i Josefa, nanjaka tamin'i Ejipta. 	
02O	1	9	0,00000	 Hoy izy tamin'ny vahoakany: Tonga vahoaka be sy mahery noho isika ireto, ny zanak'Israely. 	
02O	1	10	0,00000	 Ka handeha ataovy izay hiarovantsika tena aminy, fandrao mitombo izy; ary raha misy ady tonga tampoka, dia hikambana amin'ny fahavalo hamely antsika izy, dia hivoaka hiala amin'ny tany. 	
02O	1	11	0,00000	 Ka dia nanendry mpifehy hampanao fanompoana an'Israely izy, mba hamoritra azy amin'ny asa mafy; izany no nahavitana tanàna, natao fitehirizan-javatra ho an'i Faraona dia Pitaoma sy Ramsesa. 	
02O	1	12	0,00000	 Kanjo, araka ny namoretana azy no vao mainka nitomboany sy nihamaroany kosa, ka tonga nankahalain'ny olona ny zanak'Israely. 	
02O	1	13	0,00000	 Nampiasain'ny Ejipsiana an-tery vozona ny zanak'Israely, 	
02O	1	14	0,00000	 nampangidiny ny fiainan'izy ireo tamin'ny asa mafy dia mafy, dia tamin'ny feta, biriky, asa an-tsaha isan-karazany rehetra, izay asa nanereny azy tamin-kalozana. 	
02O	1	15	0,00000	 Ary ny mpanjakan'i Ejipta niteny tamin'ireo mpampivelona ny Hebrio, atao hoe Seforà ny iray, ary Foà ny iray, 	
02O	1	16	0,00000	 ka nanao tamin'ireo hoe: Raha mampivelona ny vehivavy Hebrio hianareo ka hitanareo eo amin'ny seza roa sosona izy, raha lahy, dia vonoy, fa raha vavy kosa, dia azo avela ho velona. 	
02O	1	17	0,00000	 Natahotra an'Andriamanitra anefa ireo mpampivelona, ka tsy narahiny ny tenin'ny mpanjakan'i Ejipta, fa navelany ho velona ihany ny zazalahy. 	
02O	1	18	0,00000	 Dia nampiantsoin'ny mpanjakan'i Ejipta ny mpampivelona ka nataony hoe: Nahoana hianareo no nanao toy izany ka navelanareo ho velona ny zazalahy? 	
02O	1	19	0,00000	 Fa hoy ny navalin'ny mpampivelona tamin'i Faraona: Tsy mba tahaka ny Ejipsiana anie ny vehivavy Hebrio: matanjaka izy, ka mbola tsy tonga akory ny mpampivelona dia teraka izy.	
02O	1	20	0,00000	 Koa ny mpampivelona nasian'Andriamanitra soa, ary ny vahoaka nihamaro sy nihanahery fatratra. 	
02O	1	21	0,00000	 Nambinin'Andriamanitra ny fianakavian'ny mpampivelona noho ny fahatahorany an'Andriamanitra.	
02O	1	22	0,00000	 Ary Faraona nandidy ny vahoaka rehetra, nanao hoe: Atsipazo any anaty ony ny zazalahy teraka rehetra fa ny zazavavy avelao ho velona. 	
02O	2	1	0,00000	[NY NAHATERAHAN'I MOIZY - NY NANDOSIRANY TANY MADIANA] Nisy lehilahy anankiray, fokon'i Levì, lasa naka ho vadiny ny zanakavavin'i Levì anankiray. 	
02O	2	2	0,00000	 Ary tonga bevohoka ravehivavy dia tera-dahy. Ary hitany fa tsara tarehy ity zaza, ka dia nafeniny telo volana. 	
02O	2	3	0,00000	 Nony efa tsy azony nafenina intsony dia nalainy ny vata zozoro anankiray, nohosorany mena-tany sy ditin-kazo dia napetrany tao ny zaza, ka nalatsany tao anaty bararata amoron'ny ony. 	
02O	2	4	0,00000	 Ary ny anabavin'ilay zaza no nijanona teny lavidavitra teny, mba hahita izay hihatra aminy.	
02O	2	5	0,00000	 Dia nidina handro eo amin'ny ony ny zanakavavin'i Faraona, ka nitsangantsangana teny amoron'ny ony teny ny zazavavy namany. Rahefa tazany ilay vata tao anaty bararata dia nasainy nalain'ilay ankizivaviny. 	
02O	2	6	0,00000	 Nosokafany ity izy, ka hitany ilay zaza, zazalahy kely mitomany, dia nangoraka azy izy, ary nanao hoe: Zanaky ny Hebrio itony. 	
02O	2	7	0,00000	 Tamin'izay kosa ny anabavin'ity zaza dia niteny tamin'ny zanakavavin'i Faraona nanao hoe: Moa tianao va ny handehanako hitady mpitaiza amin'ny vehivavy Hebrio hampinono io zaza io? 	
02O	2	8	0,00000	 Mandehana, hoy ity zanakavavin'i Faraona. Dia lasa razazavavy naka ny renin'ny zaza. 	
02O	2	9	0,00000	 Ary hoy ny zanakavavin'i Faraona taminy: Ento ity zaza ity ka tezao ho ahy, fa homeko anao ny karamanao. Dia nentin-dravehivavy ny zaza ka notezainy. 	
02O	2	10	0,00000	 Nony efa lehibe ny zaza dia nentiny tany amin'ny zanakavavin'i Faraona, ka nataony toy ny zanany, sy nomeny anarana hoe Moizy, fa teo amin'ny rano no nanalako azy, hoy izy.	
02O	2	11	0,00000	 Tamin'izany andro izany efa lehibe Moizy, ka nivoaka nankany amin'ny rahalahiny; nahita ny asa mafy nataony izy, ary nisy Ejipsiana anankiray hitany nikapoka Hebrio anankiray tamin'ireo rahalahiny. 	
02O	2	12	0,00000	 Niherikerika nijery izy aloha, ka nony fantany fa tsy nisy olona teny, dia novonoiny ilay Ejipsiana ka nafeniny tao anaty fasika. 	
02O	2	13	0,00000	 Ny ampitson'izay indray, nivoaka izy, ka indry fa nifanditra ny Hebrio roa lahy, ary hoy izy tamin'ilay diso hoe: Ahoana no ikapohanao ny namanao? 	
02O	2	14	0,00000	 Fa hoy ny navalin-dralehilahy: Iza no nanangana an'ialahy ho lehibenay sy mpitsara anay? Sa tadiavin'ialahy hovonoina koa aho, tahaka ny namonoan'ialahy ilay Ejipsiana? Raiki-tahotra Moizy, ka hoy izy: Misy mahalala tokoa ilay zavatra. 	
02O	2	15	0,00000	 Nony ren'i Faraona ny zavatra nitranga dia notadiaviny hovonoina Moizy, saingy nandositra ny tànan'i Faraona izy, ka nankany amin'ny tany Madiana, dia nipetraka teo anilan'ny lavaka fantsakana.	
02O	2	16	0,00000	 Nanan-janaka fito mirahavavy ny mpisorona tao Madiana; ary tonga nanovo rano izy ireo, dia nameno ny tavy hampisotroany ny biby fiompin-drainy. 	
02O	2	17	0,00000	 Kanjo tonga ny lehilahy mpiandry ondry ka nandroaka azy ireo. Fa nitsangana kosa Moizy niaro azy sy nampisotro rano ny biby fiompiny. 	
02O	2	18	0,00000	 Nony tafaverina tany amin-dRagoela rainy izy ireo, dia hoy izy: Nahoana no nalaky tafaverina hianareo androany? 	
02O	2	19	0,00000	 Ka hoy ny navaliny: Nisy Ejipsiana anankiray niaro anay tamin'ny tànan'ny mpiandry ondry, sy nanovo rano ho anay aza sady nampisotro ny biby fiompy. 	
02O	2	20	0,00000	 Dia hoy izy tamin'ireo zanany vavy: Aiza izy izany: Nahoana no navelanareo any izany lehilahy izany? Antsoy izy hihinan-kanina. 	
02O	2	21	0,00000	 Ary nanaiky hitoetra tao amin-dralehilahy Moizy ka nomen'io ho vadiny Seforà zanany vavy. 	
02O	2	22	0,00000	 Tera-dahy Seforà ka nataon'i Moizy hoe Gersama ny anarany, fa hoy izy: Vahiny aty an-tany hafa aho.	
02O	2	23	0,00000	 Maty tanatin'izany andro maro izany ilay mpanjakan'i Ejipta. Ny zanak'Israely mbola niferinaina tamin'ny fanandevozana, ka velon-taraina mafy, ka tafasondrotra hatrany amin'Andriamanitra ny fitarainany noho ny fanandevozana. 	
02O	2	24	0,00000	 Koa nohenoin'Andriamanitra ny fitarainany; tsaroany ny fanekeny tamin'i Abrahama sy Isaaka ary Jakoba. 	
02O	2	25	0,00000	 Nijery ny zanak'Israely Andriamanitra ka nahafantatra azy.	
02O	3	1	0,00000	[NY NIANTSOAN'ANDRIAMANITRA AN'I MOIZY] Ary Moizy niandry ny biby fiompin'i Jetrao, rafozany, mpisorona tao Madiana. Nentiny nankany ankoatry ny efitra ny biby, ka tonga tany amin'ny tendrombohitr'Andriamanitra, tany Horeba, izy. 	
02O	3	2	0,00000	 Ny anjelin'ny Tompo niseho taminy, amin'ny endriky ny lelafo, teo afovoan'ny zava-maniry milobolobo. Hitan'i Moizy fa indro nirehitra avokoa ilay zava-maniry milobolobo, nefa tsy levona ilay zava-maniry milobolobo. 	
02O	3	3	0,00000	 Ka hoy Moizy: Ndeha hiolaka aho handinika io fahitana lehibe io, sy hizaha izay tsy mahalevona ny zava-maniry milobolobo. 	
02O	3	4	0,00000	 Hitan'ny Tompo fa niolaka hijery izy; dia niantso azy Andriamanitra teo afovoan'ny zava-maniry milobolobo, nanao hoe: Ry Moizy! ry Moizy! Ka hoy ny navaliny: Inty aho. 	
02O	3	5	0,00000	 Dia hoy Andriamanitra: Aza manakaiky eto: esory ny kapa amin'ny tongotrao, fa tany masina io. 	
02O	3	6	0,00000	 Ary hoy koa izy: Izaho no Andriamanitry ny rainao, Andriamanitr'i Abrahama, Andriamanitr'Isaaka ary Andriamanitr'i Jakoba. Nosaronan'i Moizy ny tavany fa natahotra ny hijery an'Andriamanitra izy. 	
02O	3	7	0,00000	 Ary hoy Iaveh hoe: Efa hitako ny fahorian'ny vahoakako izay any Ejipta ary henoko ny fitarainany noho ny afitsok'ireo mpamoritra azy: fa fantatro ny fijaliany. 	
02O	3	8	0,00000	 Ka hidina aho hamonjy azy amin'ny tànan'ny Ejipsiana, hitondra azy miakatra avy amin'ity tany ity, ho any amin'ny tany mahavokatra sy malalaka, tany tondra-dronono aman-tantely, dia any amin'ny tany onenan'ny Kananeana, ny Heteana, ny Amoreana, ny Ferezeana, ny Heveana ary ny Jeboseana. 	
02O	3	9	0,00000	 Ary ankehitriny dia indro fa tafasondrotra hatraty amiko ny fitarainan'ny zanak'Israely, ary efa hitako ny fahoriana atambesatry ny Ejipsiana amin'izy ireo. 	
02O	3	10	0,00000	 Koa handeha hianao amin'izao, irahiko ho any amin'i Faraona, hitondranao mivoaka ny zanak'Israely vahoakako. 	
02O	3	11	0,00000	 Fa hoy Moizy tamin'Andriamanitra: Zinona moa aho no hankany amin'i Faraona sy hitondra ny zanak'Israely hivoaka avy any Ejipta? 	
02O	3	12	0,00000	 Dia hoy Andriamanitra: Homba anao aho; ary izao no famantarana fa izaho no naniraka anao: Rahefa tafavoakanao an'i Ejipta ny vahoaka, dia hanompo an'Andriamanitra eto amin'ity tendrombohitra ity hianareo. 	
02O	3	13	0,00000	 Ary hoy Moizy tamin'Andriamanitra: Izao àry, dia ho any amin'ny zanak'Israely aho, ka hilaza aminy hoe: irahin'ny Andriamanitry ny razanareo aho ho aty aminareo. Raha manontany izay anarany izy, dia ahoana no havaliko azy ireo? 	
02O	3	14	0,00000	 Hoy Andriamanitra tamin'i Moizy: Izaho no Ilay misy. Izany, hoy izy, no havalinao ny zanak'Israely: Ilay misy no maniraka ahy ho aty aminareo. 	
02O	3	15	0,00000	 Dia hoy koa Andriamanitra tamin'i Moizy: Lazao amin'ny zanak'Israely hoe: Iaveh, Andriamanitry ny razanareo, dia ny Andriamanitr'i Abrahama, Andriamanitr'Isaaka, Andriamanitr'i Jakoba, no maniraka ahy ho aty aminareo. Fa izany no anarako mandrakizay; izany no hahatsiarovana ahy hatramin'ny taranaka fara mandimby. 	
02O	3	16	0,00000	 Mandehana, vorio ny loholon'Israely, ka lazao aminy hoe: Niseho tamiko Iaveh, Andriamanitry ny razanareo, dia ny Andriamanitr'i Abrahama sy Isaaka ary Jakoba, nanao hoe: Namangy anareo aho, ary nahita ny anaovan'ny olona anareo any Ejipta. 	
02O	3	17	0,00000	 Ka hoy aho: Hoentiko hianareo hiakatra avy any Ejipta, izay hamoretana anareo, ho any amin'ny tanin'ny Kananeana, ny Heteana, ny Amoreana, ny Ferezeana, ny Heveana ary ny Jeboseana, any amin'ny tany tondra-dronono aman-tantely. 	
02O	3	18	0,00000	 Fa hihaino ny teninao izy ireo; dia handeha hianao sy ny loholon'Israely ho any amin'ny mpanjakan'i Ejipta, ka hanao aminy hoe: Niseho taminay Iaveh ilay Andriamanitry ny Hebrio. Koa amin'izao avelao izahay handeha lalan-kateloana any an'efitra, hanolotra sorona amin'ny Tompo, Andriamanitray. 	
02O	3	19	0,00000	 Fantatro ihany fa tsy hamela anareo handeha ny mpanjakan'i Ejipta, raha tsy amin'ny tànana mahery; 	
02O	3	20	0,00000	 nefa haninjitra ny tànako aho hamely an'i Ejipta, amin'ny fahagagana isan-karazany hataoko eo aminy, ka havelany handeha hianareo rahefa afaka izany. 	
02O	3	21	0,00000	 Hataoko mahita fitia eo imason'ny Ejipsiana ity vahoaka ity, any ka tsy hitondra tanam-polo hianareo, rahefa handeha. 	
02O	3	22	0,00000	 Samy hangataka fanaka volafotsy sy fanaka volamena ary fitafiana, amin'izay mifanolo-body rindrina aminy sy amin'izay miray trano aminy avy, ny vehivavy, hataonareo amin'ny zanakareo lahy aman-janakareo vavy; ka dia hambabo an'i Ejipta hianareo.	
02O	4	1	0,00000	[MOIZY IRAHIN'ANDRIAMANITRA HAMONJY NY ZANAK'ISRAELY - MIVERINA ANY EJIPTA IZY] Fa namaly Moizy ka nanao hoe: Tsy hino ahy izy ireo na hihaino ny feoko akory, fa hanao hoe: Tsy niseho taminao Iaveh. 	
02O	4	2	0,00000	 Ka hoy Iaveh taminy: Inona iny an-tànanao iny? Dia hoy ny navaliny: Tehina ity. 	
02O	4	3	0,00000	 Ary hoy Iaveh: Atsipazo amin'ny tany iny. Dia natsipiny tamin'ny tany, ka nanjary bibilava; ka vaky nandositra azy Moizy. 	
02O	4	4	0,00000	 Fa hoy Iaveh tamin'i Moizy: Arosoy ny tànanao, ka raiso amin'ny rambony. 	
02O	4	5	0,00000	 Narosony ny tànany dia nandray azy izy ka nanjary tehina indray io teo an-tànany. 	
02O	4	6	0,00000	 Izany no hinoany fa niseho taminao Iaveh Andriamanitry ny razan'izy ireo, dia ny Andriamanitr'i Jakoba. Ary hoy koa Iaveh taminy: Atsofohy ao amin'ny tratranao ny tànanao. Dia natsofony tao amin'ny tratrany ny tànany dia notsoahany avy ao, ka indro rakotry ny habokana hoatra ny oram-panala. 	
02O	4	7	0,00000	 Ary hoy Iaveh: Atsofohy ao amin'ny tratranao indray ny tànanao; ary natsofony tao amin'ny tratrany indray ny tànany, dia notsoahany avy ao, ka indro nanjary sahala amin'ny nofony. 	
02O	4	8	0,00000	 Raha tsy mino anao izy fa tsy mihaino ny feon'ny famantarana voalohany, dia hino ny feon'ny famantarana faharoa. 	
02O	4	9	0,00000	 Ary raha tsy mino amin'ireo famantarana roa ireo aza izy, ka tsy mihaino ny feonao, dia haka rano eo amin'ny ony hianao, hanosaka azy amin'ny tany, fa io rano nalainao teo amin'ny ony io hanjary rà eo amin'ny tany.	
02O	4	10	0,00000	 Dia hoy Moizy tamin'ny Tompo: Indrisy! ry Tompo, olona mananosarotra ihany aho raha hiteny, ary hatramin'ny omaly sy afak'omaly no toy izany aho, ary na dia hatramin'izao hitenenanao amin'ny mpanomponao izao aza miambatrambatra ny vavako sy ny lelako. 	
02O	4	11	0,00000	 Fa hoy Iaveh taminy: Iza moa no nanao ny vavan'ny olombelona, ary zovy no mahatonga azy ho moana na marenina, mahiratra na jamba? tsy izaho Iaveh va? 	
02O	4	12	0,00000	 Koa andeha, fa homba ny vavanao aho ary hanoro izay holazainao. 	
02O	4	13	0,00000	 Hoy anefa Moizy: Indrisy! ry Tompo, ampitondray izay tianao hampitondraina azy re ny teninao. 	
02O	4	14	0,00000	 Dia nirehitra tamin'i Moizy ny fahatezeran'ny Tompo, ka hoy izy: Tsy eo va Aarona, rahalahinao, ilay Levita? Fantatro fa tsy hananosarotra izy raha hiteny. Ary indro tamy hitsena anao aza izy, ka ho faly ny fony rahefa mahita anao. 	
02O	4	15	0,00000	 Hiteny aminy hianao sy hanolotra ny teny hambarany; ary izaho homba ny vavanao sy ny vavany, ary haneho aminareo izay tsy maintsy hataonareo. 	
02O	4	16	0,00000	 Izy no hiteny amin'ny vahoaka hisolo anao; ho solom-bavanao izy, ary hianao kosa ho solon'Andriamanitra aminy. 	
02O	4	17	0,00000	 Ary iny tehina iny, dia ento eny an-tànanao, fa iny no hanaovanao ny famantarana. 	
02O	4	18	0,00000	 Dia lasa Moizy. Nony tafaverina tany amin'i Jetrao rafozany izy, dia hoy izy taminy: Masìna hianao, avelao kely aho hiverina ho any amin'ireo rahalahiko any Ejipta, mba hizaha raha mbola velona ihany izy. Ary hoy Jetrao tamin'i Moizy: Mandehana amim-piadanana. 	
02O	4	19	0,00000	 Hoy Iaveh tamin'i Moizy, tany amin'ny tany Madiana: Mandehana miverina any Ejipta fa efa maty avokoa ireo nitady hamono aina anao. 	
02O	4	20	0,00000	 Dia nalain'i Moizy ny vady aman-janany, nampitaingeniny ampondra, ka niverina ho any an-tany Ejipta izy. Nataon'i Moizy an-tanany ny tehin'Andriamanitra. 	
02O	4	21	0,00000	 Ary hoy Iaveh tamin'i Moizy: Eny am-pandehanana hiverina ho any Ejipta, diniho an-tsaina ireo fahagagana rehetra napetrako eo am-pelatànanao ireo; hataonao eo anatrehan'i Faraona ireo. Fa izaho kosa hanamafy ny fony, ka tsy havelany handeha ny vahoaka. 	
02O	4	22	0,00000	 Hianao hilaza amin'i Faraona hoe: Izao no lazain'ny Tompo: Israely dia zanako, zanako lahimatoa. 	
02O	4	23	0,00000	 Ka izao no lazaiko aminao: Avelao handeha ny zanako, hanompo ahy; fa raha mandà hianao ka tsy mamela azy handeha, hovonoiko ny zanakao, dia ny zanakao lahimatoa. 	
02O	4	24	0,00000	 Teny an-dàlana, teo amin'ny toerana anankiray nandrian'i Moizy, tamy nitsena azy Iaveh, nitady hahafaty azy. 	
02O	4	25	0,00000	 Fa nalain'i Seforà ny fiharatra vato ka noforany ny zanany lahy, dia nakasiny ny tongotr'i Moizy ny nesoriny teo, nataony hoe: Vady tamin-drà ho ahy hianao. 	
02O	4	26	0,00000	 Dia tsy naninona azy Iaveh. Tamin'izay no nilazan-dravehivavy hoe: Vady tamin-drà noho ny famorana.	
02O	4	27	0,00000	 Ary Iaveh nilaza tamin'i Aarona hoe: Mandehana mitsena an'i Moizy any an'efitra. Dia niainga Aarona, ka nifanena tamin'i Moizy teo an-tendrombohitr'Andriamanitra ary nanoroka azy. 	
02O	4	28	0,00000	 Nampahalalain'i Moizy an'i Aarona avokoa ny teny nampitondrain'ny Tompo azy, sy ny famantarana rehetra nodidiny hataony. 	
02O	4	29	0,00000	 Dia notohizan'i Moizy sy Aarona ny diany, ka namory ny loholona rehetra amin'ny zanak'Israely izy. 	
02O	4	30	0,00000	 Ary nambaran'i Aarona avokoa ny teny nolazain'ny Tompo tamin'i Moizy, sady nataony teo imason'ny vahoaka ny famantarana; 	
02O	4	31	0,00000	 ka nino ny vahoaka; fantany fa efa namangy ny zanak'Israely Iaveh sy efa nitsinjo ny fahoriany, ka dia niondrika nitsaoka izy ireo.	
02O	5	1	0,00000	[MOIZY SY AARONA NIHAONA VOALOHANY TAMIN'I FARAONA] Rahefa izany, lasa nankao amin'i Faraona Moizy sy Aarona ka nanao taminy hoe: Izao no lazain'ny Tompo, Andriamanitr'Israely: Alefaso handeha ny vahoakako hanao fety fankalazana ahy, any an'efitra. 	
02O	5	2	0,00000	 Fa hoy ny navalin'i Faraona: Iza moa Iaveh no hoekeko teny, ka handefasako an'Israely handeha? Izaho tsy mahalala izay Iaveh, ka tsy havelako handeha Israely. 	
02O	5	3	0,00000	 Dia hoy izy roa lahy: Ny Andriamanitry ny Hebrio no niseho taminay, ka avelao izahay handeha lalan-kateloana any an-efitra, hanolotra sorona amin'ny Tompo, mba tsy hamely anay amin'ny pesta na amin'ny sabatra izy. 	
02O	5	4	0,00000	 Fa hoy ny mpanjakan'i Ejipta tamin'izy ireo: Nahoana hianareo, ry Moizy sy Aarona, no dia mandrebireby ny vahoaka tsy hanao ny asany? Mandehana mankany amin'ny fanompoanareo. 	
02O	5	5	0,00000	 Dia hoy Faraona: Indro efa be izao ny vahoaka eto amin'ny tany, ka hotadiavinareo hatsahatra ve ny fanompoany? 	
02O	5	6	0,00000	 Androtr'izay ihany dia nomen'i Faraona teny ny mpampiasa ny vahoaka sy ny mpanoratra nataony hoe: 	
02O	5	7	0,00000	 Aza omena mololo hanaovam-biriky toy izay lasa izay intsony ny vahoaka, fa aoka ny tenan'izy ireo no handeha hanangona mololo. 	
02O	5	8	0,00000	 Nefa ny biriky izay ampanaovinareo azy dia hitovy isa amin'izay nataony teo aloha, tsy hanalanareo na iray aza, fa kamo foana izy, ka izany no imenomenonany hoe: Maniry te-handeha hanao sorona amin'ny Andriamanitray izahay. 	
02O	5	9	0,00000	 Ka ataovy matin-draharaha izany olona izany, ataovy mikikitra amin'ny asa, ary aoka izy tsy hihaino intsony izao antsanga tsy aman'orana rehetra izao. 	
02O	5	10	0,00000	 Dia tonga ny mpampiasa ny vahoaka sy ny mpanoratra, ka nilaza tamin'ny vahoaka hoe: Izao no lazain'i Faraona: Tsy hanome mololo anareo intsony aho, 	
02O	5	11	0,00000	 fa hianareo no mandeha mitady mololo any amin'izay hahitanareo any; ary ny raharaha fanaonareo tsy handatsahana na dia kely aza. 	
02O	5	12	0,00000	 Dia niely eran'ny tany Ejipta ny vahoaka, hifako bozaka hatao solo-mololo. 	
02O	5	13	0,00000	 Noporitin'ny mpampiasa nataony hoe: Efao ny asanareo, izay anjara asa voafetra hatao isan'andro tahaka ny fony nanana mololo hianareo. 	
02O	5	14	0,00000	 Ary voakapoka ny mpanoratry ny zanak'Israely, izay notendren'ny mpampiasan'i Faraona hifehy azy ireo, fa hoy ny mpampiasa: Nahoana hianareo omaly sy androany, no tsy nahavita ny biriky fanaonareo toraky ny taloha? 	
02O	5	15	0,00000	 Koa lasa nitaraina tany amin'i Faraona ny mpanoratry ny zanak'Israely nanao hoe: Nahoana hianao no dia manao toy izany amin'ny mpanomponao? 	
02O	5	16	0,00000	 Tsy omena mololo akory ny mpanomponao nefa atao hoe: Manaova biriky, ka indro fa voakapoka ny mpanomponao, ary ny vahoakanao tonga diso amin'izany. 	
02O	5	17	0,00000	 Fa hoy kosa Faraona: Olona kamo hianareo; olona kamo! Ka izany no ilazanareo hoe: Maniry ta-handeha hanolotra sorona amin'ny Tompo izahay. 	
02O	5	18	0,00000	 Ka mandehana miasa amin'izao tsy homena mololo hianareo; ary ny isan'ny biriky hatolotrareo dia tsy hovàna akory. 	
02O	5	19	0,00000	 Hitan'ny mpanoratry ny zanak'Israely fa efa mandry andriran'antsy izy, fa ilazana hoe: Ny birikinareo tsy handatsahana, fa isan'andro dia ho latasy toraky ny fanao isan'andro ihany. 	
02O	5	20	0,00000	 Ary izy nahita an'i Moizy sy Aarona, izay efa tao rahateo, miandry azy ireo hivoaka avy ao amin'i Faraona, 	
02O	5	21	0,00000	 ka nilaza taminy hoe: Aoka Iaveh no hahita anareo sy hitsara; fa ny fitia azonay tamin'i Faraona sy ny mpanompony nataonareo mody halavolo, ary notoloranareo sabatra eo an-tànany izy hamonoana anay. 	
02O	5	22	0,00000	 Niverina nankany amin'ny Tompo Moizy tamin'izay, ka nanao hoe: Tompo ô! nahoana hianao no dia nampidi-doza tamin'ity vahoaka? Nahoana aho no dia nirahinao? Fa hatrizay nankanesako tany amin'i Faraona hiteny amin'ny anaranao izay, ny vahoaka tsy itondrany roa intsony, nefa hianao tsy nanafaka ny vahoakanao velively akory.	
02O	6	1	0,00000	[FILAZANA FANINDROANY NY NIANTSOAN'ANDRIAMANITRA AN'I MOIZY - FIRAZANAN'I MOIZY SY AARONA - NY FAMANTARANA NATAONY] Ary hoy Iaveh tamin'i Moizy: Tsy ho ela akory dia ho hitanao izay afitsoko an'i Faraona, fa noho ny tànana mahery dia handefa ireo handeha izy; noho ny tànana mahery dia handroaka azy hiala amin'ny taniny. 	
02O	6	2	0,00000	 Niteny tamin'i Moizy Andriamanitra nanao hoe: Izaho no Iaveh. 	
02O	6	3	0,00000	 Efa niseho tamin'i Abrahama sy Isaaka ary Jakoba ho Andriamanitra mahefa ny zavatra rehetra aho; fa mbola tsy nanambara ahy taminy aho araky ny anarako hoe Iaveh. 	
02O	6	4	0,00000	 Efa nanao fanekem-pihavanana taminy koa aho mba hanomezako azy ireo ny tany Kanaana, izay tany nivahiniany sy nitoerany ho mpivahiny. 	
02O	6	5	0,00000	 Nandre ny fitarainan'ny zanak'Israely izay andevozin'ny Ejipsiana aho, ka nahatsiaro ny fanekeko. 	
02O	6	6	0,00000	 Koa lazao amin'ny zanak'Israely hoe: Izaho no Iaveh; hanafaka anareo amin'ny fanompoana ny Ejipsiana aho; hamonjy anareo amin'ny fanandevozan'izy ireo; ary sandry mihenjana sy fitsarana lehibe no hamonjeko anareo. 	
02O	6	7	0,00000	 Halaiko ho vahoakako hianareo, ka ho Andriamanitrareo aho, izay manafaka anareo amin'ny fanompoana ny Ejipsiana. 	
02O	6	8	0,00000	 Hampidiriko any amin'ny tany efa nianianako homena an'i Abrahama sy Isaaka ary Jakoba hianareo, homeko ho fanananareo izany: izaho no Iaveh. 	
02O	6	9	0,00000	 Dia nolazain'i Moizy tamin'ny zanak'Israely izany. Nefa tsy nihaino an'i Moizy akory ireo, fa ory ny fony, ary mafy ny fanompoana. 	
02O	6	10	0,00000	 Ary Iaveh niteny tamin'i Moizy nanao hoe:	
02O	6	11	0,00000	 Mandehana hianao miteny amin'i Faraona mpanjakan'i Ejipta, mba handefany ny zanak'Israely ho any ivelan'ny taniny.	
02O	6	12	0,00000	 Fa Moizy namaly teo anatrehan'ny Tompo hoe: Ny zanak'Israely aza tsy nihaino ahy, ka ahoana no hihainoan'i Faraona ahy? izay izaho votsa vava iny?	
02O	6	13	0,00000	 Dia niteny tamin'i Moizy sy Aarona Iaveh ary nanafatra azy ny amin'ny zanak'Israely, sy ny amin'i Faraona, mpanjakan'i Ejipta, momba ny famoahana ny zanak'Israely, hiala amin'ny tany Ejipta.	
02O	6	14	0,00000	 Izao no loham-pianakavian'izy ireo: Zanakalahin-dRobena, lahimatoan'Israely: Henoka, Falao, Hesrona ary Karmì. Ireo no fianakavian-dRobena.	
02O	6	15	0,00000	 Zanakalahin'i Simeona: Jamoela, Jamina, Ahoda, Jashina, Soara, ary Saola, zanakalahin'ilay vehivavy Kananeana. Ireo no fianakavian'i Simeona.	
02O	6	16	0,00000	 Izao no anaran'ny zanakalahin'i Levì, mbamin'ny taranany avy: Jersona, Kaata ary Merarì. Fito amby telo-polo amby zato taona no andro niainan'i Levì.	
02O	6	17	0,00000	 Zank'i Jersona: Lbonì sy Semeì isam-pianakaviany,	
02O	6	18	0,00000	 Zanak'i Kaata: Amrama, Isaara, Hebrona ary Oziela. Telo amby telo-polo amby zato taona no andro niainan'i Kaata. 	
02O	6	19	0,00000	 Zanakalahin'i Merarì: Moholì sy Mosì. Ireo no fianakavian'i Levì mbamin'ny taranany avy. 	
02O	6	20	0,00000	 Amrama naka an'i Jokabeda anabavin-drainy ho vadiny, ka io no niteraka an'i Aarona sy Moizy taminy. Fito amby telo-polo amby zato taona no andro niainan'i Amrama. 	
02O	6	21	0,00000	 Zanakalahin'Isaara: Kore, Nefega ary Zekrì. 	
02O	6	22	0,00000	 Zanakalahin'i Oziela: Misaela, Elisafana ary Setrì. 	
02O	6	23	0,00000	 Aarona naka an'i Elisabeta, zanakavavin'i Aminadaba, anabavin'i Naasona, ho vadiny, ka io no niteraka taminy an'i Nabada, Abina, Eleazara ary Itamara. 	
02O	6	24	0,00000	 Zanakalahin'i Kore: Asera, Elkanà ary Abiasafa. Ireo no fianakavian'i Korita. 	
02O	6	25	0,00000	 Eleazara, zanakalahin'i Aarona, nanam-bady ny anankiray amin'ny zanakavavin'i Fotiela, ka izay no niteraka an'i Finea taminy. Ireo no loham-pianakavian'ny Levita araka ny fianakaviany. 	
02O	6	26	0,00000	 Ireo no ilay Aarona sy ilay Moizy, izay nilazan'ny Tompo hoe: Ento mivoaka hiala amin'ny tany Ejipta ny zanak'Isarely, araka ny antokony avy. 	
02O	6	27	0,00000	 Ireo no niteny tamin'i Faraona mpanjakan'i Ejipta, mba hitondra ny zanak'Israely hivoaka avy any Ejipta; dia io Moizy io sy io Aarona io. 	
02O	6	28	0,00000	 Raha niteny tamin'i Moizy Iaveh any amin'ny tany Ejipta, 	
02O	6	29	0,00000	 dia izao no nolazain'ny Tompo tamin'i Moizy: Izaho no Iaveh: Lazao amin'i Faraona, mpanjakan'i Ejipta, izay rehetra lazaiko aminao. 	
02O	6	30	0,00000	 Ary izao no navalin'i Moizy teo anatrehan'ny Tompo: Indro fa votsa fiteny aho, ka ahoana ange no hihainoan'i Faraona ahy?	
02O	7	1	0,00000	[NY TEHINA MANJARY BIBILAVA - NY LOZA VOALOHANY - NY RANO MANJARY RÀ] Dia hoy Iaveh tamin'i Moizy: Indro hianao efa nataoko ho Andriamanitra eo imason'i Faraona, ary Aarona rahalahinao no ho mpaminaninao. 	
02O	7	2	0,00000	 Hianao moa hilaza izay rehetra handidiako anao; Aarona rahalahinao kosa, hiteny amin'i Faraona mba handefany ny zanak'Israely hiala amin'ny taniny. 	
02O	7	3	0,00000	 Ary izaho hanamafy ny fon'i Faraona, sy hampitombo ny famantarako amam-pahagagako amin'ny tany Ejipta. 	
02O	7	4	0,00000	 Tsy hihaino anareo Faraona, ary haninjitra ny tànako amin'i Ejipta aho, ary fitsarana lehibe no hamoahako avy amin'ny tany Ejipta, ny tafiko, ny oloko, ny zanak'Israely. 	
02O	7	5	0,00000	 Ho fantatry ny Ejipsiana fa izaho no Iaveh, rahefa haninjitra ny tànako amin'i Ejipta aho sy hamoaka ny zanak'Israely avy ao afovoan'izy ireo. 	
02O	7	6	0,00000	 Dia nataon'i Moizy sy Aarona izay nandidian'ny Tompo azy; izany no nataony. 	
02O	7	7	0,00000	 Efa valo-polo taona Moizy ary telo amby valo-polo taona Aarona, tamin'izy ireo niteny tamin'i Faraona. 	
02O	7	8	0,00000	 Ary hoy Iaveh tamin'i Moizy sy Aarona: 	
02O	7	9	0,00000	 Raha avy izay hilazan'i Faraona aminareo hoe: Manaova fahagagana, dia lazao amin'i Aarona hoe: Raiso ny tehinao ka atsipazo eo anatrehan'i Faraona, fa hanjary bibilava iny. 	
02O	7	10	0,00000	 Dia nankany amin'i Faraona Moizy sy Aarona, nataony avokoa izay nandidian'ny Tompo azy ireo. Natsipin'i Aarona ny tehiny teo anoloan'i Faraona sy ny mpanompony, ka nanjary bibilava. 	
02O	7	11	0,00000	 Fa mba nantsoin'i Faraona koa ny mpanao ody any Ejipta, dia mba nahavita torak'izany koa, tamin'ny fankatoavany. 	
02O	7	12	0,00000	 Samy nanipy ny tehiny avy izy, dia samy mba nanjary bibilava koa. Faingy natelin'ny tehin'i Aarona avokoa ny tehin'izy ireo. 	
02O	7	13	0,00000	 Ka nihamafy ny fon'i Faraona, fa tsy nihaino an'i Moizy sy Aarona izy, araka ny efa voalazan'ny Tompo rahateo. 	
02O	7	14	0,00000	 Ary hoy Iaveh tamin'i Moizy: Efa nihamafy ny fon'i Faraona ka mandà tsy handefa ny vahoaka. 	
02O	7	15	0,00000	 Rahampitso maraina mankanesa any amin'i Faraona hianao, fa hivoaka ho any amoron-drano izy, ka dia ho eo amoron'ny ony hianao miandry azy. Hoentinao eo an-tànana ilay tehina voaova ho bibilava, 	
02O	7	16	0,00000	 ary hianao hilaza aminy hoe: Nirahin'ny Tompo, Andriamanitry ny Hebrio, ho aty aminao, aho, hilaza aminao hoe: Avelao handeha ny vahoakako, hanompo ahy any an'efitra. Ary indro fa mandrak'izao dia tsy nety nihaino hianao. 	
02O	7	17	0,00000	 Ka izao no lazain'ny Tompo: Izao no hahafantaranao fa izaho no Iaveh: Hokapohiko amin'ity tehina an-tànako ity ny rano eo amin'ny ony, dia ho voaova ho rà; 	
02O	7	18	0,00000	 ka ny hazandrano ao anaty ony ho faty, ny ony hanjary maimbo; ary ny Ejipsiana harikoriko tsy te-hisotro ny rano eo an'ony. 	
02O	7	19	0,00000	 Hoy Iaveh tamin'i Moizy: Lazao amin'i Aarona hoe: Raiso ny tehinao ary ahinjiro eo ambonin'ny ranon'i Ejipta ny tànanao, dia amin'ny reniranony, amin'ny lakan-dranony, amin'ny dobo aman-kamoriny rehetra. Hanjary rà ireny ka hisy rà amin'ny tany Ejipta manontolo, na amin'ny fasian-drano hazo, na amin'ny fasian-drano vato. 	
02O	7	20	0,00000	 Dia nataon'i Moizy sy Aarona izay nandidian'ny Tompo azy. Naingain'i Aarona ny tehina, nokapohiny teo anatrehan'i Faraona sy ny mpanompony ny rano tamin'ny ony, ka nanjary rà avokoa ny rano rehetra tamin'ny ony; 	
02O	7	21	0,00000	 Maty ny hazandrano tamin'ny ony, nanjary maimbo ny ony, tsy azon'ny Ejipsiana nosotroina ny rano tamin'ny ony ary heni-dra ny tany Ejipta tontolo. 	
02O	7	22	0,00000	 Nahavita torak'izany tamin'ny fankatoavany ihany koa anefa ny mpanao odin'i Ejipta, ka nihamafy ny fon'i Faraona, fa tsy nihaino an'i Moizy sy Aarona izy, araka ny voalazan'ny Tompo rahateo. 	
02O	7	23	0,00000	 Dia nody Faraona ka nony tonga tany an-tranony, tsy nandinika izany akory tao am-pony. 	
02O	7	24	0,00000	 Ary ny Ejipsiana rehetra nihady lavaka teny akaikin'ny ony hahitany rano azo sotroina, fa tsy azony nosotroina ny rano tamin'ny ony. 	
02O	7	25	0,00000	 Lasa ny andro fito taorian'ny namelezan'ny Tompo ny ony. 	
02O	7	26	0,00000	 Dia hoy Iaveh tamin'i Moizy: Mankanesa ao amin'i Faraona, lazao aminy hoe: Izao no tenin'ny Tompo: Avelao handeha ny vahoakako hanompo ahy. 	
02O	7	27	0,00000	 Fa raha mandà tsy handefa azy hianao, hataoko hidiran-doza, avy amin'ny sahona, ny taninao manontolo. 	
02O	7	28	0,00000	 Ho hipoka sahona ny ony, ary hiakatra ireny ka hiditra ao an-tranonao, ao an'efitrano fandrianao, eny ambony farafaranao, ao an-tranon'ny mpanomponao, eny amin'ny vahoakanao, amin'ny lafaoronao, ary amin'ny fanditian-dafarininao. 	
02O	7	29	0,00000	 Hiakaran'ny sahona avokoa hianao sy ny vahoakanao ary ny mpanomponao rehetra.	
02O	8	1	0,00000	[NY LOZA FAHAROA, NY SAHONA - FAHATELO, NY MOKA - FAHEFATRA, NY LALIBE] Ary hoy Iaveh tamin'i Moizy: Lazao amin'i Aarona hoe: Ahinjiro eo ambonin'ny renirano sy ny lakan-drano ary ny farihy ny tànanao mitana ny tehinao, ka ampiakaro ho eo amin'ny tany Ejipta ny sahona. 	
02O	8	2	0,00000	 Dia nahinjitr'i Aarona tambonin'ny rano any Ejipta, ny tànany, ka niakatra nanenika ny tany Ejipta ny sahona. 	
02O	8	3	0,00000	 Nanao torak'izany koa anefa ny mpanao ody tamin'ny fankatoavany, ka nampiakatra ny sahona ho eo amin'ny tany Ejipta izy ireo. 	
02O	8	4	0,00000	 Ary Faraona nampaka an'i Moizy sy Aarona nilazany hoe: Mangataha amin'ny Tompo mba hanesorany ny sahona amiko sy amin'ny vahoakako, fa halefako handeha ny vahoaka, hanolorany sorona amin'ny Tompo. 	
02O	8	5	0,00000	 Ka hoy Moizy tamin'i Faraona: Lazao amiko àry izay sitraponao: Ho amin'ny fotoana inona no hanaovako fivavahana ho anao sy ho an'ny mpanomponao amam-bahoakanao, mba hanalavitan'ny Tompo ny sahona aminao sy amin'ny tranonao, ka tsy hisiany intsony, afa-tsy ao amin'ny ony ihany. Dia hoy izy:	
02O	8	6	0,00000	 Ho amin'ny ampitso. Dia hoy Moizy: Aoka, fa ho tanteraka izany, mba hahafantaranao fa tsy misy tahaka an'ny Tompo, Andriamanitray.	
02O	8	7	0,00000	 Hiala aminao sy ny tranonao ny sahona ary amin'ny mpanomponao sy ny vahoakanao, tsy hisy tavela intsony, afa-tsy ny any amin'ny ony ihany.	
02O	8	8	0,00000	 Nivoaka avy ao amin'i Faraona Moizy sy Aarona; ary Moizy nitaraina tamin'ny Tompo ny amin'ny sahona nameliny an'i Faraona.	
02O	8	9	0,00000	 Ka notanterahin'ny Tompo ny hatak'i Moizy, fa maty avokoa ny sahona tany an-trano, sy teny an-tokotany, ary tany an-tsaha. 	
02O	8	10	0,00000	 Natangongo tamin'ny toerana maro ireny, ary maimbony ny tany. 	
02O	8	11	0,00000	 Nony hitan'i Faraona anefa nisy hiainana dia nohamafisiny ny fony, ka tsy nihaino an'i Moizy sy Aarona izy, araka ny efa voalazan'ny Tompo. 	
02O	8	12	0,00000	 Dia hoy Iaveh tamin'i Moizy: Lazao an'i Aarona hoe: Ahinjiro ny tehinao, ka kapohy ny vovo-tany, fa hanjary moka eran'ny tany Ejipta ireny. 	
02O	8	13	0,00000	 Dia nataon'izy ireo izany. Nahinjitr'i Aarona ny tànany mbamin'ny tehiny, ka nokapohiny ny vovo-tany, dia mby eny amin'ny olona sy ny biby ny moka. Nanjary moka avokoa ny vovo-tany eran'ny tany Ejipta. 	
02O	8	14	0,00000	 Nanao toy izany tamin'ny fankatoavany ihany koa ny mpanao ody mba hahatonga moka, fa tsy nahavita izany izy. Mby eny amin'ny olona sy ny biby ny moka. 	
02O	8	15	0,00000	 Fa hoy ny mpanao ody tamin'i Faraona: Rantsan-tànan'Andriamanitra izany. Ary nihamafy anefa ny fon'i Faraona ka tsy nihaino azy ireo izy, araka ny efa voalazan'ny Tompo. 	
02O	8	16	0,00000	 Ary hoy Iaveh tamin'i Moizy: Mifohaza maraina koa ka tongava eo anatrehan'i Faraona amin'ilay fotoana ivoahany ho any amoron-drano iny. Lazao aminy hoe: Izao no lazain'ny Tompo: Avelao handeha ny vahoakako hanompoany ahy. 	
02O	8	17	0,00000	 Fa raha tsy alefanao handeha ny vahoakako, indro aho handefa lalibe hamely anao, hamely ny mpanomponao, hamely ny vahoakanao, ary hamely ny tranonao. Ho heraka lalibe ny tranon'ny Ejipsiana mbamin'ny tany onenany. 	
02O	8	18	0,00000	 Amin'io andro io anefa havahako ny tany Gesena onenan'ny vahoakako, fa tsy mba hisy lalibe ny ao, mba hahafantaranao fa ao afovoan'io tany io izaho Iaveh. 	
02O	8	19	0,00000	 Hasiako fiavahana ny vahoakako sy ny vahoakanao; ary rahampitso no hisian'izany famantarana izany. 	
02O	8	20	0,00000	 Dia nataon'ny Tompo izany ka tongan'ny lalibe zavon-tany ny tranon'i Faraona sy ny an'ny mpanompony, ary simban'ny lalibe daholo ny tany Ejipta manontolo. 	
02O	8	21	0,00000	 Nampanalain'i Faraona Moizy sy Aarona nilazany hoe: Mandehana hianareo manolotra sorona amin'ny Andriamanitrareo eto amin'ity tany ity. 	
02O	8	22	0,00000	 Ka hoy Moizy: Tsy mety ny manao izany, fa zava-padin'ny Ejipsiana ny sorona atolotra amin'ny Tompo Andriamanitray; ka raha eo imason'i Ejipsiana izahay no hanao sorona ny zava-padiny, tsy sakoa ataony tora-bato? 	
02O	8	23	0,00000	 Fa handeha lalan-kateloana any an'efitra izahay no hanolotra sorona amin'ny Tompo Andriamanitray, araka izay holazainy aminay. 	
02O	8	24	0,00000	 Dia hoy Faraona: Halefako handeha ihany hianareo, hanolotra sorona amin'ny Tompo Andriamanitrareo, any an'efitra, nefa aza lasan-davitra loatra hianareo amin'izany fandehananareo izany. Ary manaova fivavahana ho ahy. 	
02O	8	25	0,00000	 Ary hoy Moizy: Indro hivoaka ato aminao aho, dia hangataka amin'ny Tompo, ka rahampitso ny lalibe dia hiala amin'i Faraona sy ny mpanompony ary ny vahoakany. Fa aoka kosa Faraona tsy hamitaka intsony, ka tsy hamela ny vahoaka handeha hanolotra sorona amin'ny Tompo. 	
02O	8	26	0,00000	 Vao niala avy ao amin'i Faraona Moizy, dia nivavaka tamin'ny Tompo; 	
02O	8	27	0,00000	 ary notanterahin'ny Tompo ny tenin'i Moizy ka dia niala tamin'i Faraona sy ny mpanompony ary ny vahoakany ny lalibe ka tsy nisy tavela, na dia iray aza. 	
02O	8	28	0,00000	 Nefa mbola nanamafy ny fony ihany indray Faraona tamin'izany, ka tsy nalefany handeha ny vahoaka.	
02O	9	1	0,00000	[NY LOZA FAHADIMY, ARETI-MANDRIPAKA NY BIBY REHETRA - FAHENINA, NY VAY - FAHAFITO, NY HAVANDRA] Ary hoy Iaveh tamin'i Moizy: Mankanesa ao amin'i Faraona ka lazao aminy hoe: Izao no lazain'ny Tompo, Andriamanitray ny Hebrio: Alefaso hanompo ahy ny vahoakako. 	
02O	9	2	0,00000	 Fa raha mandà tsy handefa azy hianao sy mbola mitana azy ihany, 	
02O	9	3	0,00000	 dia indro ny tanan'ny Tompo hamely ny biby fiompinao izay any an-tsaha, na soavaly, na ampondra, na rameva, na omby aman'ondry, dia areti-mifindra mandripaka tokoa. 	
02O	9	4	0,00000	 Hasian'ny Tompo fiavahana ny bibin'Israely sy ny bibin'ny Ejipsiana: fa ny an'ny zanak'Israely rehetra tsy mba hisy maty, na dia iray aza. 	
02O	9	5	0,00000	 Noferan'ny Tompo ny fotoana nataony hoe: Rahampitso no hanaovan'ny Tompo izany amin'ny tany. 	
02O	9	6	0,00000	 Dia nataon'ny Tompo tokoa izany, nony ampitso; ka ny bibin'ny Ejipsiana maty avokoa; fa ny bibin'ny zanak'Israely tsy nisy maty, na dia iray aza. 	
02O	9	7	0,00000	 Nampamototra Faraona ka tsy nisy maty tokoa ny bibin'ny zanak'Israely, na dia iray aza. Nefa nihamafy ny fon'i Faraona ka tsy nalefany handeha ny vahoaka.	
02O	9	8	0,00000	 Dia hoy Iaveh tamin'i Moizy sy Aarona: Mandraofa hianareo lavenona eran'ny tànanareo, eo amin'ny lafaoro lehibe, dia hataon'i Moizy savoan-danitra eo imason'i Faraona izany,	
02O	9	9	0,00000	 fa hitora-jofo eran'ny Ejipta izany, ka ho tonga boiboika mipoipoitra ho vay amin'ny olona sy ny biby eran'ny tany Ejipta.	
02O	9	10	0,00000	 Koa nandraoka lavenona tao amin'ny lafaoro lehibe izy ireo, dia nankany anatrehan'i Faraona, ary nataon'i Moizy savoan-danitra ny lavenona, ka nahatonga boiboika, nipoipoitra ho vay tamin'ny olona sy ny biby.	
02O	9	11	0,00000	 Tsy afaka niseho teo anatrehan'i Moizy ny mpanao ody azon'ny vay; fa voan'ny vay ny mpanao ody sahala amin'ny Ejipsiana rehetra koa.	
02O	9	12	0,00000	 Nohamafisin'ny Tompo anefa ny fon'i Faraona ka tsy nihaino an'i Moizy sy Aarona Faraona, araka ny efa voalazan'ny Tompo tamin'i Moizy.	
02O	9	13	0,00000	 Ary hoy Iaveh tamin'i Moizy: Mifohaza maraina koa hianao ka tongava any amin'i Faraona, dia lazao aminy hoe: Izao no lazain'ny Tompo, Andriamanitry ny Hebrio: Alefao handeha hanompo ahy ny vahoakako.	
02O	9	14	0,00000	 Fa amin'izao aho vao handefa ny loza rehetra hampahory ny fonao sy ny mpanomponao mbamin'ny vahoakanao, mba hahafantaranao fa tsy misy toa ahy amin'ny tany rehetra.	
02O	9	15	0,00000	 Raha izay aho no efa naninjitra ny tànako namely anao tamin'ny pesta, hianao sy ny vahoakanao, dia efa fongotra amin'ny tany hianao toy izay.	
02O	9	16	0,00000	 Fa ny antony namelako anao haharitra toy izay, dia ny mba hahitanao ny fahefako, ary mba hanehoehoan'ny anarako amin'ny tany rehetra.	
02O	9	17	0,00000	 Ka indro hianao mbola mitsivalan-kisakana ny vahoakako fa tsy mandefa azy.	
02O	9	18	0,00000	 Ary indro rahampitso toy izao dia handatsaka havandra be dia be aho, ka tsy mbola nisy toy izany teto Ejipta hatrizay naha-Ejipta an'i Ejipta, ka mandrak'ankehitriny.	
02O	9	19	0,00000	 Ary izao dia asaovy hampidirina izay biby amam-panananao rehetra any an-tsaha; fa izay olona na biby rehetra tavela any an-tsaha fa tsy tafiditra tao an-trano dia hasian'ny havandra ka ho ringana. 	
02O	9	20	0,00000	 Ka izay natahotra ny tenin'ny Tompo, teo amin'ny mpanompon'i Faraona, dia nampiditra an-trano ny mpanompony mbamin'ny bibiny. 	
02O	9	21	0,00000	 Fa izay tsy nandinika tao am-pony ny tenin'ny Tompo kosa, namela ny mpanompony mbamin'ny bibiny tany an-tsaha. 	
02O	9	22	0,00000	 Dia hoy Iaveh tamin'i Moizy: Ahinjiro manandrify ny lanitra ny tànanao, hilatsahan'ny havandra eran'ny tany Ejipta rehetra, amin'ny olona sy ny biby ary ny ahitra rehetra any an-tsaha. 	
02O	9	23	0,00000	 Dia nahinjitr'i Moizy nanandrify ny lanitra ny tehiny, ka nalefan'ny Tompo ny kotro-baratra sy ny havandra, ary nivarina tamin'ny tany ny afo. Ary Iaveh nandatsaka havandra tamin'ny tany Ejipta. 	
02O	9	24	0,00000	 Havandra no nilatsaka ary afo miharo amin'ny havandra, sady loza ny heriny, fa tsy mbola nisy toy izany tany Ejipta, hatrizay naha-firenena azy. 	
02O	9	25	0,00000	 Nasian'ny havandra avokoa izay rehetra tany an-tsaha tamin'i Ejipta manontolo na olona na biby. Nasian'ny havandra koa ny ahitra rehetra tany an-tsaha, ary nopotehiny ny hazo rehetra tany an-tsaha. 	
02O	9	26	0,00000	 Tsy nisy afa-tsy ny tany Gesena, izay nisy ny zanak'Israely ihany, no tsy nilatsahan'ny havandra. 	
02O	9	27	0,00000	 Nampiantso an'i Moizy sy Aarona Faraona ka nanao taminy hoe: Nanota aho tamin'ity indray maka ity; Iaveh no marina, fa izaho sy ny vahoakako no meloka. 	
02O	9	28	0,00000	 Mangataha re amin'ny Tompo mba hitsahatra ny kotrok'orana sy ny havandra, fa havelako handeha hianareo; tsy hisy hitana anareo intsony tokoa. 	
02O	9	29	0,00000	 Hoy Moizy taminy: Vao mivoaka ny tanàna aho dia hanandratra ny tànako amin'ny Tompo, ka ny kotrok'orana hitsahatra, ny havandra tsy hisy intsony, mba hahafantaranao fa an'ny Tompo ny tany. 	
02O	9	30	0,00000	 Fantatro anefa fa mbola tsy hatahotra an'ny Tompo Andriamanitra akory hianao sy ny mpanomponao. 	
02O	9	31	0,00000	 Ny rongony sy ny orja no levona; fa ny orja moa efa niteraka, ny rongony efa namony. 	
02O	9	32	0,00000	 Ny varimbazaha sy ny epeautre anefa tsy naninona; afafy aoriana ireo. 	
02O	9	33	0,00000	 Niala avy ao amin'i Faraona ary nivoaka ny tanàna Moizy, dia nanandratra ny tànany tany amin'ny Tompo, ka ny kotrok'orana sy ny havandra nitsahatra, ary ny ranonorana nijanona tsy nilatsaka tamin'ny tany intsony. 	
02O	9	34	0,00000	 Fa Faraona kosa nony nahita fa nitsahatra ny ranonorana sy ny havandra ary ny kotrok'orana, dia mbola nanohy ny fahotany indray. 	
02O	9	35	0,00000	 Nihadonto ny fon'i Faraona ka tsy nalefany handeha ny zanak'Israely, araka ny efa voalazan'ny Tompo tamin'ny vavan'i Moizy.	
02O	10	1	0,00000	[LOZA FAHAVALO, NY VALALA - FAHASIVY, NY AIZINA] Ary hoy Iaveh tamin'i Moizy: Mankanesa any amin'i Faraona, fa efa nahadonto ny fony sy ny fon'ny mpanompony aho, hanaovako ny famantarako eo afovoany, 	
02O	10	2	0,00000	 mba hotantarainao amin'ny zanakao aman-jafinao ny zava-dehibe nataoko tany Ejipta, sy ny famantarana vitako teo amin'izy ireo, ka ho fantatrareo fa Iaveh aho. 	
02O	10	3	0,00000	 Dia nankany amin'i Faraona Moizy sy Aarona ka nanao taminy hoe: Izao no lazain'ny Tompo, Andriamanitry ny Hebrio: Mandra-pahoviana no handavanao tsy hietry eo anatrehako? Alefaso ny vahoakako hanompo ahy.	
02O	10	4	0,00000	 Fa raha mandà tsy handefa ny vahoakako hianao, indro aho handefa valala hanenika ny taninao rehetra, rahampitso.	
02O	10	5	0,00000	 Ho rakotra azy ny tany, tsy ho hita hirangirana ny tany; holevoniny avokoa ny sisa tsy voa izay navelan'ny havandra ho anareo; hohaniny daholo ny hazo maniry any an-tsaha,	
02O	10	6	0,00000	 ho hipoka azy avokoa ny tranonao sy ny tranom-panomponao, ary ny an'ny Ejipsiana rehetra. Tsy mbola nisy nahita loza toy izany na ny rainao na ny raibenao, hatrizay nisiany tety ambonin'ny tany, ka mandrak'ankehitriny. Dia lasa Moizy, ka niala teo amin'i Faraona.	
02O	10	7	0,00000	 Ka hoy ny mpanompon'i Faraona taminy: Mandra-pahoviana no ho fandrika ho antsika ralehilahy iny? Alefaso handeha ireo olona ireo, hanompoany an'ny Tompo Andriamaniny. Tsy mbola hitanao ve fa efa ho levona ity Ejipta?	
02O	10	8	0,00000	 Dia nasaina niverina ho eo amin'i Faraona Moizy sy Aarona, ka hoy izy taminy: Mandehana àry, manompoa an'ny Tompo Andriamanitrareo. Iza avy moa no tsy maintsy mankany?	
02O	10	9	0,00000	 Ary hoy ny navalin'i Moizy: Hankany avokoa izahay omban'ny ankizy sy ny antidahy, ny zanakay lahy aman-janakay vavy, ny ondry sy ny ombinay, fa fety fankalazana an'ny Tompo izany ho anay.	
02O	10	10	0,00000	 Fa hoy Faraona tamin'izy ireo: Homba anareo anie Iaveh, araka ny hamelako anareo handeha, dia hianareo sy ny zanakareo. Tandremo fa manan-kevi-dratsy hianareo! 	
02O	10	11	0,00000	 Tsia, hianareo lehilahy no mandehana ka manompoa an'ny Tompo, fa izany ihany no angatahinareo. Dia noroahina hiala teo anatrehan'i Faraona izy ireo. 	
02O	10	12	0,00000	 Ary hoy Iaveh tamin'i Moizy: Ahinjiro eo ambonin'ny tany Ejipta ny tànanao ny amin'ny valala; aoka hiakarany ny tany Ejipta; aoka handevona ny ahitra rehetra amin'ny tany izy, izay sisan-kavandra rehetra. 	
02O	10	13	0,00000	 Dia nahinjitr'i Moizy teo ambonin'ny tany Ejipta ny tehiny, ka nandefa rivotra avy any atsinanana Iaveh hifofofofo amin'ny tany iny tontolo andro iny, sy iny tontolo alina iny. Nony maraina, indro tongan'ny rivotra avy any atsinanana ny valala. 	
02O	10	14	0,00000	 Niakatra amin'ny tany Ejipta manontolo. Loza ny habetsahany, fa tsy mbola nisy izay toy izany, ary tsy hisy intsony koa ny toy izany. 	
02O	10	15	0,00000	 Rakotra azy ny tany rehetra, maizina ny tany azon'ireny. Levona avokoa ny ahitra tamin'ny tany, mbamin'ny voan'ny hazo, izay sisan-kavandra rehetra; tsy nisy niangana ny zava-maitso tamin'ny hazo sy tamin'ny ahitra any an-tsaha eran'ny tany Ejipta tontolo. 	
02O	10	16	0,00000	 Koa nampanalain'i Faraona faingana Moizy sy Aarona nilazany hoe: Efa nanota tamin'ny Tompo Andriamanitrareo sy taminareo aho. 	
02O	10	17	0,00000	 Nefa mbola avelao re ny fahotako, fa ity indray mandeha ity ihany. Mangataha amin'ny Tompo Andriamanitrareo mba hanafahany ahy ahay, amin'ity loza mahafaty izy. 	
02O	10	18	0,00000	 Niala avy ao amin'i Faraona Moizy, dia nangataka tamin'ny Tompo, 	
02O	10	19	0,00000	 ka rivotra avy any andrefana kosa indray no nampifofofofoin'ny Tompo mafy ka nipaoka ny valala, sy namarina azy amin'ny ranomasina Mena; ary tsy nisy tafajanona ny valala, na dia tapikany iray aza, tany Ejipta tontolo. 	
02O	10	20	0,00000	 Nohamafisin'ny Tompo anefa ny fon'i Faraona ka tsy nalefan'i Faraona handeha ny zanak'Israely.	
02O	10	21	0,00000	 Ary hoy Iaveh tamin'i Moizy: Ahinjiro manandrify ny lanitra ny tànanao, hisian'ny aizim-pito amin'ny tany Ejipta, sady aizina azo tsapain-tànana. 	
02O	10	22	0,00000	 Dia nahinjitr'i Moizy nanandrify ny lanitra ny tànany, ka nisy aizim-pito ny tany Ejipta tontolo, nandritra ny hateloana. 	
02O	10	23	0,00000	 Tsy nifankahita izy ireo ary tsy nisy niainga niala tamin'ny toerana nisy azy nandritra ny hateloana; fa ny zanak'Israely kosa nahazo mazava teo amin'izay toerana nonenany. 	
02O	10	24	0,00000	 Koa nampaka an'i Moizy Faraona nilazany hoe: Mandehana hianareo, manompoa an'ny Tompo, ka ny ondry sy ny ombinareo ihany no hijanona; fa na dia ny zanakareo madinika aza mahazo mandeha miaraka aminareo koa. 	
02O	10	25	0,00000	 Fa hoy Moizy: Tsy maintsy atolotrao eo an-tànanay izay hataonay sorona sy sorona dorana amin'ny Tompo Andriamanitray. 	
02O	10	26	0,00000	 Ary ny biby fiompinay hiaraka aminay koa, fa tsy misy havela na dia kitrony iray aza; satria amin'ireo no hangalanay ho enti-manompo an'ny Tompo Andriamanitray; ary na dia izahay aza dia mbola tsy mahalala akory izay tokony hoentinay manompo an'ny Tompo, raha tsy efa tonga any. 	
02O	10	27	0,00000	 Nohamafisin'ny Tompo anefa ny fon'i Faraona, ka tsy nety nandefa azy ireo Faraona. 	
02O	10	28	0,00000	 Fa hoy Faraona tamin'i Moizy: Mialà amiko eto. Ary tandremo fandrao mitranga aty anatrehako aty intsony, fa izay andro hitranganao aty anatrehako dia ho faty hianao. 	
02O	10	29	0,00000	 Voalazanao, hoy Moizy, tsy hitranga aty anatrehanao intsony tokoa aho.	
02O	11	1	0,00000	[FILAZANA NY HIHAVIAN'NY LOZA FAHAFOLO] Ary hoy Iaveh tamin'i Moizy: Loza iray sisa hameliko an'i Faraona sy Ejipta, fa rahefa afaka izany, dia halefany hiala aty hianareo; ary rahefa handefa anareo tokoa izy, dia horoahiny aza hianareo hiala aty. 	
02O	11	2	0,00000	 Koa ilazao ny vahoaka mba samy hangataka firavaka volafotsy sy firavaka volamena avy, ny lehilahy amin'ny lehilahy mifanolotra aminy; ny vehivavy amin'ny vehivavy mifanolotra aminy. 	
02O	11	3	0,00000	 Dia nataon'ny Tompo nahita fitia teo imason'ny Ejipsiana ny vahoaka; ary Moizy aza dia tonga nanan-kaja indrindra tany an-tany Ejipta, na tamin'ny mpanompon'i Faraona na tamin'ny vahoaka. 	
02O	11	4	0,00000	 Hoy Moizy: Izao no lazain'ny Tompo: Rahefa misasaka ny alina dia handalo hamaky an'i Ejipta aho, 	
02O	11	5	0,00000	 ka ho faty ny lahimatoa rehetra eto amin'ny tany Ejipta, hatramin'ny lahimatoan'i Faraona mipetraka eo amin'ny seza fiandrianany, ka hatramin'ny lahimatoan'ny andevovaviny eo am-pototry ny vato fitotoam-bary, mbamin'ny lahy voalohan-teraky ny biby fiompy rehetra. 	
02O	11	6	0,00000	 Hisy fidradradradrana mafy eran'ny tany Ejipta rehetra, izay tsy mbola nisy toa azy ary tsy hisy toa azy intsony. 	
02O	11	7	0,00000	 Fa eo amin'ny zanak'Israely rehetra kosa, tsy mba hisy hanetsika ny lelany, na olona na biby, na dia alika iray aza, mba hahafantaranao izay mahasamihafa ny iheveran'ny Tompo an'i Ejipta sy an'Israely. 	
02O	11	8	0,00000	 Izay ny mpanomponao rehetra etoana dia hidina hankany amiko sy hiankohoka eo anatrehako, ka hanao hoe: Mandehana any avokoa, hianao sy ny vahoaka rehetra manaraka anao. Ary izay koa aho vao handeha. Dia tamim-pahatezerana mirehitra no nivoahan'i Moizy avy ao amin'i Faraona.	
02O	11	9	0,00000	 Hoy Iaveh tamin'i Moizy nanao hoe: Tsy hihaino anareo Faraona mba hahamaro ny fahagagana hataoko amin'ny tany Ejipta.	
02O	11	10	0,00000	 Nanao ireo fahagagana rehetra ireo teo anatrehan'i Faraona Moizy sy Aarona ary nohamafisin'ny Tompo ny fon'i Faraona, ka tsy navelany hiala amin'ny taniny ny zanak'Israely.	
02O	12	1	0,00000	[NY LALÀNA VOALOHANY MOMBA NY PAKA - NY LOZA FAHAFOLO, VOAVONO HO FATY AVOKOA NY LAHIMATOAN'I EJIPTA] Izao no nolazain'ny Tompo tamin'i Moizy sy Aarona any amin'ny tany Ejipta:	
02O	12	2	0,00000	 Ity volana ity no aoka ho fiandoham-bolana ho anareo; dia ho voaloham-bolana amin'ny taona izany ho anareo. 	
02O	12	3	0,00000	 Ary mitenena amin'ny fiangonan'Israely rehetra ataovy hoe: Amin'ny andro fahafolon'ity volana ity, samia hianareo maka zanak'ondry iray avy isam-pianakaviana, zanak'ondry iray isan-trano. 	
02O	12	4	0,00000	 Raha vitsy loatra ny iray trano ka tsy mahalany zanak'ondry iray dia hikambanany amin'izay namany akaiky azy indrindra izy arakaraka ny isan'ny olona, fa araka izay tokony hohanin'ny olona iray no hanisanareo ny olona hihinana an'io zanak'ondry io. 	
02O	12	5	0,00000	 Dia ho zanak'ondry tsy misy kilema sady lahy ary efa herintaona; ny halainareo dia zanak'ondry na zanak'osy. 	
02O	12	6	0,00000	 Dia hotananareo izy hatramin'ny andro fahefatra ambin'ny folon'io volana io vao samy hamono azy ny fiangonan'Israely rehetra, amin'ilay àty takariva iny. 	
02O	12	7	0,00000	 Hangalana ny rany, hatentina amin'ny tolàna roa sy ny tataom-baravaran'ny trano hihinanana azy; 	
02O	12	8	0,00000	 ary hohanina amin'io alina io ihany ny nofony. Voatsatsika amin'ny afo no hihinanana azy miaraka amin'ny mofo tsy misy lalivay sy anana mangidy.	
02O	12	9	0,00000	 Tsy hisy haninareo manta na masa-drano aminy, fa atsatsika amin'ny afo daholo, mbamin'ny lohany, ny tongony, ny tsinainy.	
02O	12	10	0,00000	 Aza avela hisy tra-maraina, fa raha misy tsy lany dia dory.	
02O	12	11	0,00000	 Ary toy izao no hihinananareo azy: ny valahana voasikina, ny tongotra voaisy kapa; ny tànana mitan-tehina, ny fihinanana azy atao faingana. Pakan'ny Tompo izany.	
02O	12	12	0,00000	 Handalo mamaky ny tany Ejipta aho amin'io alina io, ka ny lahimatoa rehetra amin'ny tany Ejipta hovonoiko, hatramin'ny olona ka hatramin'ny biby, ary hisy fitsarana hoefaiko momba ny andriamanitr'i Ejipta rehetra: fa izaho no Iaveh.	
02O	12	13	0,00000	 Ny rà dia ho famantarana ny hitsimbinana anareo eo amin'ny trano misy anareo; ho hitako ny rà dia holalovako fotsiny hianareo; ka tsy hisy loza hahafaty anareo, rahefa hamely ny tany Ejipta aho.	
02O	12	14	0,00000	 Hataonareo tsy very tadidy izany andro izany, fa hankalazainareo amin'ny fety hiderana an'ny Tompo, hankalazainareo amin'ny taranakareo mifandimby, ho zavatra nalahatra haharitra mandrakizay.	
02O	12	15	0,00000	 Hafitoana hianareo hihinana mofo tsy misy lalivay; ka vao amin'ny andro voalohany, dia foany lalivay ny tranonareo; fa na zovy na zovy hihinana mofo misy lalivay, hatramin'ny andro voalohany ka hatramin'ny andro fahafito, dia hofongorana tsy ho eo amin'Israely.	
02O	12	16	0,00000	 Hanao fivoriana masina hianareo amin'ny andro voalohany, ary hanao fivoriana masina amin'ny andro fahafito. Tsy hiasa amin'ireo andro ireo, fa ny mamboa-tsakafo ho anareo tsirairary avy no hany azonareo atao. 	
02O	12	17	0,00000	 Hotandremanareo ny azima, fa izany no andro namoahako ny ankohonanareo, tamin'ny tany Ejipta. Ka hotandremanareo hatrany amin'ny taranaka mifandimby izany andro izany, ho zavatra nalahatra haharitra mandrakizay. 	
02O	12	18	0,00000	 Amin'ny volana voalohany, andro fahefatra ambin'ny folo, amin'ny hariva ka hatramin'ny harivan'ny andro faharaika amby roa-polo no hihinananareo ny mofo tsy misy lalivay. 	
02O	12	19	0,00000	 Tsy tokony hisy lalivay ao an-tranonareo mandritra ny hafitoana, fa na zovy na zovy hihinana mofo misy lalivay, dia hofongorana tsy ho eo amin'ny fiangonan'Israely, na vahiny izany na tera-tany. 	
02O	12	20	0,00000	 Koa tsy hihinana mofo misy lalivay hianareo; ao amin'ny tranonareo rehetra dia mofo tsy misy lalivay no hohaninareo. 	
02O	12	21	0,00000	 Dia novorin'i Moizy ny loholona rehetra amin'Israely, ka nilazany hoe: Mifidiana sy makà zanak'ondry iray ho an'ny fianakavianareo, ka vonoy ny Paka. 	
02O	12	22	0,00000	 Dia makà hisopa iray fihina, atsobohy ao anatin'ny rà eo amin'ny lovia, ka tenteno amin'ny rà ao anatin'ny lovia ny tatao sy ny tolam-baravarana roa. Aza misy mivoaka ny trano hianareo mandra-pahamarain'ny andro; 	
02O	12	23	0,00000	 fa hitety an'i Ejipta Iaveh hamely azy, ary rahefa mahita ny rà eo amin'ny tatao aman-tolam-baravarana roa, dia handalo fotsiny ny varavaranareo Iaveh, ary tsy hamela ny mpandringana hiditra hamely ao an-tranonareo. 	
02O	12	24	0,00000	 Didy hotandremanareo izany, ho zavatra nalahatra haharitra mandrakizay, ho anareo sy ny taranakareo. 	
02O	12	25	0,00000	 Rahefa tafiditra any amin'ny tany homen'ny Tompo anareo hianareo, araka ny nampanantenainy, dia hotandremanareo izany fomba masina izany. 	
02O	12	26	0,00000	 Ary raha hanontany anareo ny zanakareo hoe: Inona no ambaran'izao fomba masina izao aminareo? 	
02O	12	27	0,00000	 Dia hovalianareo hoe: Izao no soron'ny Paka, fankalazana an'ny Tompo, fa nolalovany fotsiny ny tranon'ny zanak'Israely tany Ejipta, fony namely an'i Ejipta, fa namonjy ny tranontsika kosa. Dia niondrika ny vahoaka ary niankohoka. 	
02O	12	28	0,00000	 Ary lasa nandeha ny zanak'Israely ary nanatanteraka izay nandidian'ny Tompo an'i Moizy sy Aarona; izany no nataony. 	
02O	12	29	0,00000	 Nony nisasaka ny alina dia novonoin'ny Tompo avokoa ny lahimatoa tany amin'ny tany Ejipta, hatramin'ny lahimatoan'i Faraona mipetraka eo ambonin'ny seza fiandrianany, ka hatramin'ny lahimatoan'ny babo izay tao amin'ny tranomaizina, ary ny lahy voalohan-teraky ny biby rehetra. 	
02O	12	30	0,00000	 Nifoha iny alina iny ihany Faraona sy ny mpanompony mbamin'ny Ejipsiana rehetra, ka fidradradradrana lozan-tany no re eran'i Ejipta, fa tsy nisy trano tsy nisy maty. 	
02O	12	31	0,00000	 Mbola alina dia nampaka an'i Moizy sy Aarona Faraona ka nanao taminy hoe: Mandehana miala eto amin'ny vahoakako hianareo sy ny zanak'Israely; mandehana manompo an'ny Tompo araka ny voalazanareo. 	
02O	12	32	0,00000	 Ento ny ondry mbamin'ny ombinareo, araka ny voalazanareo. Mandehana ka mba tsofy rano aho. 	
02O	12	33	0,00000	 Nododonan'ny Ejipsiana ery ny vahoaka, fa maika handefa azy hiala amin'ny tany ireo, fa hoy izy: maty avokoa izahay. 	
02O	12	34	0,00000	 Mbola tsy voaisy lalivay akory ny koban'ny olona dia nentiny; ny sobika no nofonosiny tao anaty kapaotiny dia niantsorohiny. 	
02O	12	35	0,00000	 Nanao araka ny voalazan'i Moizy taminy ny zanak'Israely, fa nangataka fanaka volafotsy sy fanaka volamena ary fitafiana tamin'ny Ejipsiana izy ireo. 	
02O	12	36	0,00000	 Dia nataon'ny Tompo nahita fitia teo imason'ny Ejipsiana ny vahoaka, ka nahazo izay nangatahiny. Nanongaka babo tamin'ny Ejipsiana izy ireo. 	
02O	12	37	0,00000	 Niala tao Ramsesa ny zanak'Israely dia nankany Sokota; sahabo ho enina hetsy izy no olona mandeha tongotra afa-tsy ny ankizy. 	
02O	12	38	0,00000	 Nisy koa olona be dia be, samihafa karazana, niara-niakatra taminy, mbamin'ny andian'ondry aman'omby maro be. 	
02O	12	39	0,00000	 Nohandrahoiny nataony mofo fisaka tsy voaisy lalivay ny koba nentiny avy any Ejipta, fa tsy voaisy lalivay, satria noroahina izy tany Ejipta ka tsy nahazo niatoato na naka vatsy hoentiny akory. 	
02O	12	40	0,00000	 Telo-polo sy efa-jato taona no nitoeran'ny zanak'Israely tany Ejipta; 	
02O	12	41	0,00000	 ary rahefa afaka ny telo-polo sy efa-jato taona, iny andro iny indrindra, dia nivoaka niala tamin'ny tany Ejipta ny tafik'Iaveh rehetra. 	
02O	12	42	0,00000	 Alina niaretan-tory ho an'ny Tompo ilay alina namoahany azy tamin'ny tany Ejipta, ka izany alina izany dia ho alina fiaretan-tory hankalazana an'ny Tompo, ho an'ny zanak'Israely rehetra isan-taranany. 	
02O	12	43	0,00000	 Ary hoy Iaveh tamin'i Moizy sy Aarona: Izao no didy momba ny Paka: Ny olon-kafa firenena tsy hisy hihinana azy. 	
02O	12	44	0,00000	 Ny andevolahy novidim-bola rehetra hoforana hihinana aminy;	
02O	12	45	0,00000	 ny miorim-ponenana sy ny mpikarama tsy hihinana aminy.	
02O	12	46	0,00000	 Ao an-trano ihany no hihinanana azy; ny nofony tsy havoaka ny trano, ny taolany tsy hotapahina. 	
02O	12	47	0,00000	 Ny fiangonan'Israely rehetra hanao ny Paka avokoa. 	
02O	12	48	0,00000	 Raha misy vahiny mitoetra ao aminao, mba te-hanao ny Pakan'ny Tompo, dia hoforana avokoa ny lehilahy ao an-tranony, vao manatona hanao izany izy, ka ho toy ny tompon-tany izy; fa ny tsy voafora tsy hihinana aminy. 	
02O	12	49	0,00000	 Lalàna iray ihany no ho an'ny tompon-tany sy ny vahiny mitoetra eo aminareo. 	
02O	12	50	0,00000	 Dia nataon'ny zanak'Israely rehetra izay nandidian'ny Tompo an'i Moizy sy Aarona; izany no nataony. 	
02O	12	51	0,00000	 Ary tamin'izany andro izany indrindra no namoahan'ny Tompo tamin'ny tany Ejipta ny zanak'Israely voalamina isan-tokony.	
02O	13	1	0,00000	[FANOKANANA NY LAHIMATOA HO AN'IAVEH - NY NITONDRAN'ANDRIAMANITRA NY ZANAK'ISRAELY TAMIN'NY LÀLAN'NY EFITRA - NY ANDRY RAHONA] Ary Iaveh niteny tamin'i Moizy ka nanao hoe: 	
02O	13	2	0,00000	 Atokany ho ahy ny lahimatoa rehetra, izay lahimatoa rehetra amin'ny zanak'Israely, na olona na biby, fa ahy izany. 	
02O	13	3	0,00000	 Dia hoy Moizy tamin'ny vahoaka: Tsarovinareo ny andro nivoahanareo tany Ejipta, tamin'ny trano fanandevozana, fa tamin'ny herin'ny tànany no namoahan'ny Tompo anareo tany. Tsy hatao mihina-mofo misy lalivay.	
02O	13	4	0,00000	 Izao andro ivoahanareo izao dia volam-pahavokaram-bary. 	
02O	13	5	0,00000	 Ary raha avy izay hahatafidiran'ny Tompo anao any amin'ny tanin'ny Kananeana, ny Heteana, ny Amoreana, ny Heveana ary ny Jeboseana, izay nianianany tamin'ny razanao homeny anao, tany tondra-dronono aman-tantely, dia hataonao izany fomba masina izany, amin'ny volana toy izao. 	
02O	13	6	0,00000	 Hafitoana no hihinananao mofo tsy misy lalivay, ary amin'ny andro fahafito hisy fety fankalazana an'ny Tompo. 	
02O	13	7	0,00000	 Mandritra ny hafitoana no hihinanana mofo tsy misy lalivay; tsy hahitana mofo voaisy lalivay ao aminao: tsy hahitana lalivay ao aminao, eran'ny taninao rehetra; 	
02O	13	8	0,00000	 Ary amin'izay hianao hilaza amin'ny zanakao lahy hoe: Fahatsiarovana ny nataon'ny Tompo tamiko, fony aho nivoaka tany Ejipta, izany. 	
02O	13	9	0,00000	 Ary ho anao dia ho toy ny famantarana mipetaka amin'ny tànanao izany sy ho toy ny fahatsiarovana tsy hiala eo anelanelan'ny masonao, mba ho eo am-bavanao ny lalàn'ny Tompo; satria tamin'ny tànany mahery no namoahan'ny Tompo anao tany Ejipta. 	
02O	13	10	0,00000	 Hotandremanao amin'ny fotoany, isan-taona isan-taona, izany didy izany. 	
02O	13	11	0,00000	 Raha avy izay hahatafidiran'ny Tompo anao any amin'ny tanin'ny Kananeana, araka ny efa nianianany taminao sy tamin'ny razanao, ka ho efa voatolony anao tokoa izany, 	
02O	13	12	0,00000	 dia hatokanao ho an'ny Tompo ny lahimatoa rehetra, ary koa ny lahy voalohan-teraky ny biby izay hanananao, fa an'ny Tompo ny lahy. 	
02O	13	13	0,00000	 Avoty amin'ny zanak'ondry ny voalohan-teraky ny ampondra, fa raha tsy avotanao dia folahy ny hatony; ary avoty koa ny voalohan-terak'olombelona rehetra amin'ny zanakao lahy. 	
02O	13	14	0,00000	 Ary indray andro raha avy izay hanontanian'ny zanakao anao hilaza hoe: Inona no hevitr'izao? Dia hovalianao hoe: Tamin'ny tànany mahery no namoahan'ny Tompo anay tany Ejipta, tamin'ny trano fanandevozana. 	
02O	13	15	0,00000	 Fa rahefa nikiry tsy nety nandefa anay Faraona dia novonoin'ny Tompo ny lahimatoa rehetra tamin'ny tany Ejipta, hatramin'ny lahimatoan'ny olona, ka hatramin'ny lahy voalohan-teraky ny biby. Izany no anolorako ny lahy voalohan-teraka rehetra ho sorona amin'ny Tompo sy hanavotako ny lahimatoa rehetra amin'ny zanako lahy. 	
02O	13	16	0,00000	 Ho toy ny famantarana mipetaka amin'ny tànanao izany sy ho toy ny fehin-kandrina eo anelanelan'ny masonao, fa tamin'ny herin'ny tànany no namoahan'ny Tompo antsika tany Ejipta. 	
02O	13	17	0,00000	 Nony nalefan'i Faraona handeha ny vahoaka, dia tsy nentin'Andriamanitra hihazo ny làlana amin'ny tanin'ny Filistìna, na iny aza no akaiky, satria hoy Andriamanitra: Sao dia manenina ny vahoaka raha mahita ny ady, ka hiverina any Ejipta. 	
02O	13	18	0,00000	 Fa nentin'Andriamanitra niolaka ny vahoaka nanaraka ny làlan'ny efitra mankany amin'ny ranomasina Mena. Tamim-pilaminana tsara no niakaran'ny zanak'Israely avy tany Ejipta. 	
02O	13	19	0,00000	 Ary nentin'i Moizy niaraka taminy ny taolam-balon'i Josefa, araka ny nampianianan'i Josefa ny zanak'Israely hoe: Hovangian'Andriamanitra hianareo, ka ento lavitra miaraka aminareo hiala aty ny taolam-baloko. 	
02O	13	20	0,00000	 Niala tao Sokota izy ireo dia nitoby tao Etama, an-tsisin'ny efitra. 	
02O	13	21	0,00000	 Iaveh nandeha teo alohany amin'ny andry rahona raha antoandro hitari-dàlana azy, ary amin'ny andry afo nony alina, mba ho afaka handeha, na andro na alina izy. 	
02O	13	22	0,00000	 Tsy niala teo alohan'ny vahoaka ny andry rahona raha antoandro, sy ny andry afo nony alina.	
02O	14	1	0,00000	[NY NIVOAHAN'ISRAELY TANY EJIPTA - NY NITANY NY RANOMASINA MENA] Ary Iaveh niteny tamin'i Moizy ka nanao hoe: 	
02O	14	2	0,00000	 Mitenena amin'ny zanak'Israely; aoka hiova làlana izy ka handroso hitoby eo anoloan'i Fihahirota, anelanelan'i Magdaloma sy ny ranomasina, tandrifin'i Beelsefona; manatrika izany toerana izany no hitobianareo, eo akaikin'ny ranomasina. 	
02O	14	3	0,00000	 Dia izao no ho filazan'i Faraona ny zanak'Israely: Very làlana any ho any izy ireo ka tafahitsoka any an'efitra. 	
02O	14	4	0,00000	 Ary hohamafisiko ny fon'i Faraona ka hanenjika azy izy. Nefa hataoko miseho miharihary ny voninahitro ao amin'i Faraona sy ny tafiny rehetra, ka ho fantatry ny Ejipsiana fa Iaveh aho. Dia nataon'ny zanak'Israely izany. 	
02O	14	5	0,00000	 Nilazana ny mpanjakan'i Ejipta fa hoe: lasa nandositra ny vahoaka. Tamin'izay dia voaova ny fon'i Faraona sy ny mpanompony, ny amin'ny vahoaka, fa hoy izy ireo: Naninona ity isika no nandefa an'Israely handeha, ka namoy ny fanompoany antsika? 	
02O	14	6	0,00000	 Dia nasain'i Faraona nasiana soavaly ny kalesiny ary nentiny niaraka taminy ny vahoakany. 	
02O	14	7	0,00000	 Ny nentiny dia kalesy voafantina enin-jato, sy ny kalesy tao Ejipta rehetra, samy nisy mpifehy avy. 	
02O	14	8	0,00000	 Nohamafisin'ny Tompo ny fon'i Faraona, mpanjakan'i Ejipta, ka nanenjika ny zanak'Israely Faraona, ary tamin'ny tànana voasandratra no nivoahan'ny zanak'Israely. 	
02O	14	9	0,00000	 Koa nanenjika azy ny Ejipsiana ka nahatratra azy tao akaikin'ny ranomasina izay nitobiany: nahatratra azy teo akaikin'i Fihahirota, tandrifin'i Beelsefona avokoa ny soavaly mpitarika kalesin'i Faraona sy ny mpitaingin-tsoavaly mbamin'ny tafiny rehetra. 	
02O	14	10	0,00000	 Nony mby akaiky Faraona, natopin'ny zanak'Israely ny masony, dia indreo tamy nanaraka azy ny Ejipsiana, ka raiki-tahotra mafy ny zanak'Israely, sy velon-taraina tamin'ny Tompo. 	
02O	14	11	0,00000	 Ary nanao tamin'i Moizy hoe: Tsy misy fasana va tany Ejipta, no dia nentinao ho faty aty an'efitra izahay? Ahoana izao nataonao taminay izao ka navoakanao tany Ejipta? 	
02O	14	12	0,00000	 Moa tsy itony indrindra va no nilazanay taminao tany Ejipta hoe: Avelao ihany izahay hanompo ny Ejipsiana fa tsaratsara kokoa ho anay ny manompo azy, toy izay ho faty any an'efitra. 	
02O	14	13	0,00000	 Fa hoy kosa Moizy tamin'ny vahoaka: Aza matahotra fa mipetraha tsara eo ka zahao ny famonjena hataon'ny Tompo aminareo anio; fa ireo Ejipsiana hitanareo anio ireo tsy ho hitanareo intsony mandrakizay. 	
02O	14	14	0,00000	 Iaveh no hiady ho anareo, fa hianareo mipetraha tsy amin'ahiahy. 	
02O	14	15	0,00000	 Ary hoy Iaveh tamin'i Moizy: Nahoana no mitaraina amiko hianao? Ilazao ny zanak'Israely mba hiainga. 	
02O	14	16	0,00000	 Hianao manaingà ny tehinao sy maninjira ny tànanao eo ambonin'ny ranomasina dia hampisaraka roa azy; ary ny zanak'Israely kosa hamaky eo afovoany mandia tany maina, 	
02O	14	17	0,00000	 ary izaho hanamafy ny fon'ny Ejipsiana hanarahany azy ireo avy ao aoriana, ary hataoko miharihary ny voninahitro ao amin'i Faraona sy ny tafiny rehetra, mbamin'ny kalesiny amam-pitaingin-tsoavaliny. 	
02O	14	18	0,00000	 Ka ho fantatry ny Ejipsiana fa Iaveh aho, rahefa hanehoako ny voninahitro Faraona sy ny kalesy amam-pitaingin-tsoavaliny. 	
02O	14	19	0,00000	 Dia nifindra nankeo aoriana ilay anjelin'Andriamanitra nandeha teo alohan'ny tobin'Israely, ary niala nankeo aoriana koa ny andry rahona izay nialoha azy. 	
02O	14	20	0,00000	 Dia nankeo anelanelan'ny tobin'ny Ejipsiana sy ny tobin'ny zanak'Israely izy; maizina ny ilan'io rahona io; ary ny ilany manazava ny alina, ka tsy nifanatona ny toby roa nandritra ny alina. 	
02O	14	21	0,00000	 Nony nahinjitr'i Moizy teo ambonin'ny ranomasina ny tànany dia nohemorin'ny Tompo ny ranomasina tamin'ny rivotra nifofofofo mafy avy any atsinanana nandritra ny alina, ka nataony tonga maina ny ranomasina fa nisaraka roa ny rano. 	
02O	14	22	0,00000	 Dia niditra teo afovoan'ny ranomasina efa tonga maina ny zanak'Israely ary zary rindrina ho azy ireo eo an-kavanany sy an-kaviany ny rano. 	
02O	14	23	0,00000	 Nanenjika azy ny Ejipsiana, ka niditra nanaraka azy teo afovoan'ny ranomasina avokoa ny soavalin'i Faraona mbamin'ny kalesy amam-pitaingin-tsoavaliny. 	
02O	14	24	0,00000	 Ary tamin'ny fotoan'ny fiambenana maraina dia nitodika ny Ejipsiana Iaveh tao amin'ny andry afo aman-tsetroka, dia nandatsaka fangorohoroana tao amin'ny tobin'ny Ejipsiana. Nataony nitsoaka tamin'ny kalesiny ny kodiarana ka saika tsy afa-nandroso intsony. 	
02O	14	25	0,00000	 Ary hoy ny Ejipsiana tamin'izay: Andeha handositra eo anoloan'Isrealy isika, fa Iaveh no miady ho azy, mamely ny Ejipsiana. 	
02O	14	26	0,00000	 Ary hoy Iaveh tamin'i Moizy: Ahinjiro eo ambonin'ny ranomasina ny tànanao, hikatonan'ny rano amin'ny Ejipsiana sy ny kalesy amam-pitaingin-tsoavaliny.	
02O	14	27	0,00000	 Dia nahinjitr'i Moizy teo ambonin'ny ranomasina ny tànany, ka vao nangirana ny andro dia nody tamin'ny toerany andavanandro ny ranomasina. Nandositra ny Ejipsiana ka tojo azy, ka dia navarin'ny Tompo tao anaty ranomasina ny Ejipsiana. 	
02O	14	28	0,00000	 Nony nikatona ny rano dia nanafotra ny kalesy amam-pitaingin-tsoavaly mbamin'ny tafik'i Faraona rehetra izay niditra ny ranomasina nanaraka ny zanak'Israely: tsy nisy afa-nandositra na dia singany iray aza. 	
02O	14	29	0,00000	 Ny zanak'Israely anefa nandia tany maina teo afovoan'ny ranomasina, fa zary rindrina ho azy ireo ny rano, eo an-kavanany sy eo an-kaviany. 	
02O	14	30	0,00000	 Koa novonjen'ny Tompo ho afaka tamin'ny tànan'ny Ejipsiana Israely tamin'izany andro izany, ary Israely nahita ny fatin'ny Ejipsiana teny amoron-dranomasina. 	
02O	14	31	0,00000	 Hitan'Israely ny tànana maherin'ny Tompo nasehony tamin'ny namelezany ny Ejipsiana, ka natahotra an'ny Tompo ny vahoaka, ary nino an'ny Tompo sy Moizy mpanompony.	
02O	15	1	0,00000	[TONON-KIRAN'I MOIZY] Tamin'izany Moizy sy ny zanak'Israely nanao izao hira izao tamin'ny Tompo. Hoy izy: Hihira ho an'ny Tompo aho, fa efa naneho ny voninahiny izy; Nariany any an-dranomasina ny soavaly amam-pitaingina azy. 	
02O	15	2	0,00000	 Iaveh no heriko sy fototry ny tonon-kirako, Izy no namonjy ahy. Izy no Andriamanitro, ka hankalazaiko, Sady Andriamanitry ny raiko, ka hoderaiko. 	
02O	15	3	0,00000	 Mpiady mahery Iaveh,Ary Iaveh no anarany. 	
02O	15	4	0,00000	 Ny kalesy aman-tafik'i Faraona navariny an-dranomasina; Ny kapiteny voafantina natelin'ny ranomasina Mena; 	
02O	15	5	0,00000	 Nosaforan'ny rano ireny, Nilentika amin'ny farany ambany toy ny vato izy ireo. 	
02O	15	6	0,00000	 Tompo o! nigagana noho ny heriny ny tànanao havanana, Tompo o! nanorotoro ny fahavalo ny tànanao havanana. 	
02O	15	7	0,00000	 Ny fiandriananao mihoa-pampana, No andriganana ny fahavalonao; Fa mampirehitra ny hatezeranao hianao, Dia levona toy ny mololo ireny. 	
02O	15	8	0,00000	 Noho ny fofon'ain'ny vavoronao, Niangona niavosa ny rano, Niantsavovona ny onjan-drano; Raikitra nandry tao anaty mason-dranomasina ny alon-drano.	
02O	15	9	0,00000	 Hoy ny fahavalo: Hanenjika, ka hahatratra, Dia hizara babo aho,Ho afa-diana aho amin'ny valy fatiko. Hotsoahako ny sabatra dia haringan'ny tànako ireny. 	
02O	15	10	0,00000	 Kanjo vao notsofin'ny fofon'ainao dia safotry ny rano izy, Ka nilentika toy ny firaka anatin'ny ranomasim-be.	
02O	15	11	0,00000	 Iza moa no toa anao, amin'ireo andriamanitra, ry Tompo o! Iza moa no toa anao izay mendrika indrindra noho ny fahamasinana,Izay atahorana, na eo am-piderana anao aza, mpanao fahagagana? 	
02O	15	12	0,00000	 Naninjitra ny tananao havanana hianao, dia nitelina an'ireny ny tany. 	
02O	15	13	0,00000	 Ny fahasoavanao no hitondranao ity vahoaka navotanao ity; Ny fahefanao no hitarihanao azy ho any amin'ny fonenanao masina. 	
02O	15	14	0,00000	 Vao nandre izany ny firenena dia nangovitra; Raiki-tahotra ny Filistìna; 	
02O	15	15	0,00000	 Nivadi-po ambony ihany ireo andrian'i Edoma; Tera-kovitra ny maherin'i Moaba; Niraviravy tanana avokoa ny mponina any Kanaana; 	
02O	15	16	0,00000	 Ho resin-tahotra sy zoim-pahoriana izy ireo. Noho ny herin-tsandrinao, hanjary toa vato tsy mahahetsika izy ireo. Mandra-pandalon'ny vahoakanao, ry Tompo o, Mandra-pandalon'ny vahoaka izay navotanao. 	
02O	15	17	0,00000	 Hitondra sy hamponina azy hianao Eo amin'ny tendrombohitry ny lovanao, Dia eo amin'ilay toerana nataonao ho fonenanao, ry Tompo o, Eo amin'ny fitoerana masina namboarin'ny tananao, ry Tompo o! 	
02O	15	18	0,00000	 Hanjaka mandrakizay doria Iaveh! 	
02O	15	19	0,00000	 Fa ny soavalin'i Faraona Sy ny kalesy amam-pitaingin-tsoavaliny dia tafiditra ny ranomasina; Ka nosaforan'ny Tompo Ny ranon'ny ranomasina izy ireo, Ary ny zanak'Israely kosa nandia Tany maina teo afovoan'ny ranomasina. 	
02O	15	20	0,00000	 Nandray langoroany tapaka Maria, mpaminany vavy, anabavin'i Aarona, ary nitondra langoroany nanaraka azy koa ny vehivavy rehetra, dia nandihy. 	
02O	15	21	0,00000	 Ka izao no navalin'i Maria ny zanak'Isarely: Mihira ho an'ny Tompo fa efa naneho ny voninahiny izy. Navariny any an-dranomasina ny soavaly amam-pitaingina azy. 	
02O	15	22	0,00000	 Dia nasain'i Moizy niainga avy ao amin'ny ranomasina Mena Israely. Nandroso nankany amin'ny efitra Sora, ary hateloana izy nandeha tsy nahita rano tamin'io efitra io. 	
02O	15	23	0,00000	 Nony tonga tao Mara izy ireo tsy nahasotro ny rano tao Marà fa nangidy ny rano, ka izany no niantsoana io fitoerana io hoe Marà. 	
02O	15	24	0,00000	 Nimonomonona tamin'i Moizy ny vahoaka, nanao hoe: Inona no hosotroinay. 	
02O	15	25	0,00000	 Moizy nitaraina tamin'ny Tompo, ka notoroan'ny Tompo hazo izy, dia natsipiny tao anaty rano io, dia tonga mamy ny rano. Tao no nanomezan'ny Tompo ny fitsipika aman-dalàna ny vahoaka sy nizahany toetra azy. 	
02O	15	26	0,00000	 Hoy izy: Raha mihaino ny feon'ny Tompo Andriamanitrao hianao, raha manao izay mahitsy eo anatrehany, raha mampandry sofina amin'ny didiny ary mitandrina ny lalàny rehetra dia tsy hisy hameliko anao ireny aretina nafitsoko ny Ejipsiana ireny, fa Iaveh manasitrana anao aho. 	
02O	15	27	0,00000	 Dia tonga tao elima izy ireo, izay nisy loharano roa ambin'ny folo sy foto-palma fito-polo, ka nitoby teo akaikin'ny rano izy.	
02O	16	1	0,00000	[NY PAPELIKA SY NY MANA] Niala tao Elima izy ireo ary ny fiangonan'ny zanak'Israely rehetra dia tonga tany an'efitra Sina, anelanelan'i Elima sy Sinaia tamin'ny andro fahadimy ambin'ny folon'ny volana faharoa, taorian'ny nialany tany amin'ny tany Ejipta. 	
02O	16	2	0,00000	 Nimonomonona tamin'i Moizy sy Aarona tao an'efitra ny fiangonan'ny zanak'Israely rehetra. 	
02O	16	3	0,00000	 Hoy ny zanak'Israely tamin'izy ireo hoe: Inay anie izahay mba matin'ny tànan'ny Tompo tany an-tany Ejipta, raha ilay nipetraka teo anelanelan'ny vilany feno hena sy nihinana mofo mandra-pahavoky iny izahay; fa izao kosa nentinareo aty an'efitra izahay mba hahafaty mosary izao vahoaka be izao. 	
02O	16	4	0,00000	 Dia hoy Iaveh tamin'i Moizy: Indro aho handatsaka mofo avy any an-danitra ho anareo. Hivoaka ny olona ka isan'andro dia hanangona izay sahaza hohaniny amin'ny indray andro, mba hizahako toetra azy, na handeha araka ny lalàko izy ireo na tsia. 	
02O	16	5	0,00000	 Amin'ny andro fahenina, homaniny izay efa nangoniny, ka hisy indroa toraky ny fanangony isan'andro. 	
02O	16	6	0,00000	 Koa hoy Moizy sy Aarona tamin'ny zanak'Israely rehetra: Ho fantatrareo anio hariva, fa Iaveh no namoaka anareo tany Ejipta, 	
02O	16	7	0,00000	 ary ho hitanareo raha maraina ny voninahitry ny Tompo, satria reny ny fimonomononanareo tamin'ny Tompo, fa izahay moa no inona no izahay no imonomononanareo? 	
02O	16	8	0,00000	 Hoy koa Moizy: Ho hitanareo izany amin'ny hanomezan'ny Tompo anareo hena hohanina anio hariva, ary mofo hahavoky raha maraina; satria ren'ny Tompo ny nimonomononanareo taminy. Fa ny aminay izahay moa no inona? tsy izahay no iharanan'ny fimonomononanareo fa Iaveh ihany. 	
02O	16	9	0,00000	 Ary hoy Moizy tamin'i Aarona: Lazao amin'ny fiangonan'ny zanak'Israely rehetra hoe: Manatòna eo anatrehan'ny Tompo hianareo, fa efa reny ny fimonomononanareo. 	
02O	16	10	0,00000	 Mbola miteny amin'ny fiangonan'ny zanak'Israely rehetra eo Aarona, no nitodika ny efitra ireo, ka indro niseho teo amin'ny rahona ny voninahitry ny Tompo. 	
02O	16	11	0,00000	 Dia hoy Iaveh tamin'i Moizy: 	
02O	16	12	0,00000	 Reko ny fimonomononan'ny zanak'Israely, ka lazao azy ireo hoe: Amin'ny àty takariva hianareo dia hihinan-kena; ary raha maraina koa dia hivoky mofo, ka ho fantatrareo fa izaho no Iaveh Andriamanitrareo. 	
02O	16	13	0,00000	 Nony hariva indreny nisy papelika niakatra nandrakotra ny toby; maraina indray, nisy ando matevina nanodidina ny toby. 	
02O	16	14	0,00000	 Vao levona ny ando, dia indro hita mandrakotra ny efitra zava-madinika mandrotsirotsy madinidinika toy ny fanala eo amin'ny tany. 	
02O	16	15	0,00000	 Nahita ireny ny zanak'Israely dia nifanontany hoe: Inona itony? satria tsy fantany. Hoy Moizy tamin'izy ireo: Itony no mofo omen'ny Tompo ho fihinanareo. 	
02O	16	16	0,00000	 Ary izao no didin'ny Tompo: Samia hianareo manangona izay sahaza hohaniny avy, eran'ny gomora, isan'olona, araka ny isan'ny olona; samia maka ho an'izay ao an-dainy avy. 	
02O	16	17	0,00000	 Dia nataon'ny zanak'Israely izany; samy nanangona izy, ny an'ny sanany be, ny an'ny sasany kely. 	
02O	16	18	0,00000	 Rahefa izay dia nafatra tamin'ny gomora, ka ny nahatonga be tsy nanana ambiny, ny nahangona kely tsy latsa-patra, fa samy izay sahaza ho haniny avy ihany no voavoriny. 	
02O	16	19	0,00000	 Nilazan'i Moizy izy ireo nataony hoe: Aza misy mamela ho tra-maraina. 	
02O	16	20	0,00000	 Nefa tsy nihaino an'i Moizy izy fa nisy namela ho tra-maraina, ka sady niloak'olitra izany no maimbo. Tezitra tamin'izy ireo Moizy. 	
02O	16	21	0,00000	 Isa-maraina izy ireo no nanangona ny mana, samy araka izay fihinany avy; fa rehefa mafana ny andro, dia levona niempo. 	
02O	16	22	0,00000	 Tamin'ny andro fahenina nanangona indroa toraky ny fihinany izy ireo, roa gomora isan'olona. Nanatona an'i Moizy ny filohan'ny vahoaka rehetra nanambara izany taminy ka nilazany hoe: 	
02O	16	23	0,00000	 Izany no nasain'ny Tompo hatao, andro fitsaharana rahampitso, andro sabata, voatokana ho an'ny Tompo; ka endaso amin'ny lafaoro izay hendasinareo, andrahoy izay handrahoinareo, ary tahirizo ny sisa rehetra, avelao ho ampitso maraina. 	
02O	16	24	0,00000	 Dia navelan'izy ireo notahiriziny ho tra-maraina izay sisa, araka ny tenin'i Moizy, nefa tsy maimbo na niloak'olitra. 	
02O	16	25	0,00000	 Ary hoy Moizy: Hano anio izay, fa andro sabata fankalazana an'ny Tompo, ka anio hianareo tsy hahita eny an-tsaha. 	
02O	16	26	0,00000	 Amin'ny andro enina no hakanareo izany, fa amin'ny andro fahafito izay sabata dia tsy hisy. 	
02O	16	27	0,00000	 Tamin'ny andro fahafito nivoaka haka ihany ny sasany tamin'ny vahoaka saingy tsy nahita. 	
02O	16	28	0,00000	 Ka hoy Iaveh tamin'i Moizy: Mandra-pahoviana no handavanareo tsy hitandrina ny didiko sy ny lalàko? 	
02O	16	29	0,00000	 Jereo ange: noho Iaveh nanome anareo ny sabata, dia omeny mofo ampy indroa andro hianareo, amin'ny andro fahenina. Koa samia mitoetra eo amin'ny fitoerany hianareo, fa aza misy mivoaka hiala amin'ny toerana misy azy amin'ny andro fahafito. 	
02O	16	30	0,00000	 Ka dia nitsahatra ny olona tamin'ny andro fahafito. 	
02O	16	31	0,00000	 Mana no nataon'ny taranak'Israely anaran'io zava-pihinana io; tahaka ny voan-koriandra izy, ary fotsy, ary toy ny mofo misy tantely ny tsirony. 	
02O	16	32	0,00000	 Hoy Moizy: Izao no didin'ny Tompo: Fenoy izany ny gomora iray, ka tehirizo ho an'ny taranakareo, mba hahitany ny mofo namelomako anareo taty an'efitra raha namoaka anareo avy any amin'ny tany Ejipta aho. 	
02O	16	33	0,00000	 Ary hoy Moizy tamin'i Aarona: Makà kapoaka iray, asio mana iray gomora, ka apetraho eo anatrehan'ny Tompo hotehirizina ho an'ny taranakareo. 	
02O	16	34	0,00000	 Dia napetrak'i Aarona teo anatrehan'ny Vavolombelona izany, mba hotehirizina, araka ny nandidian'ny Tompo an'i Moizy. 	
02O	16	35	0,00000	 Efa-polo taona no nihinanan'ny zanak'Israely ny mana, dia mandra-pahatongany amin'ny tany misy mponina: nihinana mana ihany izy ireo, mandra-pahatongany tamin'ny sisin-tanin'i Kanaana. 	
02O	16	36	0,00000	 Ny gomora dia ampahafolon'ny efah.	
02O	17	1	0,00000	[DIAN'NY ZANAK'ISRAELY HATRANY SINA KA HATRANY RAFIDIMA - NY VATOLAMPY NOKAPOHIN'I MOIZY KA NIVOAKA RANO - NY NANDRESENA AN'I AMALEKA] Niala tao an'efitra Sina ny fiangonan'ny zanak'Israely rehetra, araka ny dia nandidian'ny Tompo azy, dia nitoby tao Rafidima, ka tsy nahita rano hosotroina tao ny vahoaka.	
02O	17	2	0,00000	 Ka nila kisa tamin'i Moizy ny vahoaka, nanao hoe: Omeo rano izahay, hosotroinay. Fa hoy Moizy namaly azy ireo: Nahoana no dia mila kisa amiko hianareo? Nahoana no dia maka fanahy an'ny Tompo hianareo? 	
02O	17	3	0,00000	 Teo ihany anefa ny vahoaka main'ny hetaheta, ka nimonomonona tamin'i Moizy nanao hoe: Ahoana no nampiakaranao anay hiala tany Ejipta, hahafatin'ny hetaheta anay sy ny zanakay mbamin'ny bibinay? 	
02O	17	4	0,00000	 Dia nitaraina tamin'ny Tompo Moizy nanao hoe: Inona no hataoko ho an'ity vahoaka ity, fa kely foana sisa tsy hitorahany vato ahy? 	
02O	17	5	0,00000	 Ary hoy Iaveh tamin'i Moizy: Mialohà ny vahoaka ka ento hiaraka aminao ny loholon'Israely, ataovy an-tànanao koa ny tehinao nikapohanao ny ony, dia mandehana. 	
02O	17	6	0,00000	 Fa indro aho hitsangana eo anoloanao ao amin'ilay vatolampy izay any Horeba; hikapoka ny vatolampy hianao, dia hivoaka rano ary hisotro ny vahoaka. Nataon'i Moizy teo anatrehan'ny loholon'Israely izany, 	
02O	17	7	0,00000	 ary nomeny anarana hoe: Masah sy Meribah io fitoerana io, fa nila kisa ny zanak'Israely, sy naka fanahy an'ny Tompo nanao hoe: Eto afovoantsika ve Iaveh sa tsia? 	
02O	17	8	0,00000	 Amaleka nandroso hanafika an'Israely tao Rafidima, ka hoy Moizy tamin'i Josoe: 	
02O	17	9	0,00000	 Mifantena lehilahy hianao dia handeha hiady amin'i Amaleka; izaho kosa rahampitso hijoro eo an-tampon'ny havoana, mitana ny tehin'Andriamanitra ao an-tànako. 	
02O	17	10	0,00000	 Dia nataon'i Josoe izay nandidian'i Moizy azy, dia niady amin'i Amaleka izy; fa Moizy sy Aarona ary Hora kosa niakatra tany an-tampon'ny havoana. 	
02O	17	11	0,00000	 Raha nasandratr'i Moizy ny tànany dia Israely no nahery; fa raha nitambotsotra kosa ny tànany, Amaleka no nahomby. 	
02O	17	12	0,00000	 Nony efa vizana ny tànan'i Moizy, naka vato izy ireo, nataony teo ambaniny, dia nipetrahany, ary Aarona sy Hora kosa nanohana ny tànany avy eo ankilany avy, ka tsy niketraka intsony ny tànany mandra-pilentiky ny masoandro. 	
02O	17	13	0,00000	 Dia resin'i Josoe tamin'ny lelan-tsabatra Amaleka sy ny olony. 	
02O	17	14	0,00000	 Ka hoy Iaveh tamin'i Moizy: Soraty izany ho fahatsiarovana amin'ny boky; ary ambarao amin'i Josoa fa hofoanako eo ambanin'ny lanitra ny fahatsiarovana an'i Amaleka. 	
02O	17	15	0,00000	 Dia nanorina otely Moizy, ka nomeny anarana hoe: Iaveh-Nesi. 	
02O	17	16	0,00000	 Ka hoy izy: Efa nanangan-tànan-kamely ny seza fiandrianan'ny Tompo izy ireo, koa Iaveh kosa hiady amin'i Amaleka amin'ny taona mifandimby hatrany.	
02O	18	1	0,00000	[NY NIHAONAN'I MOIZY SY JETRAO] Ren'i Jetrao, mpisorona ao Madiana, rafozan'i Moizy, ny soa rehetra nataon'Andriamanitra tamin'i Moizy sy Israely vahoakany, ny namoahan'ny Tompo an'Israely tany Ejipta. 	
02O	18	2	0,00000	 Nentin'i Jetrao rafozan'i Moizy, Seforà, vadin'i Moizy, izay efa nampodiny, 	
02O	18	3	0,00000	 mbamin'ny zanak'i Seforà roa lahy; ny iray natao hoe: Gersama; fa hoy Moizy: vahiny aty an-tany hafa aho, 	
02O	18	4	0,00000	 ary ny iray natao hoe: Eliezera, fa hoy izy: Novonjen'ny Andriamanitry ny raiko aho, fa nafahany tamin'ny sabatr'i Faraona. 	
02O	18	5	0,00000	 Jetrao rafozan'i Moizy niaraka tamin'ny zanak'i Moizy sy ny vadiny, dia tonga nanatona azy tany an'efitra nitobiany, tany an-tendrombohitr'Andriamanitra; 	
02O	18	6	0,00000	 ka nampilaza tamin'i Moizy hoe: Tonga aty aminao aho, izaho Jetrao rafozanao mbamin'ny vadiano sy ny zanany roalahy miaraka aminy. 	
02O	18	7	0,00000	 Dia nivoaka hitsena ny rafozany Moizy; ka niankohoka sy nanoroka azy; ary rahefa nifanontany ny toe-pahasalamany avy izy aloha dia niditra tao an-dain'i Moizy. 	
02O	18	8	0,00000	 Notantarain'i Moizy tamin'ny rafozany avokoa ny nataon'ny Tompo tamin'i Faraona sy ny Ejipsiana, noho ny amin'Israely; ny fahoriana rehetra nanjò azy teny an-dàlana, ary ny namonjen'ny Tompo azy. 	
02O	18	9	0,00000	 Ka faly Jetrao noho ny soa rehetra nataon'ny Tompo tamin'Israely sy ny nanafahany azy tamin'ny tanan'ny Ejipsiana. 	
02O	18	10	0,00000	 Ary hoy Jetrao: Isaorana anie Iaveh izay nanafaka anareo tamin'ny tànan'ny Ejipsiana. 	
02O	18	11	0,00000	 Fantatro ankehitriny fa lehibe noho ny andriamanitra rehetra Iaveh, fa nampiharihary ny halehibeny izy, raha nampahory an'Israely ny Ejipsiana. 	
02O	18	12	0,00000	 Dia nanolotra sorona dorana sy fanatitra tamin'Andriamanitra Jetrao, rafozan'i Moizy. Ary Aarona mbamin'ny loholon'Israely rehetra dia tonga niara-nisakafo tamin'ny rafozan'i Moizy avokoa teo anatrehan'Andriamanitra.	
02O	18	13	0,00000	 Nony ampitso nipetraka hitsara ny vahoaka Moizy, ka nitsangana teo anatrehany, hatramin'ny maraina ka hatramin'ny hariva, ny vahoaka.	
02O	18	14	0,00000	 Nony nahita izay rehetra nataon'i Moizy tamin'ny vahoaka ity rafozany, dia nanao hoe: Inona ity ataonao amin'ireo olona ireo? Nahoana no hianao irery no mipetraka hitsara, ary ny olona rehetra mitsangana eo anatrehanao hatramin'ny maraina ka hatramin'ny hariva?	
02O	18	15	0,00000	 Ary hoy Moizy tamin'ny rafozany: Ka inona moa fa manatona ahy ny olona hanontany hevitra amin'Andriamanitra.	
02O	18	16	0,00000	 Raha manana ady izy ireo, dia mankaty amiko ka mitsara azy aho sy mampahalala ny didy aman-dalàn'Andriamanitra.	
02O	18	17	0,00000	 Fa hoy ny rafozan'i Moizy taminy: Tsy tsara izao ataonao izao.	
02O	18	18	0,00000	 Handreraka anao sy ny vahoaka izay eto aminao mihitsy izao, satria asa tsy eran'ny ainao izao, ka tsy vitanao samy irery.	
02O	18	19	0,00000	 Koa henoy ny teniko: fa indro homeko hevitra hianao ary Andriamanitra anie homba anao: Aoka hianao ho solon-tenan'ny vahoaka eo amin'Andriamanitra, hanatitra ny adiny eo anatrehan'Andriamanitra.	
02O	18	20	0,00000	 Ampahafantaro azy ireo ny fitsipika aman-dalàna, atoroy azy ny làlana tsy maintsy ombany, sy izay tsy maintsy ataony.	
02O	18	21	0,00000	 Ary ankehitriny dia ifidiano lehilahy mahay sy matahotra an'Andriamanitra, ao amin'ny vahoaka rehetra, lehilahy marina sy tsy tia kolikoly, ka ireny no atsangano ho tompon'arivo sy tompon-jato, ary mpifehy dimam-polo amam-pifehy folo, hitondra azy ireo.	
02O	18	22	0,00000	 Izy no hitsara ny vahoaka mandrakariva: ny raharaha lehibe hoentiny eo anatrehanao; ny raharaha madinika kosa hotapahin'izy ireo ihany. Hamaivano ny raharaha entinao, ary aoka izy ireo hiara-mitondra aminao.	
02O	18	23	0,00000	 Raha manao izany hianao ka hatoron'Andriamanitra anao koa izay didiny, dia hahazaka izany hianao ary ny vahoaka koa ho tonga soa aman-tsara amin'izay halehany.	
02O	18	24	0,00000	 Neken'i Moizy ny tenin-drafozany ary nataony avokoa izay nolazainy;	
02O	18	25	0,00000	 fa nifidy izay lehilahy mahay tamin'Israely rehetra izy, ka notendreny teo amin'ny vahoaka ireo ho tompon'arivo sy tompon-jato, ary mpifehy dimam-polo amam-pifehy folo.	
02O	18	26	0,00000	 Dia ireo no nitsara ny vahoaka mandrakariva; ny raharaha lehibe nentiny teo anatrehan'i Moizy; ny raharaha madinika notapahan'izy ireo ihany.	
02O	18	27	0,00000	 Nanao veloma ny rafozany Moizy, dia lasa nody any amin'ny taniny Jetrao.	
02O	19	1	0,00000	[NY FANEKEM-PIHAVANAN'IAVEH AMIN'ISRAELY - IAVEH TEO AN-TENDROMBOHITRA SINAIA] Tamin'ny volana fahatelo aorian'ny nivoahany tany Ejipta, tamin'izany andro izany, no nahatongavan'ny zanak'Israely tany an'efitr'i Sinaia. 	
02O	19	2	0,00000	 Efa niala tany Rafidima izy; ary nony tonga tamin'ny efitr'i Sinaia, dia nitoby tao an'efitra; tandrifin'ny tendrombohitra no nitobian'Israely. 	
02O	19	3	0,00000	 Niakatra ho ao amin'Andriamanitra Moizy, dia nantsoin'ny Tompo tao an-tampon-tendrombohitra izy, ka nilazany hoe: Izao no holazainao amin'ny taranak'i Jakoba sy hambaranao amin'ny zanak'Israely: 	
02O	19	4	0,00000	 Hitanareo ny nataoko tamin'i Ejipta, sy ny nitondrako anareo tamin'ny ela-boromahery, ary ny nitarihako anareo ho aty amiko. 	
02O	19	5	0,00000	 Koa ankehitriny, raha mihaino ny feoko hianareo, sy mitandrina ny fanekeko dia ho vahoakako manokana eo amin'ny firenena rehetra, satria ahy ihany ny tany rehetra, 	
02O	19	6	0,00000	 fa hianareo no ho fanjakam-pisorona sy firenena masina ho ahy. Izany no teny holazainao amin'ny zanak'Israely.	
02O	19	7	0,00000	 Tonga Moizy dia niantso ny loholon'ny vahoaka; noborahiny teo anatrehan'izy ireo avokoa ireo teny ireo, araka ny nandidian'ny Tompo azy.	
02O	19	8	0,00000	 Ka indray namaly ny vahoaka rehetra nanao hoe: Hataonay avokoa izay rehetra voalazan'ny Tompo. Dia lasa Moizy nitondra ny tenin'ny vahoaka tany amin'ny Tompo,	
02O	19	9	0,00000	 ka hoy Iaveh tamin'i Moizy: Indro fa hankeo aminao ao anatin'ny rahona matevina aho, mba ho ren'ny olona rahefa miteny aminao aho, dia hinoany anao mandrakariva koa. Ary nolazain'i Moizy tamin'ny Tompo ny tenin'ny vahoaka.	
02O	19	10	0,00000	 Ary hoy Iaveh tamin'i Moizy: Mandehana mankany amin'ny vahoaka, ka hamasino izy anio sy ampitso, ary asaovy sasàny ny fitafiany.	
02O	19	11	0,00000	 Aoka ho voaomana amin'ny andro fahatelo izy, fa hidina eo an-tampon'ny tendrombohitra Sinaia, eo imason'ny vahoaka rehetra Iaveh, amin'ny andro fahatelo.	
02O	19	12	0,00000	 Asio faritra manodidina ka lazao hoe: Tandremo mba tsy hiakatra ny tendrombohitra hianareo, na hikasika ny sisiny akory, fa hatao maty izay mikasika ny tendrombohitra, na iza na iza.	
02O	19	13	0,00000	 Tsy hokasihin-tànana io, fa hotoraham-bato na hotrobarana ny zana-tsipika: na biby na olona izy tsy azo velomina. Rahefa maneno ny trompetra dia hiakatra ho eo an-tendrombohitra izy ireo. 	
02O	19	14	0,00000	 Dia nidina avy any an-tendrombohitra Moizy nankeo amin'ny vahoaka ka nanamasina azy, ary nanasa ny fitafiany izy ireo. 	
02O	19	15	0,00000	 Nony vita izany dia hoy izy tamin'ny vahoaka: Aoka ho voaomana ao anatin'ny hateloana hianareo; aza mikasi-behivavy. 	
02O	19	16	0,00000	 Nony marainan'ny andro fahatelo, dia nisy kotroka aman-tsela-baratra ary rahona matevina teo an-tendrombohitra, ary nisy feon'ny anjomara mafy nitatatata, ka tera-kovitra ny vahoaka rehetra tao an-toby. 	
02O	19	17	0,00000	 Nentin'i Moizy nivoaka ny toby ny vahoaka, handeha hihaona amin'Andriamanitra; dia teo am-pototry ny tendrombohitra izy ireo no nijanona. 	
02O	19	18	0,00000	 Nivoa-tsetroka ny tendrombohitra Sinaia manontolo, satria tanaty afo no nidinan'ny Tompo nankeo amboniny, ka nipololotra toy ny avy amin'ny lafaoro lehibe ny setroka, ary nihovitrovitra iray ihany ny tendrombohitra manontolo. 	
02O	19	19	0,00000	 Nihamafy nihamafy ihany ny feon'anjomara. Ary niteny Moizy, ka namaly feo azy Andriamanitra. 	
02O	19	20	0,00000	 Nidina Iaveh nankeo an-tendrombohitra Sinaia, dia teo an-tampon'ny tendrombohitra izany; ary Iaveh niantso an'i Moizy ho ao an-tampon'ny tendrombohitra, dia niakatra Moizy. 	
02O	19	21	0,00000	 Ary hoy Iaveh tamin'i Moizy: Midìna ka rarao mafy ny vahoaka tsy hihoatra ny faritra hankaty amin'ny Tompo mba hijery, fandrao hahafatesana maro izy. 	
02O	19	22	0,00000	 Na ny mpisorona manatona an'ny Tompo aza, aoka hanamasin-tena fandrao vonoin'ny Tompo. 	
02O	19	23	0,00000	 Dia hoy Moizy tamin'Iaveh: Tsy hahazo miakatra ny tendrombohitra Sinaia ny vahoaka, satria efa voararanao mafy izahay nilazanao hoe: Asio faritra manodidina ny tendrombohitra, ka hamasino izy. 	
02O	19	24	0,00000	 Ary hoy Iaveh taminy: Mandehana midina aloha, izay vao miakatra indray hianao miaraka amin'i Aarona: fa ny mpisorona sy ny vahoaka, aoka tsy hihoatra ny faritra hiakatra hankaty amin'ny Tompo fandrao vonoiny. 	
02O	19	25	0,00000	 Dia nidina nankeo amin'ny vahoaka Moizy, nilaza izany.	
02O	20	1	0,00000	[FAMOAHANA NY LALÀNA - NY DIDY FOLO - NY OTELY] Ary Andriamanitra nanonona ireto teny rehetra ireto nanao hoe: 	
02O	20	2	0,00000	 Izaho no Iaveh Andriamanitrao, izay namoaka anao tany amin'ny tany Ejipta, tany amin'ny trano fanandevozana. 	
02O	20	3	0,00000	 Tsy hanana andriamani-kafa eo anatrehako hianao. 	
02O	20	4	0,00000	 Tsy hanao sarin-javatra voasokitra ho anao, na sary fampisehoana ny zavatra eny amin'ny lanitra ambony, na ny eny amin'ny tany ambany, na ny any amin'ny rano ambanin'ny tany. 	
02O	20	5	0,00000	 Tsy hiankohoka eo anatrehan'ireny na hanompo azy akory hianao, fa izaho Iaveh Andriamanitrao dia Andriamanitra saro-piaro, ka amin'izay mankahala ahy, mamaly ny heloky ny ray amin'ny zanaka hatramin'ny taranaka fahatelo sy fahefatra, 	
02O	20	6	0,00000	 ary amin'izay tia ahy sy mitandrina ny didiko kosa, mamindra fo hatramin'ny taranaka faharivo. 	
02O	20	7	0,00000	 Tsy hanonom-poana ny anaran'ny Tompo Andriamanitrao, fa tsy havelan'ny Tompo tsy ho voasazy izay manonom-poana ny anarany. 	
02O	20	8	0,00000	 Tsarovy ny andro Sabata mba hanamasina azy. 	
02O	20	9	0,00000	 Ny andro enina no hiasanao sy hanaovanao ny taozavatrao. 	
02O	20	10	0,00000	 Fa ny andro fahafito dia Sabata voatokana ho an'ny Tompo Andriamanitrao; tsy hanao asa na inona na inona, na ny tenanao, na ny zanakao lahy na ny zanakao vavy, na ny ankizilahinao, na ny ankizivavinao, na ny biby fiompinao, na ny vahiny izay tafiditra ny vavahadinao. 	
02O	20	11	0,00000	 Satria ny andro enina no nanaovan'ny Tompo ny lanitra, ny tany, ny ranomasina, mbamin'izay rehetra ao aminy, fa ny andro fahafito dia nitsaharany, ka izany no nanasoavan'ny Tompo ny andro Sabata sy nanamasinany azy. 	
02O	20	12	0,00000	 Manajà ny ray aman-dreninao mba ho lava andro hianao any amin'ny tany omen'ny Tompo Andriamanitrao anao. 	
02O	20	13	0,00000	 Tsy hamono olona hianao. 	
02O	20	14	0,00000	 Tsy hijangajanga hianao.	
02O	20	15	0,00000	 Tsy hangalatra hianao.	
02O	20	16	0,00000	 Tsy hitsangan-ko vavolombelona mandainga hamely ny namanao hianao. 	
02O	20	17	0,00000	 Tsy hitsiriritra ny tranon'ny namanao hianao, tsy hitsiriritra ny vadin'ny namanao, na ny ankizilahiny na ny ankizivaviny, na ny ombiny na ny ampondrany, na inona na inona amin'ny zavatry ny namanao. 	
02O	20	18	0,00000	 Ren'ny olona rehetra ny kotroka sy ny feon'ny trompetra, hitany ny lelafo sy ny tendrombohitra nivoa-tsetroka, ka nangovitra sy nijanona teny lavitra teny izy ireo nony nahita izany. 	
02O	20	19	0,00000	 Ary hoy izy tamin'i Moizy: Hianao ihany no aoka hiteny aminay dia hohenoinay; fa aoka tsy ho Andriamanitra no hiteny aminay, fandrao dia maty izahay. 	
02O	20	20	0,00000	 Fa hoy Moizy tamin'ny vahoaka: Aza matahotra hianareo fa ny hizaha toetra anareo no nahatongavan'Andriamanitra, ka ho eo aminareo ny fahatahorana azy, mba tsy hanotanareo. 	
02O	20	21	0,00000	 Dia nijanona teny lavitra eny ihany ny vahoaka, fa Moizy no nanatona ny rahona izay nisy an'Andriamanitra. 	
02O	20	22	0,00000	 Ary hoy Iaveh tamin'i Moizy: Hilaza amin'ny zanak'Israely hianao hanao hoe: Efa nahita hianareo izay, fa niteny taminareo aho tany an-danitra. 	
02O	20	23	0,00000	 Koa aza manao andriamanitra volafotsy na andriamanitra volamena eo an-daniko hianareo. 	
02O	20	24	0,00000	 Manorena otely tany ho ahy, ka eo amboniny no hanoloranao ny sorona doranao, ny sorom-pihavananao, ny ondrinao sy ny ombinao. Hanatona anao sy hitahy anao aho amin'ny toerana rehetra hanaovako izay hahatsiarovana ny anarako. 	
02O	20	25	0,00000	 Raha manorina otely vato ho ahy hianao, aza vato voapaika no harafitra, fa raha manainga ny fandrakao amin'ny vato hianao dia hahatonga azy ho tsy azo atao amin'ny fanompoana an'Andriamanitra. 	
02O	20	26	0,00000	 Aza asianao ambaratonga hiakarana ny oteliko, mba tsy hiseho eo ny fitanjahanao	
02O	21	1	0,00000	[LALÀNA MARO SAMIHAFA - SAZIN'NY HELOKA SASANY] Izao no lalàna homenao azy ireo: 	
02O	21	2	0,00000	 Rahefa hividy mpanompo hebrio hianao, enin-taona no hanompoany, fa amin'ny taona fahafito dia hiala izy ka afaka tsy mando na inona na inona. 	
02O	21	3	0,00000	 Raha izy irery no niditra dia izy irery no hiala; raha niaraka tamim-bady izy dia hiara-miala aminy koa ny vadiny. 	
02O	21	4	0,00000	 Raha ny tompony anefa no nanome vady azy, ka niteraka lahy amana vavy taminy izy dia an'ny tompony ravehivavy sy ny zanany, fa izy kosa dia honjohonjon'izy irery no hiala. 	
02O	21	5	0,00000	 Ary raha ny mpanompo kosa no manao hoe: Tsy mahafoy ny tompoko sy ny vady aman-janako aho, ka tsy te-ho afaka, 	
02O	21	6	0,00000	 dia ho entin'ny tompony ho eo anatrehan'Andriamanitra izy ka hasainy miolotra ny varavarana na ny tolam-baravarana, ary hotevehiny amin'ny haolo ny sofiny, dia ho mpanompony hanompo azy mandrakizay izy. 	
02O	21	7	0,00000	 Raha misy lehilahy mivaro-janakavavy ho mpanompon'olona dia tsy mba ho toy ny an'ny andevolahy ny fahafahany, 	
02O	21	8	0,00000	 fa raha ilay tompony izay nihevitra azy ho an'ny tenany no tsy tia azy dia havelany havotana izy; fa tsy ho azony hamidy amin'olon-kafa nony efa nivadihany. 	
02O	21	9	0,00000	 Raha ny zanany lahy no kasainy homena azy dia hoentiny araka izay tsy maintsy ho fitondra ny zanakavavy izy. 	
02O	21	10	0,00000	 Ary raha mbola maka vehivavy hafa izy dia tsy misy azony ahena ny fanome an-dravehivavy voalohany, na ny momba ny sakafo, na ny momba ny fitafiana, na ny momba ny hanina. 	
02O	21	11	0,00000	 Ary raha tsy tanterahiny aminy ireo zavatra telo ireo dia mahazo miala fotsiny izy, fa tsy handoa vola akory. 	
02O	21	12	0,00000	 Izay mamono mahafaty olona dia tsy maintsy atao maty. 	
02O	21	13	0,00000	 Nefa raha tsy nanao otrika taminy izy, fa tolotr'Andriamanitra no nahavoazan'ny tànany azy dia hoferako aminao izay toerana hahazoany ialofana. 	
02O	21	14	0,00000	 Fa raha misy kosa lehilahy nanao an-kasomparana amin'ny namany hamonoany azy an-kafetsena, na mby eo amin'ny oteliko aza, tsoahy eo ka vonoy ho faty. 	
02O	21	15	0,00000	 Izay mikapoka ny rainy na ny reniny tsy maintsy atao maty. 	
02O	21	16	0,00000	 Izay mangalatra olona, na namidiny izy io, na tratra eo an-tànany, dia tsy maintsy atao maty. 	
02O	21	17	0,00000	 Izay hanozona ny rainy na ny reniny dia hoheloin-ko faty. 	
02O	21	18	0,00000	 Raha misy olona mifanditra ary asian'ny iray vato na totohondry ny namany, nefa tsy nahafaty azy, fa nampihonaka am-pandriana azy izany, dia ho afaka ilay namono, 	
02O	21	19	0,00000	 raha manaritra ny anankiray ka afa-mitsangantsangana any ivelany miankina amin'ny tehina; nefa kosa tsy maintsy onerany ny andro tsy niasany ary hiantohany ny fitsaboana azy. 	
02O	21	20	0,00000	 Izay mikapoka hazo ny andevolahiny na ny andevovaviny, ka mahafaty azy eo no ho eo, dia hovaliana tokoa. 	
02O	21	21	0,00000	 Fa raha mbola velona indray andro na indroa andro ihany izy, dia tsy hovaliana izy, satria an'ny tompony ihany io. 	
02O	21	22	0,00000	 Raha misy olona miady ary mandona vehivavy bevohoka; ka teraka azon'izany ravehivavy nefa tsy maninon-tsy maninona izy, dia izay onitra ilain'ny vadiny sy didian'ny mpitsara haloa ihany no ho sazin'ilay diso. 	
02O	21	23	0,00000	 Fa raha misy loza mihatra kosa dia hasainao hoefain'aina ny aina, 	
02O	21	24	0,00000	 efai-maso ny maso, efai-nify ny nify, efain-tànana ny tànana, efain-tongotra ny tongotra, 	
02O	21	25	0,00000	 efain-dotra ny voadotra, efain-dratra ny ratra, efai-mangana ny mangana.	
02O	21	26	0,00000	 Raha misy olona mamely ny mason'ny ankizilahiny na ny ankizivaviny, ka maha-jamba ny masony, dia halefany ho afaka izy ho onitry ny masony.	
02O	21	27	0,00000	 Ary raha mahafa-nify iray amin'ny ankizilahiny na ny ankizivaviny izy, dia handefa azy ho afaka ho onitry ny nifiny.	
02O	21	28	0,00000	 Raha misy omby manoto lehilahy na vehivavy ka mahafaty azy, dia ny omby no hotoraham-bato sy tsy hohanin-kena, fa ny tompony ho afaka.	
02O	21	29	0,00000	 Raha omby efa nanoto hatramin'ny ela anefa sady efa nilazana izany ny tompony, nefa tsy mitandrina azy, dia hotoraham-bato ny omby, raha mahafaty lehilahy na vehivavy, ary atao maty koa ny tompony.	
02O	21	30	0,00000	 Raha vidin'aina no asaina hataon'ny tompon'omby dia haloany izay didiana haloany. 	
02O	21	31	0,00000	 Raha zazalahy na zazavavy no totoin'ny omby, dia io lalàna io ihany koa no hampiasaina. 	
02O	21	32	0,00000	 Fa raha andevolahy na andevovavy no totoin'ny omby dia volafotsy telo-polo sikla no haloa ho an'ny tompon'andevo, ary ny omby hotoraham-bato. 	
02O	21	33	0,00000	 Raha misy olona manokatra lava-drano, na olona vao nandavaka lava-drano ka tsy mandrakotra azy, ka misy omby na ampondra latsaka ao, 	
02O	21	34	0,00000	 dia hanonitra ny tompon-davaka, haloany volafotsy izay vidin'ny biby, fa ny biby maty no ho azy. 	
02O	21	35	0,00000	 Raha misy ombin'olona manoto ombin'olon-kafa ka mahafaty azy, dia hamidin'izy ireo ny omby velona, ka ny vidiny hozarainy, ny omby maty koa hozarainy. 	
02O	21	36	0,00000	 Raha fantatra anefa fa efa mpanoto hatramin'ny ela ilay omby fa tsy nitandrina azy ihany ny tompony, dia hanonitra izy, hefainy omby ny omby, fa ny omby maty no ho azy.	
02O	22	1	0,00000	[DIDY SY SAZIN'NY HELOKA SASANY] Raha misy olona mangalatra omby na zanak'ondry, ka mamono izany na mivarotra, dia honerany omby dimy ny omby iray ary zanak'ondry efatra ny zanak'ondry iray. 	
02O	22	2	0,00000	 Raha misy mpangalatra azo manami-trano alina, ka voavely izy ka maty, dia tsy misy valin-drà amin'izany; 	
02O	22	3	0,00000	 fa rahefa niposaka kosa ny masoandro dia hisy valin-drà ihany. Hanonitra ny mpangalatra; raha tsy manana na inona na inona izy dia ny tenany no amidy ho onitr'izay nangalariny;	
02O	22	4	0,00000	 ary raha mbola tratra velona eo an-tànany izay nangalariny, na omby na ampondra na ondry, dia honerany avo sasaka. 	
02O	22	5	0,00000	 Raha misy olona nanimba voly na tanim-boaloboka, fa nampitondraka ny bibiny tamin'ny sahan'olona dia honerany izany amin'izay tsara indrindra amin'ny voliny sy amin'izay tsara indrindra amin'ny tanim-boalobony. 	
02O	22	6	0,00000	 Raha misy afo mirehitra ka mahazo ny tsilo aloha, izay vao mandevona amboaram-bary koa, na vary tsy mbola voajinja, na saha, dia hanonitra izay nandrehitra ny afo. 	
02O	22	7	0,00000	 Raha misy nametra-bola na fanaka hotehirizin'ny namany, ka nangalarin'ny sasany tao an-tranon'ity namany izany: raha hita ny nangalatra dia hanonitra avo sasaka, 	
02O	22	8	0,00000	 fa raha tsy hita ny mpangalatra, dia hiseho eo anatrehan'Andriamanitra ny tompon-trano, sao dia noraisin'ny tànany ihany ny fananan'ny namany. 	
02O	22	9	0,00000	 Na inona na inona zavatra ifandirana, na omby na ampondra na ondry na fitafiana, na zavatra inona na zavatra inona very, ka lazain'olona hoe: Izy indrindra ity, dia hoentina eo anatrehan'Andriamanitra ny tenin'izy roa tonta, ka izay hohelohin'Andriamanitra dia hanonitra avo sasaka ho an'ny namany. 	
02O	22	10	0,00000	 Raha misy olona manome omby na ondry na biby hafa anankiray hotehirizin'ny namany, ka maty ilay biby na tapaka, na nisy naka, nefa tsy nisy nahita, 	
02O	22	11	0,00000	 dia ny fianianana amin'ny Tompo no hampanaovina amin'izy roa tonta hahalalàna raha noraisin'ny tànany ny fananan'ny namany, ary hanaiky izany ny tompom-biby, dia tsy hanonitra itsy anankiray. 	
02O	22	12	0,00000	 Raha tao aminy anefa no nangalarana ny biby, dia tsy maintsy manonitra amin'ny tompom-biby izy. 	
02O	22	13	0,00000	 Ary raha voaviraviram-biby masiaka ny biby, izay sisa tsy laniny no hoentiny ho vavolombelona, dia tsy hanonitra ilay biby voaviravira izy. 	
02O	22	14	0,00000	 Raha misy olona mindram-biby amin'ny namany, ka tapaka na maty ilay biby tsy teo anatrehan'ny tompony, dia hisy onitra; 	
02O	22	15	0,00000	 fa raha teo anatrehan ny tompony kosa, tsy hisy onitra. Ary raha biby nohofany, dia ny hofany no ho solon'ny onitra. 	
02O	22	16	0,00000	 Raha misy lehilahy manakojikojy zazavavy tsy foafofo ka mandry aminy dia handoa ny hajam-bolany izy ka hanambady azy. 	
02O	22	17	0,00000	 Ary raha lavin-drainy ny hanambadiany azy, dia ny vola fanome amin'ny zazavavy virijiny no haloany. 	
02O	22	18	0,00000	 Aza velomina izay zazavavy mpanao ody. 	
02O	22	19	0,00000	 Ataovy maty izay olona miray amin'ny biby. 	
02O	22	20	0,00000	 Ataovy anatema izay manolotra sorona amin'ny andriamanitra, fa tsy amin'ny Tompo irery. 	
02O	22	21	0,00000	 Aza ratsy fitondra vahiny na mampahory azy, fa efa mba vahiny tany amin'ny tany Ejipta koa hianao. 	
02O	22	22	0,00000	 Aza manao izay hampalahelo ny mpitondra tena sy ny kamboty; 	
02O	22	23	0,00000	 fa raha manao izay mampalahelo ireny hianao, dia hitaraina amiko izy, ka hohenoiko ny fitarainany; 	
02O	22	24	0,00000	 hirehitra ny fahatezerako ka haringako amin'ny sabatra hianareo; ary ny vadinareo ho mpitondra tena, ny zanakareo ho kamboty. 	
02O	22	25	0,00000	 Raha mampisambo-bola olona amin'ny vahoakako hianao, amin'ny mahantra eo aminao, aza mitsangan-ko mpànana vola aminy, aza maka zana-bola aminy. 	
02O	22	26	0,00000	 Raha alainao ho antoka ny kapaotin'ny namanao dia avereno aminy alohan'ny maty masoandro, 	
02O	22	27	0,00000	 fa iny no hany firakofany, iny no fitafiana anaronany ny vatany, ka inona ary no hentiny mandry? Raha mitaraina amiko izy, hohenoiko ny fitarainany, fa antra olona aho. 	
02O	22	28	0,00000	 Aza miteny ratsy an'Andriamanitra, na manozona ny filohany amin'ny firenena. 	
02O	22	29	0,00000	 Aza milasilasy amin'ny fanaterana amiko ny voaloham-bokatry ny varinao sy ny voalobokao. Atolory ahy ny lahimatoa amin'ny zanakao lahy. 	
02O	22	30	0,00000	 Ataovy toy izany koa ny voalohan-teraky ny omby aman'ondrinao; hafitoana no hiarahany amin-dreniny dia haterinao ho ahy izy amin'ny andro fahavalo. 	
02O	22	31	0,00000	 Ho olona masina ho ahy hianareo; aza mihinan-kena voaviraviram-biby hita any an-tsaha, fa atsipazo ho an'ny amboa ireny.	
02O	23	1	0,00000	[DIDY SY FITSIPIKA ARY SAZIN'NY HELOKA SASANY - FITAHIANA HO AN'IZAY HITANDRINA NY FANEKENA] Aza manely tsaho tsy marina. Aza manampy ny ratsy fanahy ka mitsangan-ko vavolombelona manombotomboka. 	
02O	23	2	0,00000	 Aza momba ny maro hanao ratsy; raha misy ady aza miandany amin'ny maro ka mitsangan-ko vavolombelona nampitanila ny fitsarana. 	
02O	23	3	0,00000	 Aza momba ny malahelo amin'ny adiny. 	
02O	23	4	0,00000	 Raha hitanao mania ny ombim-pahavalonao na ny ampondrany dia aza diso ny mamerina izany any aminy. 	
02O	23	5	0,00000	 Raha hitanao mihonaka ao ambanin'ny entany ny ampondran'izay mankahala anao, dia aza ilaozanao izy, fa miraisa hina aminy hanala ny entany. 	
02O	23	6	0,00000	 Aza mamilivily ny rariny ananan'ny mahantra raha manana ady izy. 	
02O	23	7	0,00000	 Fadio ny ady tsy marina ka aza mamono ny tsy manan-tsiny sy ny marina, fa tsy hamela ny meloka aho. 	
02O	23	8	0,00000	 Aza mandray kolikoly fa mahajamba ny mahiratra ny kolikoly, ka tsy ahombiazan'ny ady marina. 	
02O	23	9	0,00000	 Aza mampahory vahiny fa fantatrao ny fon'ny vahiny, satria efa mba vahiny tany amin'ny tany Ejipta koa hianareo. 	
02O	23	10	0,00000	 Mandritra ny enin-taona no hamafazanao ny taninao sy hanangonanao ny vokatra aminy. 	
02O	23	11	0,00000	 Fa amin'ny taona fahafito, avelao izy fa aza kasihina, ary hohanin'ny mahantra eo amin'ny firenenao ary hohanin'ny biby any an-tsaha ny sisa tsy lany. Torak'izany koa no hataonao amin'ny tanim-boalobokao sy ny olivanao. 	
02O	23	12	0,00000	 Mandritra ny henemana no hanaovanao ny asanao, fa amin'ny andro fahafito mitsahara, mba hiala sasatra ny omby aman'ampondranao, sy haka aina ny zanaky ny ankizivavinao sy ny vahiny. 	
02O	23	13	0,00000	 Tandremo avokoa ny zavatra rehetra nandidiako anao; aza manonona anaran'andriamani-kafa: aoka tsy hisy re aloaky ny vavanao akory izany. 	
02O	23	14	0,00000	 Intelo isan-taona no hanaovanao fety fankalazana ahy. 	
02O	23	15	0,00000	 Hitandrina ny fetin'ny Azima hianao: mandritra ny hafitoana dia hihinana mofo tsy misy lalivay hianao araka ny nandidiako anao, amin'ny fotoam-boafetra amin'ny volana abiba, fa tamin'io volana io no nivoahanao tany Ejipta; ka aza miseho eo anatrehako tsy mitondra fanatitra. 	
02O	23	16	0,00000	 Hotandremanao ny fetin'ny fijinjana, fetin'ny voaloham-bokatry ny asanao izay nafafinao tany an-tsaha; ary ny fetin'ny fanangonam-bokatra amin'ny faran'ny taona, izay hanangonanao ny vokatry ny asanao tany an-tsaha; 	
02O	23	17	0,00000	 koa intelo isan-taona no hisehoan'ny lehilahy rehetra eo anatrehan'ny Tompo Iaveh. 	
02O	23	18	0,00000	 Tsy haterinao miaraka amin'ny mofo misy lalivay ny ràn'ny sorona atao amiko; ary tsy hotahirizina ho tra-maraina ny menaka momba ny fetiko. 	
02O	23	19	0,00000	 Haterinao ao an-tranon'ny Tompo Andriamanitrao ny santatry ny voaloham-bokatry ny taninao. Aza mahandro zanak'osy amin'ny rononon-dreniny. 	
02O	23	20	0,00000	 Indro aho maniraka anjely eo alohanao, hiaro anao eny an-dàlana sy hahatonga anao any amin'ny toerana nomaniko. 	
02O	23	21	0,00000	 Mitandrema tena eo anatrehany ary henoy ny feony; aza manohitra azy, fa tsy hamela ny fandikanareo ny didiny izy, satria ny anarako no ao aminy. 	
02O	23	22	0,00000	 Fa raha mihaino ny feony kosa hianao, ka manao izay rehetra holazaiko, dia ho fahavalon'ny fahavalonao aho, sy ho rafin'ny rafinao. 	
02O	23	23	0,00000	 Fa handeha eo alohanao ny anjeliko hitondra anao ho any amin'ny Amoreana, ny Heteana, ny Ferezeana, ny Kananeana, ny Heveana ary ny Jeboseana, dia haringako ireny. 	
02O	23	24	0,00000	 Aza mivavaka amin'ny andriamaniny na manompo azy; aza mianatra ny fombany, fa azearao sy montsàny ny tsangam-baton-tsampiny. 	
02O	23	25	0,00000	 Manompoa an'ny Tompo Andriamanitrareo, dia hitso-drano ny mofonao aman-dranonao izy ary hampanalaviriko anao ny aretina. 	
02O	23	26	0,00000	 Tsy hisy vehivavy afa-jaza, na vehivavy momba eo amin'ny taninao, ary hofenoiko isa ny andronao. 	
02O	23	27	0,00000	 Handefa ny fampangorohoroako hialoha anao aho, hampifandritahiko ny firenena rehetra hahatongavanao ary hampiambohoiko anao ny fahavalonao rehetra. 	
02O	23	28	0,00000	 Handefa fanenitra hialoha anao aho, ka horoahin'ireny handositra ny tavanao ny Heveana, ny Kananeana mbamin'ny Heteana. 	
02O	23	29	0,00000	 Tsy hataoko indray mandroaka eo anatrehanao amin'ny taona iray anefa ireny, fandrao zary efitra ny tany, ka hihamaro ny biby dia hamely anao. 	
02O	23	30	0,00000	 Fa horoahiko tsikelikely eo anoloanao izy mandra-pahamaro isa anao, ka hahazoanao mizaka ny tany. 	
02O	23	31	0,00000	 Izao no hataoko faritaninao: hatramin'ny ranomasina Mena ka hatramin'ny ony, satria hatolotro eo an-tànanao ny mponina amin'ny tany ka horoahinao hiala eo anoloanao. 	
02O	23	32	0,00000	 Tsy hanao fanekem-pihavanana amin'izy ireo na amin'ny andriamanitr'izy ireo hianao. 	
02O	23	33	0,00000	 Tsy honina eo amin'ny taninao ireny, fandrao mampanota anao amiko, sao dia hanompo ny andriamaniny hianao ka ho tonga fandrika ho anao izany.	
02O	24	1	0,00000	[FAMARANANA NY FANEKENA - MOIZY TAO AN-TENDROMBOHITRA] Ary hoy Andriamanitra tamin'i Moizy: Miakara aty amin'ny Tompo hianao sy Aarona. Nadaba sy Abio, ary loholona fito-polo amin'Israely, ka mbola lavitra dia miankohofa. 	
02O	24	2	0,00000	 Moizy irery no hanakaiky an'ny Tompo, fa ireo hafa tsy hanakaiky; ary ny vahoaka tsy hiara-miakatra aminy. 	
02O	24	3	0,00000	 Dia tonga Moizy, nitondra tamin'ny vahoaka ny tenin'ny Tompo rehetra sy ny lalàna rehetra, ka indray niredona ny vahoaka ka namaly hoe: Izay teny rehetra voalazan'ny Tompo dia hotanterahinay avokoa. 	
02O	24	4	0,00000	 Nosoratan'i Moizy avokoa ny tenin'ny Tompo. Dia nifoha maraina koa izy, nanorina otely teo am-pototry ny tendrombohitra sy nanangana tsangam-bato roa ambin'ny folo ho an'ny fokon'Israely roa ambin'ny folo. 	
02O	24	5	0,00000	 Ary naniraka zatovolahy zanak'Israely izy, ka nanolotra sorona dorana tamin'ny Tompo ireo sy namono ombalahy hatao sorom-pisaorana. 	
02O	24	6	0,00000	 nalain'i Moizy ny antsasaky ny rà nataony teo amin'ny tany, ary ny antsasany nararany teo ambony otely. 	
02O	24	7	0,00000	 Izay vao nalainy ny bokin'ny fanekena ary novakiny teo anatrehan'ny vahoaka, izay namaly hoe: Hataonay sy hoekenay avokoa izay rehetra voalazan'ny Tompo. 	
02O	24	8	0,00000	 Dia nalain'i Moizy ny rà, nafafiny tamin'ny vahoaka sy nolazainy hoe: Ity no ràn'ny fanekena nataon'ny Tompo taminareo momba izany teny rehetra izany. 	
02O	24	9	0,00000	 Niakatra Moizy, nomban'i Aarona sy Nadaba ary Abio mbamin'ny fito-polo lahy tamin'ny loholon'Israely, 	
02O	24	10	0,00000	 ary nahita ny Andriamanitr'Israely izy ireo: teo ambanin'ny tongony dia nisy toa zavatra voavoatra natao tamin'ny safira mamirapiratra, zavatra mangarangarana toy ny lanitra. 	
02O	24	11	0,00000	 Tsy naninjitra ny tànany tamin'ireo olom-boafidin'ny zanak'Israely izy: dia nahita an'Andriamanitra ireo, ka nihinana sy nisotro. 	
02O	24	12	0,00000	 Ary hoy Iaveh tamin'i Moizy: Miakara aty amiko eto an-tendrombohitra ka mijanòna eo, fa homeko anao ny vato fisaka, ny didy aman-dalàna nosoratako hampianarina azy ireo. 	
02O	24	13	0,00000	 Dia niainga Moizy nomban'i Josoe mpanompony, nandroso nankeo an-tendrombohitr'Andriamanitra. 	
02O	24	14	0,00000	 Hoy izy tamin'ireo loholona: Andraso eto izahay, mandra-piverinay aty aminareo. Ary indreo Aarona sy Hora eto aminareo, ka raha misy manana ady dia aoka hanatona azy ireo. 	
02O	24	15	0,00000	 Niakatra tao an-tendrombohitra Moizy, ary nosaronan'ny rahona ny tendrombohitra. 	
02O	24	16	0,00000	 Nipetraka teo an-tendrombohitra Sinaia ny voninahitry ny Tompo ka saron'ny rahona io nandritra ny henemana. Tamin'ny andro fahafito dia nantsoin'ny Tompo Moizy, tao anatin'ny rahona. 	
02O	24	17	0,00000	 Toy ny afo midedadeda teo an-tampon-tendrombohitra no fisehon'ny voninahitry ny Tompo tamin'ny zanak'Israely. 	
02O	24	18	0,00000	 Niditra tao anatin'ny rahona Moizy, dia niakatra tao an-tendrombohitra, ka nijanona teo an-tendrombohitra efa-polo andro sy efa-polo alina Moizy.	
02O	25	1	0,00000	[FAHAFOIZAN-JAVATRA HANAOVANA NY TABERNAKLA - FANAKA MOMBA AZY] Dia niteny tamin'i Moizy Iaveh nanao hoe: 	
02O	25	2	0,00000	 Ilazao ny zanak'Israely mba hanokan-javatra hafoy ho ahy, ka horaisinareo amin'izay olona rehetra mahafoy an-tsitra-po malalaka ny zavatra homeny ho ahy. 	
02O	25	3	0,00000	 Izao no fanatitra horaisinareo avy amin'izy ireo: volamena sy volafotsy ary varahina; 	
02O	25	4	0,00000	 jaky volomparasy, jaky mena mangatrakatraka, lamba mena antitra, rongony madinika sy volon'osy; 	
02O	25	5	0,00000	 hodritr'ondrilahy voasoka mena, hodi-dogaona, hazo akasià; 	
02O	25	6	0,00000	 solika hatao amin'ny fanaovan-jiro, zava-manitra hatao amin'ny diloilo fanosorana sy amin'ny zava-manitra fanembohana; 	
02O	25	7	0,00000	 vatosoa berila sy vatosoa fandatsaka an-tranotranony, hatao amin'ny efoda sy ny saron-tratra. 	
02O	25	8	0,00000	 Hanao fitoerana masina ho ahy izy ireo dia honina eo aminy aho. 	
02O	25	9	0,00000	 Ary arahinareo tsara izay rehetra hasehoko anareo izao, ny mariky ny tabernakla sy ny mariky ny fanaka rehetra momba azy.	
02O	25	10	0,00000	 Hanao fiara hazo akasià izy; roa hakiho sy sasany ny lavany, ary iray hakiho sy sasany ny hahavony.	
02O	25	11	0,00000	 Hasianao takela-bolamena izy ao anatiny sy ao ivelany, ary hasianao tanjo-miolaka volamena ny manodidina azy.	
02O	25	12	0,00000	 Handrendrika masom-bolamena efatra hatao aminy hianao, hapetaka amin'ny tongony efatra; ny masom-bolamena roa amin'ny lafiny iray, ny masom-bolamena roa amin'ny lafiny iray.	
02O	25	13	0,00000	 Hanao bao hazo akasià hianao ka hasianao takela-bolamena,	
02O	25	14	0,00000	 dia hampiditra ny bao amin'ny masom-bolamena eo an-danin'ny fiara avy, hitondrana azy.	
02O	25	15	0,00000	 Havela hijanona eo amin'ny masom-bolamena ny bao fa tsy hesorina eo.	
02O	25	16	0,00000	 Ary hataonao ao amin'ny fiara, ny vavolombelona izay homeko anao. 	
02O	25	17	0,00000	 Hanao fanaovam-panavotana amin'ny volamena madio hianao, roa hakiho sy sasany ny lavany, iray hakiho sy sasany ny sakany. 	
02O	25	18	0,00000	 Ary hanao kerobima volamena roa hianao hataonao an-tefiny, dia iray avy no ho eo an-daniny roa amin'ny fanaovam-panavotana; 	
02O	25	19	0,00000	 ny kerobima iray hatao amin'ny laniny iray, ary ny kerobima iray amin'ny laniny iray koa; ny kerobima dia hatao tafahoatra ny fanaovam-panavotana amin'ny laniny roa. 	
02O	25	20	0,00000	 Hatao mivelatra miakatra ny elatry ny kerobima, hanarona ny fanaovam-panavotana amin'ny elany, ary hifanatrika ny tavany, hitodika manatrika ny fanaovam-panavotana ny tavan'ny kerobima. 	
02O	25	21	0,00000	 Dia hapetrakao eo ambonin'ny fiara ny fanaovam-panavotana; ary hapetrakao ao anatin'ny fiara ny vavolombelona izay homeko anao. 	
02O	25	22	0,00000	 Fa eo no hihaonako aminao; ary eo ambonin'ny fanaovam-panavotana, anelanelan'ny kerobima roa, izay ao ambonin'ny fiaran'ny vavolombelona, no hampandrenesako anao ny didy rehetra homeko anao ho an'ny zanak'Israely. 	
02O	25	23	0,00000	 Hanao latabatra hazo akasià hianao; ho roa hakiho ny lavany, iray hakiho ny sakany, ary iray hakiho sy sasany ny hahavony. 	
02O	25	24	0,00000	 Petaho volamena madio izy, ary asio tanjo-miolaka volamena ny manodidina azy. 	
02O	25	25	0,00000	 Hasianao sisiny vody voampelatànana ny manodidina azy, ka hasianao tanjo-miolaka volamena manodidina azy. 	
02O	25	26	0,00000	 Hanao masom-bolamena efatra hianao ka hapetrakao amin'ny zoron'ny latabatra efatra ireo masom-bolamena ireo, dia amin'ny tongony efatra. 	
02O	25	27	0,00000	 Hataonao eo akaikin'ny sisiny ny masom-bolamena, fa hampidirana ny bao hilanjana ny latabatra. 	
02O	25	28	0,00000	 Hazo akasià no hanaovanao ny bao ary hasianao takela-bolamena; dia hitondrana ny latabatra ireo.	
02O	25	29	0,00000	 Dia hataonao ny loviany, ny vata kely fitoeran-java-manitra, ny kopy aman-tasiny hanaovana ny fanatitra araraka; ka volamena madio no hanaovanao azy. 	
02O	25	30	0,00000	 Hasianao ny mofo alahatra, izay ho eo anatrehako mandrakariva eo ambony latabatra. 	
02O	25	31	0,00000	 Hanao fanaovan-jiro amin'ny volamena madio hianao; hataonao an-tefiny avokoa izy mbamin'ny faladiany sy ny tahony, ary fonjany iray ihany ny ravim-boninkazo, ny bokony ary ny voniny, 	
02O	25	32	0,00000	 ka hasianao rantsany telo avy amin'ny laniny iray, ary ny rantsany telo avy amin'ny laniny iray. 	
02O	25	33	0,00000	 Ny rantsany voalohany dia hisy ravim-boninkazo telo miendrika vonin'amandia bokony sy voniny; ny rantsany faharoa dia hisy ravim-boninkazo telo miendrika vonin'amandia, bokony sy voniny; dia ho toy izany avokoa ny rantsany enina avy, amin'ny fanaovan-jiro. 	
02O	25	34	0,00000	 Ny tahon'ny fanaovan-jiro hisy ravim-boninkazo efatra miendrika vonin'amandia, bokony sy voniny. 	
02O	25	35	0,00000	 Hisy bokony iray eo ambanin'ny rantsany roa voalohany, avy amin'ny tahom-panaovan-jiro, bokony iray koa eo ambanin'ny rantsany roa manarakaraka, avy amin'ny tahom-panaovan-jiro, ary bokony iray koa eo ambanin'ny rantsany roa farany, avy amin'ny tahom-panaovan-jiro, araka ny rantsany enina avy amin'ny tahom-panaovan-jiro. 	
02O	25	36	0,00000	 Ho fonjany iray ihany amin'ny fanaovan-jiro ireo bokony sy rantsany ireo, ary ho fonjam-bolamena an-tefiny iray ihany avokoa izy manontolo, sady volamena madio. 	
02O	25	37	0,00000	 Manaova lalampy hatao aminy, ataovy fito ny isany, dia hataingina eny amin'ny rantsany ireo lalampiny ireo hanazava ny eo anoloana. 	
02O	25	38	0,00000	 Ataovy volamena madio ny hetin-jirony sy ny fitoeran-davenon-jirony. 	
02O	25	39	0,00000	 Volamena madio talenta iray no hanaovana ny fanaovan-jiro sy ny fanaka rehetra momba azy. 	
02O	25	40	0,00000	 Jereo ka ataovy araka ny marika aseho anao ao an-tendrombohitra.	
02O	26	1	0,00000	[NY TABERNAKLA] Ny hanaovana ny Fonenana dia ambainy folo; ny hanaovana azy ireo dia amin'ny rongony madinika voahasina, sy amin'ny jaky volomparasy, amin'ny jaky mangatrakatraka, ary amin'ny lamba mena antitra, asiana kerobima, asan-tànan'ny mpanenona mahay.	
02O	26	2	0,00000	 Valo amby roapolo hakiho ny halavan'ny ambainy iray, ary efatra hakiho ny sakan'ny ambainy iray, ary hampitoviana daholo ny haben'ny ambainy rehetra.	
02O	26	3	0,00000	 Havitrana ho iray ny ambainy dimy, dia havitrana ho iray koa ny ambainy dimy hafa. 	
02O	26	4	0,00000	 Hasianao tadivavarana jaky volomparasy ny sisiny iafaran'ireo ambainy navitrana voalohany ireo, dia hasianao toy izany koa ny sisiny iafaran'ireo ambainy navitrana faharoa. 	
02O	26	5	0,00000	 Hataonao dimam-polo ny tadivavarana amin'ny ambainy voalohany, ary hataonao dimam-polo koa ny tadivavarana amin'ny sisiny iafaran'ny ambainy navitrana faharoa, ary hifanandrify ireo tadivavarana ireo. 	
02O	26	6	0,00000	 Dia hanao jaigirafy volamena dimam-polo hampifanakambananao ny ambainy, mba ho voavoatra ho iray ihany ny Fonenana. 	
02O	26	7	0,00000	 Hanao ambainy amin'ny volon'osy koa hianao, hatao lay ao ambonin'ny Fonenana, hataonao iraika ambin'ny folo ambainy izy, 	
02O	26	8	0,00000	 telo-polo hakiho no ho lavan'ny ambainy iray, ary efatra hakiho no ho sakan'ny ambainy iray; ampitoviana daholo ny haben'ireo ambainy iraika ambin'ny folo ireo. 	
02O	26	9	0,00000	 Ny ambainy dimy amin'izy ireo havitranao manokana; ary ny enina sisa havitranao manokana koa, ary haforitrao eo anoloan'ny lay ny ambainy fahenina. 	
02O	26	10	0,00000	 Hasianao tadivavarana dimam-polo ny vavan'ny ambainy sisin'ireo navitrana voalohany ary dimam-polo koa amin'ny vavan'ireo navitrana faharoa. 	
02O	26	11	0,00000	 Dia hanao jaigirafy varahina dimam-polo hianao, hampidirinao amin'ny tadivavarana ny jaigirafy mba hanakambananao ny lay ho iray ihany. 	
02O	26	12	0,00000	 Ny ambiny tafahoatra amin'ny ambain'ny lay, izany hoe ny antsasaky ny ambainy, dia hiraviravy eo ivohon'ny Fonenana; 	
02O	26	13	0,00000	 ary ny ambiny amin'ny halavan'ny ambainy dia ny hakiho iray amin'ny laniny iray, ny hakiho iray amin'ny laniny iray, dia hiraviravy avy eo an-daniny roa amin'ny Fonenana, handrakotra azy.	
02O	26	14	0,00000	 Hanao rakony hoditr'ondralahy voasoka mena hianao hatao amin'ny lay, ary rakony hodi-dogaona koa eo ambonin'io. 	
02O	26	15	0,00000	 Hanao hazo fisaka koa hianao hatao amin'ny Fonenana, hazo fisaka amin'ny akasià dia hatsangana izany. 	
02O	26	16	0,00000	 Hatao folo hakiho avy no halavan'ny hazo fisaka iray, ary iray hakiho sy sasany ny sakany. 	
02O	26	17	0,00000	 Hisy lahiny roa avy, amin'ny hazo fisaka iray, ka hatao izay hifandraisany; ka hataonao toy izany avokoa ny hazo fisaka amin'ny Fonenana. 	
02O	26	18	0,00000	 Hanao ny hazo fisaka hatao amin'ny Fonenana hianao; hazo fisaka roa-polo ho an'ny lafiny atsimo, an-kavanana izany. 	
02O	26	19	0,00000	 Hasianao faladia volafotsy efa-polo ny fanambanin'ireo hazo fisaka roa-polo ireo, dia faladia roa isan-kazo fisaka izany, no an'ny lafiny roa avy. 	
02O	26	20	0,00000	 Ny lafiny anankiray amin'ny Fonenana dia ny lafiny avaratra, hanaovanao hazo fisaka roa-polo koa, 	
02O	26	21	0,00000	 mbamin'ny faladia volafotsy efa-polo; faladia roa ambanin'ny hazo fisaka tsirairay avy. 	
02O	26	22	0,00000	 Hanao hazo fisaka enina hianao hatao amin'ny faran'ny Fonenana amin'ny lafiny andrefana, 	
02O	26	23	0,00000	 hanao hazo fisaka roa hianao hatao amin'ny zoron'ny Fonenana, ao amin'ny farany, 	
02O	26	24	0,00000	 dia hakambana tsiroaroa hatraty ambany ireo ka hatao miray tsara hatrany ambony amin'ny masom-bola voalohany. Toy izany no hanaovana azy roa avy; hatao amin'ny zorony roa. 	
02O	26	25	0,00000	 Dia ho hazo fisaka valo izy izany mbamin'ny faladiany volafotsy, faladia enina ambin'ny folo, faladia roa avy isam-panambanin'ny hazo fisaka iray. 	
02O	26	26	0,00000	 Hanao barany akasià hianao; ny dimy hatao amin'ny hazo fisaka amin'ny lafiny anankiray amin'ny Fonenana. 	
02O	26	27	0,00000	 Ny dimy koa hatao amin'ny hazo fisaka amin'ny lafiny faharoa amin'ny Fonenana; ary ny dimy hatao amin'ny hazo fisaka amin'ny lafiny farany amin'ny Fonenana, amin'ny andrefana. 	
02O	26	28	0,00000	 Ny barany afovoany hatao manaraka ny hazo fisaka, mahatratra ny sisiny roa. 	
02O	26	29	0,00000	 Petaho takela-bolamena ny hazo fisaka; ataovy volamena ny masom-bola hitoerana'ny barany, ary petaho takela-bolamena ny barany. 	
02O	26	30	0,00000	 Ataovy toy ny marika naseho anao tany an-tendrombohitra no fananganana ny Fonenana. 	
02O	26	31	0,00000	 Manaova efitra lamba amin'ny jaky volomparasy sy jaky mangatrakatraka sy lamba mena antitra ary rongony fotsy madinika voahasina, asiana sarin-kerobima, asan-tànan'ny mpanenona mahay; 	
02O	26	32	0,00000	 ka ahantòny amin'ny andry hazo akasià efatra, samy voapetaka takela-bolamena sy misy faraingo volamena ary miorina amin'ny faladia volafotsy efatra. 	
02O	26	33	0,00000	 Apetaho ambonin'ny jaigirafy ny efitra lamba, ka dia ao indrindra no hampidiranao ny fiarana'ny vavolombelona ao ivohon'ny efitra lamba; fa ny efitra lamba no hampisaraka eo imasonareo ny Fitoerana Masina sy ny Fitoerana Masina indrindra. 	
02O	26	34	0,00000	 Hataonao eo ambonin'ny fiaran'ny vavolombelona ny fanaovam-panavotana, amin'ny Fitoerana masina indrindra. 	
02O	26	35	0,00000	 Hapetrakao eo ivelan'ny efitra lamba ny latabatra, ary eo anoloan'ny latabatra, amin'ny lafiny atsimo amin'ny Fonenana, ny fanaovan-jiro, fa amin'ny avaratra no hametrahanao ny latabatra. 	
02O	26	36	0,00000	 Ny fidirana ao amin'ny lay, dia anaovy efitra lamba amin'ny jaky volomparasy sy jaky mangatrakatraka sy lamba mena antitra ary rongony fotsy madinika voahasina, voatenona amin'ny soratra maro samihafa. 	
02O	26	37	0,00000	 Hanaovanao andry akasià dimy io varavarana lamba io, ka petahanao takela-bolamena ny andry sy hasianao faraingo volamena; ary handrendrika varahina hatao faladiany dimy hianao.	
02O	27	1	0,00000	[NY OTELY FANATERAN-TSORONA DORANA; SY NY KIANJANY] Hanao ny otely amin'ny hazo akasià hianao: dimy hakiho ny lavany, dimy hakiho ny sakany, ka hitovy efatra ny lafiny, ary telo hakiho ny hahavony. 	
02O	27	2	0,00000	 Amin'ny zorony efatra hasianao tandrony mivoaka avy ao amin'ny otely, ary petahanao takela-barahina izy. 	
02O	27	3	0,00000	 Hanao tavy fandraofan-davenona momba ny otely hianao, ary sotron'afo, tavy, fitrebika, ary fatana; ataovy varahana avokoa ireo fanaka ireo. 	
02O	27	4	0,00000	 Ary manaova karakara varahina miendri-karato ho an'ny otely ka asio masom-barahina efatra ny zorony efatra amin'io harato io, 	
02O	27	5	0,00000	 dia apetraho eo ambanin'ny koronosin'ny otely avy ao ambany ary ho tonga hatreo amin'ny fisasahan'ny otely ny harato; 	
02O	27	6	0,00000	 manaova bao hatao amin'ny otely, bao hazo akasià, ka petaho takela-barahina. 	
02O	27	7	0,00000	 Hampidirina eo amin'ny masom-barahina ny bao, eo an-daniny roa amin'ny otely, rahefa hoenti-mifindra izy. 	
02O	27	8	0,00000	 Ataovy hobok'aty, amin'ny hazo fisaka, izy: araka ny efa naseho anao tany an-tendrombohitra no hanaovana azy. 	
02O	27	9	0,00000	 Manaova ny kianjan'ny Fonenana. Ny lafiny atsimo, ao an-kavanana, ny kianja dia hasianao fafy lamba rongony madinika voahasina hatao zato hakiho ny halavan'ny lafiny.	
02O	27	10	0,00000	 Hasianao andriny roapolo misy faladia varahina roapolo io lafiny iray io, ka hatao volafotsy avokoa ny faraingo amin'ny andriny sy ny anjaka itohizany.	
02O	27	11	0,00000	 Toy izany koa ny lafiny avaratra, hisy fefy lamba zato hakiho ny halavany, amin'ny andriny roapolo misy faladia varahina roapolo, volafotsy avokoa ny faraingo amin'ny andriny sy ny anjaka itohizany.	
02O	27	12	0,00000	 Ny amin'ny lafiny andrefana dia hatao dimam-polo hakiho ny halavan'ny fefy lamba amin'ny sakan'ny kianja, ary folo ny andry, folo ny faladiany.	
02O	27	13	0,00000	 Amin'ny lafiny atsinanana eo anoloany dia ho dimam-polo hakiho ny sakan'ny kianja;	
02O	27	14	0,00000	 ka ny ilany iray hasiana fefy lamba dimy ambin'ny folo hakiho mbamin'ny andry telo misy faladia telo,	
02O	27	15	0,00000	 ny ilany iray koa, fefy lamba dimy ambin'ny folo hakiho mbamin'ny andry telo misy faladia telo. 	
02O	27	16	0,00000	 Ny amin'ny vavahadin'ny kianja, dia hasiana varavarana lamba, roapolo hakiho, vita amin'ny jaky volomparasy, sy jaky mena mangatrakatraka sy lamba mena antitra, ary rongony madinika voahasina, misoratsoratra, mbamin'ny andriny efatra sy faladia efatra. 	
02O	27	17	0,00000	 Ny andriny rehetra manodidina ny kianja, dia hakamban'ny anja-bolafotsy, sy hasiana faraingo volafotsy, ary hisy varahina avokoa. 	
02O	27	18	0,00000	 Ny lavan'ny kianja dia ho zato hakiho, ny sakany ho dimam-polo avy, ny hahavony ho dimy hakiho, ny fefy lamba ho rongony fotsy madinika voahasina ary ny faladiany ho varahina. 	
02O	27	19	0,00000	 Ho varahina avokoa ny fanaka rehetra hampiasaina amin'ny raharahan'ny Fonenana, ny tsimatra rehetra ao aminy, ary ny tsimatry ny kianja. 	
02O	27	20	0,00000	 Omeo didy ny zanak'Israely hitondra aminao diloilon'oliva voatoto, hatao jiro hamelona ny lalampy lalandava. 	
02O	27	21	0,00000	 Ao an-trano lay fihaonana, ivelan'ny efitra lamba anoloan'ny vavolombelona, no hanamboaran'i Aarona sy ny zanany azy, hirehetany eo anatrehan'ny Tompo hatramin'ny hariva ka hatramin'ny maraina. Lalàna mandrakizay izany ho an'ny zanak'Israely, hatramin'ny taranaka mifandimby.	
02O	28	1	0,00000	[FANAMIAN'NY MPISORONA] Asaovy manatona anao Aarona rahalahinao, mbamin'ny zanany, ao amin'ny zanak'Israely, mba ho mpisorona amin'ny fanompoana ahy, dia Aarona, Nadaba, Abiò, Eleazara, ary Hamora, zanak'i Aarona.	
02O	28	2	0,00000	 Manaova fanamiana masina ho an'i Aarona, rahalahinao, ho mariky ny fiamboniany sy ho fihaingony.	
02O	28	3	0,00000	 Ireo olo-mahay rehetra nofenoiko fanahim-pahendrena no hantsoinao, dia izy no hanao ny fanamiana ho an'i Aarona mba hohamasinina izy hanaovany ny fisoronana amiko.	
02O	28	4	0,00000	 Ka izao no fanamiana hataon'izy ireo: saron-tratra iray, efoda iray, akanjo lava iray, akanjo anaty misy amborodao iray, satroka hamama iray ary fehin-kibo iray. Ireo no fanamiana masina hataony ho an'i Aarona rahalahinao, sy ny zanany, mba ho mpisorona hanao fanompoana ahy izy ireo.	
02O	28	5	0,00000	 Ny hanaovany azy dia volamena, jaky volomparasy, jaky mangatrakatraka, lamba mena antitra, ary rongony madinika. 	
02O	28	6	0,00000	 Ny efodia dia hataony amin'ny volamena, jaky volomparasy, jaky mangatrakatraka, lamba mena antitra, ary rongony madinika voahasina, ampifahoina amin'ny tenona lavorary. 	
02O	28	7	0,00000	 Asiana sorony roa izy, hanambatra ny sisiny roa hampikambana azy. 	
02O	28	8	0,00000	 Hitovy tenona aminy koa ny fehin-kibo hamehezana azy eo amboniny sy hiray aminy, fa hatao amin'ny volamena, jaky volomparasy, jaky mangatrakatraka, lamba mena antitra, ary rongony madinika voahasina. 	
02O	28	9	0,00000	 Ary makà vato berila roa, dia hosokirinao aminy ny anaran'ny zanakalahin'Israely: 	
02O	28	10	0,00000	 ny enina amin'ny anarany, amin'ny vato iray, ny anarany enina sisa amin'ny vato iray, alahatra araka ny fizokiany. 	
02O	28	11	0,00000	 Tahaka ny fikapa vato sarobidy sy fisokitra fanombohan-kase aminy, no ho fisokitrao ny anaran'ny zanak'Israely amin'ireo vato roa ireo, ary hasianao randram-bolamena manodidina izy. 	
02O	28	12	0,00000	 Ataovy eo amin'ny soroky ny efoda ireo vato roa ireo, ho vato fahatsiarovana ny zanak'Israely, fa hoentin'i Aarona amin'ny sorony roa eo anatrehan'ny Tompo ny anaran'izy ireo ho fahatsiarovana. 	
02O	28	13	0,00000	 Ary manaova randram-bolamena, 	
02O	28	14	0,00000	 sy rojo volamena madio madinika roa hatao mirandrana toy ny tady, araiketo amin'ny randram-bolemana ny rojo madinika miendri-tady. 	
02O	28	15	0,00000	 Dia manaova saron-tratra, fitsarana, asam-panenona mahay; hatao mitovy tenona amin'ny efoda, hatao amin'ny volamena, jaky volomparasy, jaky mangatrakatraka, lamba mena antitra, ary rongony madinika mihasina. 	
02O	28	16	0,00000	 Ataovy efa-joro mitovy efatra sy roa sosona izy, irain-jehy ny lavany, irain-jehy ny sakany; 	
02O	28	17	0,00000	 ka petaho rava-batosoa an-tranontranony, vatosoa efatra andalana; ny andalana voalohany: sardoana, topaza, emeraoda iray avy. 	
02O	28	18	0,00000	 Ny andalana faharoa: ekarbokla, safira, diamondra iray avy. 	
02O	28	19	0,00000	 Ny andalana fahatelo: opala, agata, ametista iray avy. 	
02O	28	20	0,00000	 Ny andalana fahefatra: krisolita, berila, jaspa iray avy. Hodidino raozy volamena avokoa ireo vato ireo. 	
02O	28	21	0,00000	 Hifanisa amin'ny anaran'ny zanak'Israely ny vatosoa, dia roa ambin'ny folo araka ny anaran'izy ireo; ho voasokitra toy ny fanombohan-kase, samy misy ny anarany avy araka ny foko roa ambin'ny folo. 	
02O	28	22	0,00000	 Amin'ny saron-tratra asio rojo volamena madio madinika, atao mirandrana toy ny tady; 	
02O	28	23	0,00000	 hanaovanao masom-bolamena roa ny saron-tratra, ary hapetakao amin'ny tendrony roa amin'ny saron-tratra ny masom-bolamena roa. 	
02O	28	24	0,00000	 Ka ny rojo volamena roa hampidirinao amin'ny masom-bolamena roa, amin'ny tendron'ny saron-tratra; 	
02O	28	25	0,00000	 ny tendrony roa amin'ny rojo roa dia hofehezinao amin'ny randram-bola roa, dia hasampinao eo amin'ny sorony roa amin'ny efoda avy eo anoloana. 	
02O	28	26	0,00000	 Manaova koa masom-bolamena roa, hatao amin'ny tendrony ambany roa, amin'ny saron-tratra eo amin'ny sisiny anatiny, manolotra ny efoda. 	
02O	28	27	0,00000	 Dia manaova koa masom-bolamena roa hatao eo ambanin'ny sorony roa amin'ny efoda, eo anoloana, akaikin'ny famatorana azy sy ambonin'ny fehikibo amin'ny efoda. 	
02O	28	28	0,00000	 Hampifamehezina amin'ny ribà jaky volomparasy ny masom-bolamenan'ny saron-tratra sy ny an'ny efoda, hitana ny saron-tratra eo ambonin'ny fehikibo amin'ny efoda, fa tsy hosarahina amin'ny efoda ny saron-tratra. 	
02O	28	29	0,00000	 Amin'izay Aarona, rahefa miditra ny fitoerana masina dia hitondra ny anaran'ny zanak'Israely, manolotra ny fony, amin'ny saron-tratra fitsarana, ho fahatsiarovana mandrakizay, eo anatrehan'ny Tompo. 	
02O	28	30	0,00000	 Ataovy mikambana amin'ny saron-tratra fitsarana koa ny Orima sy ny Tomima, ka hanolotra ny fon'i Aaarona, rahefa miseho eo anatrehan'ny Tompo izy, ka amin'izany dia hoentin'i Aarona mandrakariva manolotra ny fony eo anatrehan'ny Tompo ny fitsarana ny zanak'Israely. 	
02O	28	31	0,00000	 Ataovy amin'ny jaky volomparasy ny akanjo lavan'ny efoda manontolo. 	
02O	28	32	0,00000	 Asio vozony, eo afovoany, hidiran'ny loha, ary hisy sisiny manodidina io vozony io ka ho voatenona toy ny fanao amin'ny vozon'akanjo fiarovan-tratra, mba tsy ho rovitra ny akanjo lava. 	
02O	28	33	0,00000	 Ny moron-tongony asio sarin'apongabendanitra jaky volomparasy sy jaky mangatrakatraka ary lamba mena antitra, amin'ny morony ambany, atao manodidina, elanelanin'ny lakolosy kely volamena manodidina hatrany: 	
02O	28	34	0,00000	 lakolosy kely volamena dia sarin'apongabendanitra, lakolosy kely volamena dia sarin'apongabendanitra, manaraka ny moron-tongotry ny akanjo lava manodidina hatrany. 	
02O	28	35	0,00000	 Hiakanjoan'i Aarona izany, rahefa manao ny fanompoam-pivavahana izy, ary ho re ny fanenony amin'ny hidirany sy amin'ny hivoahany ny fitoerana masina eo anatrehan'ny Tompo, ka tsy ho faty izy. 	
02O	28	36	0,00000	 Manaova takela-bolamena madio, ka sokiro eo amin'io, toy ny fisokitra fanombohan-kase, izao teny izao: Fahamasinana ho an'ny Tompo. 	
02O	28	37	0,00000	 Dia afehezo amin'ny ribà jaky volomparasy amin'ny hamama dia hatao eo anoloan'ny hamama io. 	
02O	28	38	0,00000	 Ho eo an-kandrin'i Aarona izy, mba hitondran'i Aarona ny heloka rehetra natao tamin'ny zava-masina izay hatokan'ny zanak'Israely ho fanatitra masina isan-karazany; ary ho eo an-kandriny lalandava izy eo anatrehan'ny Tompo mba hahitan'izy ireo sitraka amin'ny Tompo. 	
02O	28	39	0,00000	 Ataovy rongony madinika ny akanjo anatiny, ataovy rongony madinika koa ny hamama, ary ataovy misoratsoratra ny fehin-kibo. 	
02O	28	40	0,00000	 Ny an'ny zanak'i Aarona dia toniky no ataovy ho azy ireo, ary anaovy fehin-kibo sy mitra koa izy, ho mariky ny fiamboniany sy ho fihaingoany. 	
02O	28	41	0,00000	 Hampiakanjoinao Aarona rahalahinao, sy ny zanany koa, hosoranao izy, hatokanao izy, ho hamasininao izy, mba ho mpisorona hanao fanompoana ahy. 	
02O	28	42	0,00000	 Manaova kalisaona rongony fotsy ho azy ireo, hanarona ny fitanjahany; ataovy hatreo amin'ny valahany ka hatreo amin'ny feny. 	
02O	28	43	0,00000	 Ireo no hoentin'i Aarona sy ny zanany, na hiditra eo amin'ny trano lay fihaonana izy ireo, na hankeo amin'ny otely hanao ny fanompoam-pivavahana eo amin'ny fitoerana masina. Ary amin'izany dia tsy ho voan-keloka izy ka tsy ho faty. Lalàna mandrakizay izany, ho an'i Aarona sy ny taranany mandimby azy.	
02O	29	1	0,00000	[FANAMASINANA NY MPISORONA - NY FISORONANA MANDRAKIZAY] Izao no ataovy amin'ny fanamasinana azy ireo ho mpisorona ho ahy: Makà vantotr'ombalahy iray sy ondralahy roa, samy tsy misy kilema. 	
02O	29	2	0,00000	 Mofo tsy misy lalivay, mofo mamy tsy misy lalivay voadity tamin'ny diloilo, mofo mamy manify tsy misy lalivay voatondraka diloilo, ka lafarinim-barim-bazaha tsara indrindra no hanaovana azy. 	
02O	29	3	0,00000	 Ataovy an-tsobika iray ihany izy, dia atero izany ao anatin'ny sobika miaraka amin'ny vantotr'ombalahy iray sy ny ondralahy roa.	
02O	29	4	0,00000	 Dia ampandrosoy Aarona sy ireo zanany, ho eo amin'ny fidirana amin'ny trano lay fihaonana, ka ampandroy amin'ny rano izy. 	
02O	29	5	0,00000	 Rahefa izany alao ireo fanamiana, ka ampiankanjoy an'i Aarona ny akanjo anatiny, ny akanjo lavan'ny efoda, ary ny efoda sy ny saron-tratra, dia hetrao amin'ny fehin-kibon'ny efoda izy. 	
02O	29	6	0,00000	 Ataovy eo an-dohany ny hamama, ary ataovy eo amin'ny hamama ilay diademam-pahamasinana. 	
02O	29	7	0,00000	 Dia alaovy ny diloilo fanosorana, ka aidino eo amin'ny lohany hanosoranao azy. 	
02O	29	8	0,00000	 Ary ampandrosoy koa ireo zanany, ka ampiakanjoy ny toniky. 	
02O	29	9	0,00000	 Aarona sy ireo zanany samy hetrao amin'ny fehin-kibo; ary ireo zanak'i Aarona ampisatrohy mitra. Dia ho azy ireo, amin'ny lalàna mandrakizay ny fisoronana; ary hanokana an'i Aarona sy ireo zanany hianao.	
02O	29	10	0,00000	 Ny ombalahy hoentinao mankeo anoloan'ny trano lay fihaonana, ary Aarona sy ireo zanany hametraka ny tànany eo ambonin'ny lohan'ny ombalahy.	
02O	29	11	0,00000	 Hovonoinao eo anatrehan'ny Tompo ny ombalahy eo amin'ny fidirana ho ao an-trano lay fihaonana;	
02O	29	12	0,00000	 ka angalao ny ran'ny ombalahy atenteno amin'ireo tandroky ny otely amin'ny fanondronao, dia araraho eo am-pototry ny otely avokoa ny sisa.	
02O	29	13	0,00000	 Alaovy avokoa ny sabora safodrorohany, ny saron'atiny, ny voany roa mbamin'ny fonom-boany, ka indray dory hanetona eo ambony otely.	
02O	29	14	0,00000	 Fa ny nofon'ny ombalahy kosa mbamin'ny hodiny sy ny tain-drorohany, dory amin'ny afo any ivelan'ny toby: sorona noho ny ota izany.	
02O	29	15	0,00000	 Alao ny iray amin'ireo ondralahy, ka Aarona sy ny zanany hametraka ny tànany ambonin'ny lohan'ny ondralahy;	
02O	29	16	0,00000	 hianao kosa hamono ny ondralahy sy hananty ny rany ary handraraka izany manodidina ambony otely. 	
02O	29	17	0,00000	 Teteho ny ondralahy ary rehefa voasasanao ny taovany sy ny ranjony dia hapetrakao eo ambonin'ny tetiny sy ny lohany; 	
02O	29	18	0,00000	 dia hodoranao hanetona eo ambony otely ny ondralahy manontolo. Sorona dorana ho an'ny Tompo izany, hankasitrahany ny fofony, fanatitra atao amin'ny afo ho an'ny Tompo.	
02O	29	19	0,00000	 Alao koa ny ondralahy faharoany, ka Aarona sy ny zanay hametraka ny tànany ambony lohan'ny ondralahy.	
02O	29	20	0,00000	 Hianao hamono ny ondralahy dia haka amin'ny rany, ka hantentinao amin'ny tendron-dravintsofina ankavanan'i Aarona, sy amin'ny tendron-dravintsofina ankavanan'ireo zanany, ary amin'ny ankiben-tànany ankavanana, mbamin'ny ankiben-tongony ankavanana, ary hararakao manodidina eo ambonin'ny otely ny rà.	
02O	29	21	0,00000	 Makà amin'ny rà izay eo ambony otely, sy ny diloilo fanosorana, ka fafazo amin'i Aarona mbamin'ny fanamiany, sy amin'ny zanany mbamin'ny fanamiany dia ho voahasina avokoa izy, na ny tenany amam-panamiany na ny zanany amam-panamiany miaraka aminy.	
02O	29	22	0,00000	 Halainao ny saboran'ny ondralahy, ny hofany, ny safodrorohany, ny saron'atiny, ny voany roa mbamin'ny fonom-boany ary ny sorony havanana, fa ondralahy fanokanana io.	
02O	29	23	0,00000	 Ao amin'ny sobika misy ny mofo tsy misy lalivay voapetraka eo anatrehan'ny Tompo, dia angalao vonga-mofo iray sy mofo mamy miharo diloilo iray ary mofo mamy manify iray.	
02O	29	24	0,00000	 Dia hapetrakao eo amin'ny felatànan'i Aarona sy amin'ny felatànan'ny zanany avokoa ireo zavatra ireo, ka hahevahevanao ho fanatitra ahevaheva eo anatrehan'ny Tompo.	
02O	29	25	0,00000	 Rahefa izany hoesorinao eo an-tànany ireo ka hodoranao eo ambony otely, ambonin'ny sorona dorana, ho hanitra ankasitrahana eo anatrehan'ny Tompo: sorona atao amin'ny afo ho an'ny Tompo izany.	
02O	29	26	0,00000	 Ary halainao ny tratran'ny ondralahy izay nenti-nanokanana an'i Aarona, ka hahevahevanao ho fanatitra ahevaheva eo anatrehan'ny Tompo: io no ho anjaranao.	
02O	29	27	0,00000	 Amin'ny ondralahy fanokanana, amin'izay anjaran'i Aarona sy amin'izay anjaran'ny zanany, dia hohamasininao izay efa voahevaheva sy izay efa voasandratra, dia izao avy: ny tratra voahevaheva sy ny soroka voasandratra:	
02O	29	28	0,00000	 izany no ho anjaran'i Aarona sy ny zanany, tsy maintsy hafoin'ny zanak'Israely ho azy ireo mandrakizay; fa fanatitra voasandratra izany, ary ny zanak'Israely tsy maintsy hanokana fanatitra avy amin'ny sorona fisaorana, fanatitra atokany ho an'ny Tompo.	
02O	29	29	0,00000	 Ny fanamiana masin'i Aarona dia ho an'ny zanany handimby azy koa, ka hatafy azy izany, rahefa avy izay hanosorana azy sy hanokanana azy;	
02O	29	30	0,00000	 ka hitafy izany mandritra ny hafitoana, izay anankiray amin'ny zanany ho tonga mpisorona handimby azy; dia izay hiditra ao an-trano lay fihaonana, hanao ny fanompoam-pivavahana ao amin'ny fitoerana masina.	
02O	29	31	0,00000	 Halainao ny ondralahy fanokanana, ka handrahoinao eo amin'izay toerana masina ny henany.	
02O	29	32	0,00000	 Dia hohanin'i Aarona sy ny zanany eo anoloan'ny trano lay fihaonana ny henan'ny ondralahy, sy ny mofo ao anatin'ny sobika.	
02O	29	33	0,00000	 Toy izany koa no hihinanany izay nanaovana ny fanoneram-pahotana tamin'ny nanokanana azy sy nanamasinana azy; tsy hisy olon-kafa hihinana amin'izany, satria zava-masina izany.	
02O	29	34	0,00000	 Raha misy sisa tsy lany ka tra-maraina ny hena avy amin'ny fanokanana sy ny mofo, dia hodoranao izany fa tsy hohanina, satria zava-masina.	
02O	29	35	0,00000	 Izany no hataonao amin'i Aarona sy ny zanany, araka ny didy rehetra nomeko anao. Hafitoana no hanokananao azy. 	
02O	29	36	0,00000	 Vantotr'ombalahy iray isan'andro no hatolotrao ho sorona noho ny ota, ho fanoneram-pahotana. Izany fanonerana izany no hanavotanao ny fahotana amin'ny otely, dia hanosotra azy hianao, hanamasinana azy. 	
02O	29	37	0,00000	 Hafitoana no hanaovanao fanoneram-pahotana ho an'ny otely sy hanamasinanao azy, dia ho masina indrindra ny otely, ary ho masina avokoa izay hikasika ny otely. 	
02O	29	38	0,00000	 Izao no hatolotrao eo ambonin'ny otely: zanak'ondry efa iray taona, roa isan'andro tsy tapaka. 	
02O	29	39	0,00000	 Ny iray amin'ireo zanak'ondry ireo hatolotrao ny maraina, ny iray kosa hatolotrao amin'ny àty takariva. 	
02O	29	40	0,00000	 Miaraka amin'ny ondry voalohany, hatolotrao koa ny lafarina tsara indrindra ampahafolon'ny efah voadity tamin'ny diloiloin'oliva, voatoto, ampahefatry ny hina, ary divay ampahefatry ny hina ho fanatitra araraka. 	
02O	29	41	0,00000	 Ny zanak'ondry faharoa hatolotrao amin'ny àty takariva dia hampombainao fanatitra sy divay hatao fanatitra araraka toraky ny tamin'ny maraina, ankasitrahana ny fofony, sorona atao amin'ny afo ho an'ny Tompo. 	
02O	29	42	0,00000	 Sorona dorana tsy tapaka izay tsy maintsy hatolotrareo amin'ny taona mifandimby ao amin'ny fidirana ny trano lay fihaonana, eo anatrehan'ny Tompo, dia eo amin'izay hihaonako aminareo mba hitenenako aminao.	
02O	29	43	0,00000	 Fa hihaona amin'ny zanak'Israely eo aho, ka ho voahasin'ny voninahitro izany fitoerana izany. 	
02O	29	44	0,00000	 Hohamasiniko ny trano lay fihaonana sy ny otely, hohamasiniko Aarona sy ny zanany, mba ho mpisorona manao fanompoana ahy. 	
02O	29	45	0,00000	 Honina eo afovoan'ny zanak'Israely aho, dia izaho no Andriamanitr'izy ireo. 	
02O	29	46	0,00000	 Ho tantany fa izaho Iaveh no Andriamanitr'izy ireo, izay namoaka azy tany amin'ny tany Ejipta, mba honenako eo afovoan'izy ireo, dia izaho Iaveh Andriamaniny.	
02O	30	1	0,00000	[NY OTELY FANDORANA ZAVA-MANITRA - NY VOLA FANDOA, ANTSASAKY NY SIKLA - NY DILOILO FANOSORANA - NY OLONA VOATENDRY HANAO NY TABERNAKLA - NY FITANDREMANA NY SABATA] Hanao otely fandorana emboka hianao, hataonao amin'ny hazo akasià; 	
02O	30	2	0,00000	 iray hakiho ny lavany, iray hakiho ny sakany, ka hitovy ny lafiny efatra, ary roa hakiho ny hahavony; hiray aminy ny tandrony. 	
02O	30	3	0,00000	 Hopetahanao takela-bolamena madio ny tampony, ny lafiny manodidina, ny tandrony, ary hasianao koronosy volamena manodidina izy. 	
02O	30	4	0,00000	 Hanaovanao masom-bolamena roa izy eo ambanin'ilay koronosy eo amin'ny rirany roa, hataonao amin'ny laniny roa, hidiran'ny bao hitondrana azy. 	
02O	30	5	0,00000	 Hataonao amin'ny hazo akasià ny bao, ary hopetahanao takela-bolamena izy. 	
02O	30	6	0,00000	 Io otely io dia hapetrakao manatrika ny efitra lamba izay eo anoloan'ny fiaran'ny vavolombelona, manatrika ny fanaovam-panavotana izay eo ambonin'ny vavolombelona, dia eo amin'izay hihaonako aminao. 	
02O	30	7	0,00000	 Eo no handoroan'i Aarona ny emboka; isa-maraina no handoroany azy, rahefa mamboatra ny lalampy izy; 	
02O	30	8	0,00000	 ary isaky ny àty takariva koa no handoroany azy, rahefa mametraka ny lalampy eo amin'ny fanaovan-jiro izy. Emboka manitra mandrakizay eo anatrehan'ny Tompo izany amin'ny taranakareo.	
02O	30	9	0,00000	 Aza misy atolotrareo eo ambonin'io otely io, na ny zava-manitra tsy masina na ny sorona dorana na ny fanatitra, ary aza araraka eo ny fanatitra araraka.	
02O	30	10	0,00000	 Eo amin'ny tandrok'io otely io no hanaovan'i Aarona ny fanoneram-pahotana indray mandeha isan-taona; ny ran'ny sorona fanoneram-pahotana no hanaovany ny fanoneram-pahotana no hanaovany ny fanoneram-pahotana ao, indray mandeha isan-taona, hatramin'ny taranaka mifandimby. Ho masina indrindra amin'ny Tompo io otely io.	
02O	30	11	0,00000	 Ary niteny tamin'i Moizy Iaveh nanao hoe:	
02O	30	12	0,00000	 Raha avy izay hanisanao ny zanak'Israely mba hahitana ny isany, dia samy hanome avotr'aina ho an'ny Tompo izy tsirairay avy rahefa hatao ny fanisana azy, mba tsy hisy loza manjo azy, amin'ny fanisana azy.	
02O	30	13	0,00000	 Izao no haloan'izay rehetra anatin'ny voaisa: antsasaky ny sikla araka ny sikla masina izay roa-polo gerà; antsasaky ny sikla no ho fanatitra halaina ho an'ny Tompo.	
02O	30	14	0,00000	 Samy handoa ny hajian'ny Tompo avokoa ny lehilahy anatin'ny voaisa rehetra hatramin'ny roapolo taona no ho miakatra.	
02O	30	15	0,00000	 Ny mpanan-karena tsy handoa mihoatra, ny mahantra tsy handoa latsaka ny antsasaky ny sikla amin'ny fandoavana ny hajian'ny Tompo ho avotry ny ainareo.	
02O	30	16	0,00000	 Horaisinao amin'ny zanak'Israely ny vola avy amin'izany avotra izany ka hoenti-manao ny raharaha momba ny trano lay fihaonana. Dia ho antoka eo anatrehan'ny Tompo izany, ho an'ny zanak'Israely hanavotana ny ainy.	
02O	30	17	0,00000	 Niteny tamin'i Moizy koa Iaveh nanao hoe:	
02O	30	18	0,00000	 Hanao tavy varahina, misy faladiany varahina, hatao fiafanana hianao, ka hapetrakao eo anelanelan'ny trano lay fihaonana sy ny otely,	
02O	30	19	0,00000	 dia hasianao rano, hangalan'i Aarona sy ny zanany hanasany ny tànany aman-tongony. 	
02O	30	20	0,00000	 Fa hiafana amin'io rano io izy, mba tsy ho faty, na rahefa hiditra amin'ny trano lay fihaonana, na rahefa hanatona ny otely hanao ny raharahany hampanetona sorona amin'ny Tompo. 	
02O	30	21	0,00000	 Hanasa ny tongony aman-tànany izy, ka tsy ho faty izy. Lalàna mandrakizay ho azy ireo izany, dia ho an'i Aarona sy ny taranany amin'ny taona mifandimby.	
02O	30	22	0,00000	 Hoy koa Iaveh tamin'i Moizy: 	
02O	30	23	0,00000	 Makà amin'ny zava-manitra izay tsara indrindra, mira madio diman-jato sikla, ary ny antsasak'izany, dia sinama mamerovero dimampolo sy roan-jato sikla, veromanitra dimampolo sy roan-jato sikla, 	
02O	30	24	0,00000	 kasa diman-jato sikla, araka ny sikla masina, ary diloilon'oliva iray hina; 	
02O	30	25	0,00000	 ka amboary izany ho diloilo hanaovana ny fanosorana masina; ho zava-manitra voaharoharo araka ny asan'ny mpahay zava-manitra; dia izany no diloilo hanaovana ny fanosorana masina. 	
02O	30	26	0,00000	 Io no hanosoranao ny trano lay fihaonana, ny fiaran'ny vavolombelona, 	
02O	30	27	0,00000	 ny latabatra mbamin'ny fanaka momba azy rehetra, ny fanaovan-jiro mbamin'ny fanaka momba azy, ny otely fandoroan-java-manitra, 	
02O	30	28	0,00000	 ny otely fanaovan-tsorona dorana mbamin'ny fanaka rehetra momba azy, ary ny tavy varahina mbamin'ny faladiany. 	
02O	30	29	0,00000	 Hohamasininao ireo dia ho masina indrindra ary ho masina avokoa izay hikasika azy. 	
02O	30	30	0,00000	 Hohosoranao koa Aarona sy ny zanany, ary hohamasininao izy, mba ho mpisorona hanao fanompoana ahy. 	
02O	30	31	0,00000	 Mitenena amin'ny zanak'Israely ka lazao hoe: Ho diloilo fanaovana fanosorana masina izany ho ahy, hatrany amin'ny taranaka mifandimby. 	
02O	30	32	0,00000	 Tsy hararaka amin'ny tenan'olona izany, ary hamorona hafa tahaka an'io hianareo amin'izay zavatra hamoronana an'io, fa zava-masina izany, ka tsy maintsy hataonareo ho zava-masina. 	
02O	30	33	0,00000	 Na zovy na zovy hanamboatra tahaka an'io na hanosotra izany amin'olona tsy fanosotra azy, dia hofongorana tsy ho eo amin'ny fireneny. 	
02O	30	34	0,00000	 Hoy Iaveh tamin'i Moizy: Makà zava-manitra, ditin-kazo, ongila mani-pofona, galbanoma, zava-manitra sy emboka tsy mifaho zavatra hafa, izany rehetra izany ampitovio fatra. 	
02O	30	35	0,00000	 Dia ireo no hanamboaranao zava-manitra hanaovana ny fanembohana, voaharoharo araka ny asan'ny mpahay zava-manitra; asio sira izy, ary aoka ho madio sy masina. 	
02O	30	36	0,00000	 Torotoroy hanjary vovony izy, dia ametraho eo anoloan'ny vavolombelona ao an-trano lay fihaonana izay hihaonako aminao. Ho zava-masina indrindra izany. 	
02O	30	37	0,00000	 Izany zava-manitra hataonareo izany dia tsy ho azonareo anaovana mitovy aminy ho anareo, fa hataonareo ho zava-masina ho an'ny Tompo. 	
02O	30	38	0,00000	 Ka na zovy na zovy hanao mitovy amin'izany hanamboloany ny haniny, dia hofongorana tsy ho eo amin'ny fireneny.	
02O	31	1	0,00000	[NY MPIASA AMIN'NY TABERNAKLA - NY SABATA - NY VATO FISAKY NY LALÀNA] Ary Iaveh niteny tamin'i Moizy nanao hoe: 	
02O	31	2	0,00000	 Aoka ho fantatrao fa efa nantsoiko tamin'ny anarany Beseleela, zanak'i Orì, zanak'i Hora, avy amin'ny fokon'i Jodà. 	
02O	31	3	0,00000	 Efa nofenoiko fanahin'Andriamanitra izy, dia fahendrena amam-pahiratan-tsaina sy fahaizana momba ny taozavatra isan-karazany rehetra hamoronany asa vaovao; 	
02O	31	4	0,00000	 hanefeny volamena, volafotsy, varahina, 	
02O	31	5	0,00000	 hisokirany vato halatsaka an-tranontranony, handrafetana hazo, ary hanaovana taozavatra isan-karazany. 	
02O	31	6	0,00000	 Ary indro nanampiko azy koa Ooliaba, zanak'i Akisemeka, avy amin'ny fokon'i Dana, ary efa nasiako fahendrena ny fon'ny lehilahy mahay rehetra, mba hanaovany an'izay rehetra nandidiako anao, 	
02O	31	7	0,00000	 dia ny trano lay fihaonana, ny fiaran'ny vavolombelona, ny fanaovam-panavotana eo amboniny, ny fanaka rehetra amin'ny trano lay; 	
02O	31	8	0,00000	 ny latabatra sy ny fanaka momba azy, ny fanaovan-jiro volamena madio sy ny fanaka rehetra momba azy, ny otely fandoroan-java-manitra, 	
02O	31	9	0,00000	 ny otely fanaovan-tsorona dorana sy ny fanaka rehetra momba azy, ny tavy sy ny faladiany; 	
02O	31	10	0,00000	 ny fanamiana amin'ny fombam-pivavahana, ny fanamiana masina ho an'i Aarona mpisorona, ny fanamiana ho an'ny zanany, amin'ny raharaham-pisoronana; 	
02O	31	11	0,00000	 ny diloilo fanosorana, ny zava-manitra fandoro eo amin'ny fitoerana masina. Hotanterahiny avokoa izay rehetra nandidiako anao.	
02O	31	12	0,00000	 Ary niteny tamin'i Moizy Iaveh nanao hoe:	
02O	31	13	0,00000	 Mitenena amin'ny zanak'Israely ka lazao amin'izy ireo hoe: Aza disoina ny fitandremana ny sabatako fa ho ahy sy hianareo dia io no famantarana amin'ny taranakareo rehetra hahafantaranareo fa izaho Iaveh no nanamasina anareo.	
02O	31	14	0,00000	 Hotandremanareo ny sabata, fa zava-masina ho anareo izany. Izay tsy mankamasina azy hohelohin-ko faty; izay manao asa amin'io andro io hofongorana tsy ho eo amin'ny fireneny.	
02O	31	15	0,00000	 Ny andro enina no hiasana fa ny andro fahafito ho andro fitsaharana amin'ny asa rehetra, dia voatokana ho an'ny Tompo. Koa na zovy na zovy hanao asa amin'ny andro sabata dia hohelohin-ko faty. 	
02O	31	16	0,00000	 Samy hitandrina sy hankalaza ny sabata ny zanak'Israely mbamin'ny taranaka mandimby azy, ho fanekena mandrakizay. 	
02O	31	17	0,00000	 Ho famantarana mandrakizay ho ahy sy ny zanak'Israely izany, satria ny andro enina no nanaovan'ny Tompo ny lanitra sy ny tany fa ny andro fahafito nitsaharany sy nialany sasatra. 	
02O	31	18	0,00000	 Nony tapitra niteny tamin'i Moizy Iaveh, tany an-tendrombohitra Sinaia dia natolony azy ny takelaka roan'ny vavolombelona, takelaka vato nosoratan'ny rantsan-tànan'Andriamanitra.	
02O	32	1	0,00000	[NY ZANAK'OMBY VOLAMENA] Nony hitan'ny vahoaka fa efa naharitra ela Moizy nefa tsy mbola nidina avy tany an-tendrombohitra, dia nivory teo amin'i Aarona izy, ka nanao taminy hoe: Ndeha anaovy andriamanitra hialoha làlana anay izahay. Fa raha ny amin'iny Moizy iny, ilay lehilahy nitondra anay niakatra avy tany amin'ny tany Ejipta, tsy fantatray na naninona izy na naninona.	
02O	32	2	0,00000	 Ary hoy Aarona tamin'izy ireo: Esory àry ny kavim-bolamena, eny an-tsofin'ny vadinareo aman-janakareo lahy na vavy, ka ento aty amiko.	
02O	32	3	0,00000	 Dia samy nanesotra ny kavim-bolamena teny an-tsofiny avokoa ny olona ka nitondra izany teo amin'i Aarona.	
02O	32	4	0,00000	 Noraisiny tamin'ny tànan'izy ireo izany, dia namboariny tamin'ny fandraka ny volamena ka namoronany zanak'omby anidina. Ary hoy izy ireo: Ry Israely, io no andriamanitra izay nitondra anao niakatra avy tany amin'ny tany Ejipta. 	
02O	32	5	0,00000	 Nony nahita izany Aarona dia nanao otely teo anoloan'ilay sary ka niantso hoe: Hisy fety fankalazana an'ny Tompo rahampitso. 	
02O	32	6	0,00000	 Nifoha vao maraina koa izy ireo nony ampitso, ka nanolotra sorona dorana sy nanatitra sorona fisaorana. Dia nipetraka hihinana sy hisotro ny vahoaka, ary nitsangana hilalao. 	
02O	32	7	0,00000	 Dia hoy Iaveh tamin'i Moizy: Mandehana midina hianao fa nanao ratsy be vava ilay vahoakanao nentinao niakatra avy any amin'ny tany Ejipta. 	
02O	32	8	0,00000	 Nalaky nivily niala tamin'ny làlana nasaiko hombany; nanao zanak'omby anidina ho azy izy ireo, dia niankohoka teo anoloan'io sy nanolotra sorona taminy, ary nanao hoe: Ry Israely, io no andriamanitrao, izay nitondra anao niakatra avy any amin'ny tany Ejipta. 	
02O	32	9	0,00000	 Hoy Iaveh tamin'i Moizy: Hitako fa vahoaka mafy hatoka io vahoaka io. 	
02O	32	10	0,00000	 Koa ankehitriny avelao aho, aoka hirehetan'ny fahatezerako izy ireo, ka horinganiko; fa hianao kosa hataoko firenena lehibe. 	
02O	32	11	0,00000	 Nifona tamin'ny Tompo Andriamaniny anefa Moizy ka nanao hoe: Nahoana ny fahatezeranao, Iaveh ô, no dia hirehitra amin'ny vahoakanao, izay navoakanao avy any amin'ny tany Ejipta, tamim-pahefana lehibe aman-tànana mahery? 	
02O	32	12	0,00000	 Nahoana no dia hahazoan'ny Ejipsiana hilaza hoe: Ny namoahany azy dia mba hampidi-doza aminy, mba hamono azy any an-tendrombohitra, ary mba handrigana azy tsy ho eto ambonin'ny tany. Koa ialao re ny fahatezeranao mirehitra; aneneno re ny ratsy kasainao hafitsoka ny vahoakanao. 	
02O	32	13	0,00000	 Fa tsarovy Abrahama sy Isaaka ary Israely mpanomponao izay nilazanao tamim-pianianana amin'ny tenanao hoe: Hohamaroiko toy ny kintana eny an-danitra ny taranakareo ary homeko ny taranakareo izany tany rehetra nolazaiko taminareo izany, ka hanjakany mandrakizay. 	
02O	32	14	0,00000	 Dia nanenenan'ny Tompo ny ratsy nolazainy hafitsoka ny vahoakany. 	
02O	32	15	0,00000	 Ary Moizy niverina nidina avy any an-tendrombohitra; nitondra teny an-tànany ny takelaka roan'ny vavolombelona, takelaka voasoratra tamin'ny lafiny roa: voasoratra tamin'ny lafiny iray sy tamin'ny lafiny iray koa. 	
02O	32	16	0,00000	 Asan-tànan'Andriamanitra ireo takelaka ireo, ary ny soratra dia soratr'Andriamanitra voasokitra tamin'ny takelaka. 	
02O	32	17	0,00000	 Nony nandre ny tabataban'ny vahoaka nihorakoraka Josoe dia nilaza tamin'i Moizy hoe: Finanananàna toy ny any an'ady izany any amin'ny toby izany. 	
02O	32	18	0,00000	 Fa hoy ny navalin'i Moizy: Tsy mba feo fihobian'ny mpandresy na feo fibabababan'ny resy izany fa feon'olona mihira no reko. 	
02O	32	19	0,00000	 Nony mby teo akaikin'ny toby izy, dia nahita ny zanak'omby sy ny dihy, ka nirehitra ny fahatezeran'i Moizy, nazerany ny takelaka teny an-tànany, sady novakivakiany teo am-bodin'ny tendrombohitra. 	
02O	32	20	0,00000	 Ary nalainy ilay zanak'omby nataon'izy ireo, nodorany tamin'ny afo, notorotoroiny hanjary vovony, ary nafafiny tao anaty rano ny vovony, ka nampisotroiny ny zanak'Israely. 	
02O	32	21	0,00000	 Dia hoy Moizy tamin'i Aarona: Fa nataon'ity vahoaka ity ahoana hianao no dia notsindrianao heloka bevava toy izao izy? 	
02O	32	22	0,00000	 Hoy Aarona namaly azy: Aoka re mba tsy hirehitra ny fahatezeran'ny tompoko. Fa na ny tenanao aza dia mahalala fa mitongilana amin'ny ratsy ity vahoaka ity. 	
02O	32	23	0,00000	 Izao no nolazain'izy ireo tamiko: Anaovy andriamanitra izahay hialoha làlana anay, fa raha ny amin'iny Moizy iny, ilay lehilahy nitondra anay niakatra avy tany amin'ny tany Ejipta, tsy fantatray na naninona izy na naninona. 	
02O	32	24	0,00000	 Dia hoy aho tamin'izy ireo: Samia àry mahafoy ny azy izay manam-bolamena. Koa nanome izy, ary natsipiko tao anaty afo, dia io zanak'omby io no nivoaka avy ao. 	
02O	32	25	0,00000	 Dia hitan'i Moizy fa nanarana tsy voafehy intsony ny vahoaka satria nampanaranin'i Aarona tsy voafehiny, ka efa namela azy ho zary fihomehezan'ny fahavalony izy. 	
02O	32	26	0,00000	 Ka dia nijanona teo am-bavahadin'ny toby Moizy, nanao hoe: Mbà tonga aty amiko izay momba an'ny Tompo. Ary ny zanak'i Levì rehetra nivory nankeo aminy. Ka hoy izy tamin'ireo: 	
02O	32	27	0,00000	 Izao no lazain'ny Tompo Andriamanitr'Israely: Samia hianareo manao ny sabany eo am-balahany avy, ka mandehana mamakivaky ny toby, hatramin'ny vavahadin'ny toby anankiray, ka hatramin'ny vavahady anankiray, dia samia mamono ny rahalahiny, ny sakaizany ary ny havany avy. 	
02O	32	28	0,00000	 Notanterahin'ny zanak'i Levì ny didin'i Moizy, ka nahafatesana sahabo ho telo arivo ny lehilahy tamin'ny vahoaka androtr'izay. 	
02O	32	29	0,00000	 Dia hoy Moizy: Samia manokan-tena amin'ny Tompo hianareo anio, fa efa samy namely ny zanany aman-drahalahiny avy, mba hanomezany tso-drano anareo anio. 	
02O	32	30	0,00000	 Nony ampitso, hoy Moizy tamin'ny vahoaka: Efa nahavita heloka bevava hianareo, ka ankehitriny ndeha hiakatra ho any amin'ny Tompo aho, fa angamba hahazo famelana ny fahotanareo aho. 	
02O	32	31	0,00000	 Dia niverina nankany amin'ny Tompo Moizy, ka nanao hoe: Indrisy, efa nahavita heloka bevava io vahoaka io, fa efa nanao andriamanitra volamena ho azy izy ireo. 	
02O	32	32	0,00000	 Ary ankehitriny avelao re ny helony; fa raha tsy izany, vonoy ny anarako ao amin'ny bokinao izay nosoratanao. 	
02O	32	33	0,00000	 Fa hoy Iaveh tamin'i Moizy: Izay nanota tamiko no hovonoiko anarana amin'ny bokiko. 	
02O	32	34	0,00000	 Fa hianao izao, mandehana mitarika ny vahoaka ho any amin'izay nolazaiko taminao. Indro fa handeha eo alohanao ny anjeliko, nefa amin'ny andro famangiako dia hofaiziko noho ny fahotany izy ireo. 	
02O	32	35	0,00000	 Nokapohin'ny Tompo ny vahoaka noho ny nanaovany ny zanak'omby izay nataon'i Aarona.	
02O	33	1	0,00000	[ANDRIAMANITRA NAMELA HELOKA NY VAHOAKANY NOHO NY FIFONAN'I MOIZY] Ary hoy Iaveh tamin'i Moizy: Mandehana, miaingà avy eto, hianao sy ny vahoaka nentinao niakatra avy any amin'ny tany Ejipta, ho any amin'ny tany efa nampanantenaiko tamim-pianianana an'i Abrahama sy Isaaka ary Jakoba nataoko hoe: Homeko ny taranakao io. 	
02O	33	2	0,00000	 Haniraka anjely eo alohanao aho, ary handroaka ny Kananeana, ny Amoreana, ny Heteana, ny Ferezeana, ny Heveana ary Jeboseana. 	
02O	33	3	0,00000	 Dia ho any amin'ny tany tondra-dronono aman-tantely, fa tsy hiakatra aho eo afovoanao, satria vahoaka mafy hatoka hianao, ka sao dia haringako eny an-dàlana eny. 	
02O	33	4	0,00000	 Nony nandre izany teny mafy izany ny vahoaka dia nisaona tsy nisy nitafy ny fihaingoany intsony. 	
02O	33	5	0,00000	 Ka hoy Iaveh tamin'i Moizy: Lazao amin'ny zanak'Israely hoe: Vahoaka mafy hatoka hianareo, ka raha miakatra aho eo afovoanareo, na dia indray mipi-maso aza, dia holevoniko hianareo, koa apetraho amin'izao ny fihaingoanareo, dia ho fantatro izay hataoko. 	
02O	33	6	0,00000	 Dia nesorin'ny zanak'Israely ny fihaingoany, hatreo an-tendrombohitra Horeba. 	
02O	33	7	0,00000	 Nalain'i Moizy ny trano lay, naoriny eo ivelan'ny toby, lavidavitra ihany, nataony hoe: ny trano lay fihaonana no anarany; ary na zovy na zovy nitady an'ny Tompo dia nankeo amin'ny trano lay fihaonana teo ivelan'ny toby. 	
02O	33	8	0,00000	 Nony injay miainga Moizy ho ao an-trano lay fihaonana, ny vahoaka rehetra kosa samy mitsangana eo am-baravaran'ny lay manara-maso an'i Moizy mandra-pidiny ao an-trano lay. 	
02O	33	9	0,00000	 Raha vao tafiditra ao an-day Moizy, ny andry rahona midina mijanona eo anoloan'ny trano lay, ary Iaveh miresaka amin'i Moizy. 	
02O	33	10	0,00000	 Mahita ny andry rahona mijanona eo anoloan'ny trano lay ny vahoaka, dia mitsangana ny vahoaka rehetra ary samy miankohoka eo am-baravaran'ny lainy avy. 	
02O	33	11	0,00000	 Ary Iaveh miresaka mifanatrika amin'i Moizy, mova tsy ny olona miresaka amin'ny sakaizany. Rahefa izany dia miverina mankany an-toby Moizy, fa Josoe zanak'i Nona, ilay zatovolahy mpanompony, tsy mba niala tao afovoan'ny trano lay. 	
02O	33	12	0,00000	 Ary hoy Moizy tamin'ny Tompo: Hianao milaza amiko hoe: Ento miakatra ity vahoaka ity, kanefa izay hirahinao hiaraka amiko mbola tsy lazainao amiko. Nilaza anefa hianao nanao hoe: Fantatro amin'ny anaranao hianao, efa nahita fitia teo imasoko hianao; 	
02O	33	13	0,00000	 koa ankehitriny raha nahita fitia teo imasonao tokoa àry aho dia mba hampahalalao ahy ny làlanao, ary aoka hahalala anao aho mba hahitako fitia eo imasonao. Hevero fa vahoakanao ity firenena ity; 	
02O	33	14	0,00000	 Dia hoy ny navalin'ny Tompo: Ny tavako no handeha hiaraka aminao, ary homeko fitsaharana hianao. 	
02O	33	15	0,00000	 Ka hoy Moizy: Raha tsy handeha ny tavanao dia aza mampiala anay eto. 	
02O	33	16	0,00000	 Fa inona moa no hahafantaran'ny olona fa nahita fitia teo imasonao aho sy ny vahoakanao, afa-tsy ny fandehananao miaraka aminay ihany? Izany no hanavaka anay, dia izaho sy ny vahoakanao, amin'ny vahoaka rehetra eto ambonin'ny tany. 	
02O	33	17	0,00000	 Dia hoy Iaveh tamin'i Moizy: Hataoko indray koa izao zavatra angatahinao izao, satria efa nahita fitia teo imasoko hianao, sady fantatro amin'ny anaranao hianao. 	
02O	33	18	0,00000	 Ary hoy Moizy: Mba ataovy mahita ny voninahitrao aho. Ka hoy ny navalin'ny Tompo: 	
02O	33	19	0,00000	 Hampandaloviko eo anatrehanao ny hatsaram-poko rehetra; ary hotononiko eo anatrehanao ny anaran'ny Tompo; fa mankasitraka izay ankasitrahako aho ary mamindra fo amin'izay amindrako fo. 	
02O	33	20	0,00000	 Dia hoy Iaveh: Tsy afa-mahita ny tavako hianao, satria tsy afa-mahita ahy ny olombelona ka mbola ho velona ihany. 	
02O	33	21	0,00000	 Hoy Iaveh: Indro misy fitoerana eto akaikiko, ka hijanona eo ambony vatolampy hianao; 	
02O	33	22	0,00000	 ary rahefa mandalo ny voninahitro, hataoko ao an-tsefatsefa-bato hianao, dia hosaronako amin'ny tànako mandra-pandaloko; 	
02O	33	23	0,00000	 izay vao hesoriko ny tànako, ka eo ivohoko no hahitanao ahy, fa ny tavako tsy hay jerena.	
02O	34	1	0,00000	[VOAORINA INDRAY NY FANEKENA - NY VATO FISAKA ROA NANORATANA NY DIDY FOLO] Ary hoy Iaveh tamin'i Moizy: Manaova takelaka vato roa tahaka ireo voalohany ka hanoratako ny teny izay efa teo amin'ireo takelaka voalohany notorotoroinao. 	
02O	34	2	0,00000	 Aoka ho vonona ho amin'ny ampitso, dia hiakatra hianao raha vao maraina, ho any an-tendrombohitra Sinaia ka hijanona eo anatrehako ao an-tampon'ny tendrombohitra. 	
02O	34	3	0,00000	 Aoka tsy hisy olona hiara-miakatra aminao; ary aoka tsy hisy olona hiseho eny an-tendrombohitra Sinaia rehetra eny; ary na ny ondry mbamin'ny omby aza, aoka tsy hihinana eny akaikin'ny tendrombohitra eny akory. 	
02O	34	4	0,00000	 Dia nipaika takelaka vato roa tahaka ireo voalohany Moizy; ka nifoha maraina koa, niakatra ny tendrombohitra Sinaia, araka ny nandidian'ny Tompo azy; nentiny teny an-tànany ny takelaka vato roa. 	
02O	34	5	0,00000	 Dia nidina tao anatin'ny rahona Iaveh ka niara-nijanona taminy teo, sy nanonona ny anarana hoe: Iaveh! 	
02O	34	6	0,00000	 Ary nandalo teo anatrehany Iaveh sady niantso hoe: Iaveh! Iaveh! Andriamanitra mamindra fo sy miantra, mahari-po sy be hatsaram-po amam-pahamarinana; 	
02O	34	7	0,00000	 mitahiry ny fitiany hatramin'ny taranaka faharivo, mamela heloka amam-pikomiana sy fahotana, nefa tsy avelany ho afa-maina ireny, fa ny heloky ny ray valiany amin'ny zanaka sy ny zafy, hatramin'ny taranaka fahatelo sy ny taranaka fahefatra. 	
02O	34	8	0,00000	 Niondrika tamin'ny tany niaraka tamin'izay Moizy, dia niankohoka, 	
02O	34	9	0,00000	 nanao hoe: Raha nahita fitia teo imasonao aho, ry Tompo, aoka re mba hiaraka aminay ny Tompo, fa vahoaka mafy hatoka izy. Avelao ny heloka amam-pahotanay, ary raiso ho lovanao izahay. 	
02O	34	10	0,00000	 Dia hoy Iaveh: Indro manao fanekem-pihavanana aho: Hanao zava-mahagaga eo anatrehan'ny vahoakanao rehetra aho; ka tsy mbola nisy nanaovana toy izany, na tany aiza na tany aiza, na firenena aiza na firenena aiza; ka ny vahoaka manodidina anao hahita ny asan'ny Tompo; fa mahatsiravina tokoa ny zavatra hataoko miaraka aminao. 	
02O	34	11	0,00000	 Tandremo izao andidiako anao anio izao: Indro horoahiko eo anoloanao ny Amoreana, ny Kananeana, ny Heteana, ny Ferezeana, ny Heveana ary ny Jeboseana. 	
02O	34	12	0,00000	 Tandremo fandrao manao fanekem-pihavanana amin'ny mponina amin'ny tany izay ndeha hiadianao, sao ho zary fandrika eo afovoanao ireny. 	
02O	34	13	0,00000	 Fa horavanareo ny oteliny; hazeranareo ny tsangam-batony; hokapainareo ny aserimany. 	
02O	34	14	0,00000	 Aza mivavaka amin'andriamani-kafa, fa Iaveh dia saro-piaro no anarany; satria Andriamanitra saro-piaro izy. 	
02O	34	15	0,00000	 Koa aza manao fanekena amin'ny mponina amin'ny tany, fandrao, rahefa mitolo-tena amin'ny andriamaniny ireny sy manolo-tsorona aminy, dia asainy koa hianao sy hihinana amin'ny sorony; 	
02O	34	16	0,00000	 fandrao koa maka ny zanany vavy ho an'ny zanakao lahy hianao, ka nony mitolo-tena amin'ny andriamaniny ireny zanany vavy ireny, dia ho voatariny mbamin'ny zanakao lahy hitolo-tena amin'ny andriamaniny koa. 	
02O	34	17	0,00000	 Aza manao andriamanitra anidina ho anao. 	
02O	34	18	0,00000	 Tandremo ny fetin'ny Azima. Hafitoana no hihinananao mofo tsy misy lalivay, araka ny nandidiako anao, amin'ny fotoana voafetra amin'ny volana abiba, satria tamin'ny volana abiba no nivoahanao tany Ejipta. 	
02O	34	19	0,00000	 Ahy ny lahy voalohan-teraka rehetra; toy izany koa, ny lahy voalohan-teraky ny biby ompiana rehetra, na omby na ondry. 	
02O	34	20	0,00000	 Zanak'ondry no hanavotanao ny voalohan-teraky ny ampondra; na hofolahinao ny hatony raha tsy havotanao izy. Havotanao ny lahimatoa rehetra amin'ny zanakao; ary aza miseho eo anatrehako tsy mitondra fanatitra hianao. 	
02O	34	21	0,00000	 Ny andro enina no hiasanao; fa ny andro fahafito kosa hitsaharanao, na dia amin'ny taom-piasana tany amam-pamorim-bokatra aza. 	
02O	34	22	0,00000	 Hankalazainao ny fetin'ny Herinandro, ny voaloham-bokatra amin'ny fijinjam-bary, ary ny fetin'ny fampakaram-bokatra amin'ny faran'ny taona. 	
02O	34	23	0,00000	 Intelo isan-taona no hisehoan'ny lehilahy rehetra eo anatrehan'ny Tompo Tompo, Andriamanitr'Israely. 	
02O	34	24	0,00000	 Fa handroaka ny firenena eo anoloanao aho, ary hanitatra ny faritry ny taninao. Tsy hisy olona handrembona ny taninao, mandritra ny hiakaranao hiseho eo anatrehan'ny Tompo Andriamanitrao, intelo isan-taona. 	
02O	34	25	0,00000	 Tsy hiara-katolotra amin'ny mofo misy lalivay ny ran'ny sorona atao amiko; ary tsy hotehirizina mandritra ny alina ho tra-maraina ny sorona amin'ny fetin'ny Paka. 	
02O	34	26	0,00000	 Atero ao an-tranon'ny Tompo Andriamanitrao ny santatry ny voaloham-bokatry ny taninao. Aza mahandro zanak'osy amin'ny rononon-dreniny. 	
02O	34	27	0,00000	 Dia hoy Iaveh tamin'i Moizy: Soratinao ireo teny ireo, fa araka ireo teny ireo no anaovako fanekena aminao sy amin'Israely. 	
02O	34	28	0,00000	 Efapolo andro sy efapolo alina Moizy no tao amin'ny Tompo tao; tsy nihina-mofo na nisotro rano akory. Ary nosoratan'ny Tompo tamin'ireo takelaka ny tenin'ny fanekem-pihavanana dia ny teny folo. 	
02O	34	29	0,00000	 Nidina avy any an-tendrombohitra Sinaia Moizy, ary Moizy nitondra ny takelaka roan'ny vavolombelona teny an-tànany nony nidina avy any an-tendrombohitra; ary tsy fantatr'i Moizy fa tonga mpandefa tsirim-pahazavana ny hodi-tavany, nandritra ny niresahany tamin'ny Tompo. 	
02O	34	30	0,00000	 Aarona sy ny zanak'Israely rehetra nahita an'i Moizy ka indro nandefa tsirim-pahazavana ny hodi-tavany dia natahotra ny hanatona azy izy ireo. 	
02O	34	31	0,00000	 Nantsoin'i Moizy ireo, ka nanatona azy Aarona sy ny loholona rehetra amin'ny fiangonana ka niresaka tamin'ireo izy. 	
02O	34	32	0,00000	 Vao izay vao nanatona koa ny zanak'Israely rehetra, ka nomeny azy ny didy rehetra noraisiny tamin'ny Tompo tany an-tendrombohitra Sinaia. 	
02O	34	33	0,00000	 Nony avy niteny Moizy dia nosaronany voaly ny tarehiny. 	
02O	34	34	0,00000	 Raha niditra eo anatrehan'ny Tompo Moizy hiresaka aminy dia nesoriny ny voaly, mandra-pivoakany. Rahefa izany dia nivoaka izy ary nanambara tamin'ny zanak'Israely ny didy azony. 	
02O	34	35	0,00000	 Hitan'ny zanak'Israely ny tarehin'i Moizy, fa nandefa tsirim-pahazavana ny hodi-tavan'i Moizy, ka dia saronan'i Moizy voaly indray ny tarehiny mandra-pidiny hiresaka amin'ny Tompo.	
02O	35	1	0,00000	[FAHAFOIZAN-JAVATRA SY FIFIDIANANA MPIASA HANAOVANA NY TABERNAKLA] Ary novorin'i Moizy ny fiangonan'Israely rehetra ka nilazany hoe: Izao no zavatra nodidian'ny Tompo hatao: 	
02O	35	2	0,00000	 Ny andro enina no hiasanareo fa ny andro fahafito dia ho andro voatokana eo aminareo, andro fitsaharana amin'ny asa rehetra hankalazana an'ny Tompo. Izay manao taozavatra amin'io andro io dia hohelohin-ko faty. 	
02O	35	3	0,00000	 Tsy hisy hampirehetana afo ny tranonareo amin'ny sabata. 	
02O	35	4	0,00000	 Niteny tamin'ny fiangonan'ny zanak'Israely rehetra Moizy ka nanao hoe: Izao no nodidian'ny Tompo hatao: 	
02O	35	5	0,00000	 Manokàna zavatra hatolotra ho an'ny Tompo amin'ny fanananareo. Na iza na iza mazoto fo dia hitondra zavatra haterina amin'ny Tompo, dia volamena, volafotsy, varahina, 	
02O	35	6	0,00000	 jaky volomparasy, jaky mangatrakatraka, lamba mena antitra; rongony madinika, volon'osy, 	
02O	35	7	0,00000	 hoditr'ondralahy voasoka mena, hodi-dogaona, hazo akasià, 	
02O	35	8	0,00000	 diloilo hatao amin'ny fanaovan-jiro, zava-manitra hatao amin'ny diloilo fanosorana, sy ny zava-manitra fanembohana; 	
02O	35	9	0,00000	 vato berila, sy vato fandatsaka an-tranontranony hatao amin'ny efoda sy ny saron-tratra. 	
02O	35	10	0,00000	 Aoka hanatona izay rehetra manam-pahaizana aminareo hanao izay rehetra nasain'ny Tompo hatao: 	
02O	35	11	0,00000	 ny Fonenana, ny lainy amam-pirakony, ny masom-bolany, ny hazo-fisany, ny barany, ny andriny, ny faladiany; 	
02O	35	12	0,00000	 ny fiara mbamin'ny baony; ny fanaovam-panavotana, ny efitra lamba, 	
02O	35	13	0,00000	 ny latabatra mbamin'ny baony amam-panaka rehetra momba azy, ny mofo alahatra, 	
02O	35	14	0,00000	 ny fanaovan-jiro mbamin'ny fanaka aman-dalampy momba azy, ny diloilo hatao amin'ny fanaovan-jiro; 	
02O	35	15	0,00000	 ny otely fandoroan-java-manitra mbamin'ny baony, ny diloilo fanosorana, ny zava-manitra fanembohana, ny varavarana lamba amin'ny fidirana ho ao amin'ny Fonenana, 	
02O	35	16	0,00000	 ny otely fanaovan-tsorona dorana mbamin'ny harato varahina aminy, ny baony, ny fanaka rehetra momba azy, ary ny tavy amam-paladiany; 	
02O	35	17	0,00000	 ny fefy lamba amin'ny kianja mbamin'ny andriny, ny faladiany, ary ny vavahady lamba amin'ny kianja; 	
02O	35	18	0,00000	 ny tsimatry ny Fonenana sy ny tsimatry ny kianja mbamin'ny kofehiny; 	
02O	35	19	0,00000	 ny fanamiana fitondra raha manao fanompoam-pivavahana ao amin'ny fitoerana masina, ny fanamiana masina ho an'i Aarona mpisorona sy ny fanamian'ireo zanany fitondrany raha manao raharaham-pisoronana. 	
02O	35	20	0,00000	 Nony nirava avy eo anatrehan'i Moizy ny fiangonan'ny zanak'Israely rehetra, 	
02O	35	21	0,00000	 dia tonga izay rehetra voatariky ny fo mazoto sy izay rehetra manana saina vonona tsara nanolotra fanatitra ho an'ny Tompo hanaovana ny trano lay fihaonana, mbamin'ny fanaka rehetra ao aminy, sy ny fanamiana masina. 	
02O	35	22	0,00000	 Samy tonga daholo na lahy na vavy; izay rehetra vonona tsara tao am-pony nitondra fampoehana, masom-bola, peratra, fehin-tànana, fanaka volamena isan-karazany; samy nanolotra fanatitra volamena avokoa izy, natokany ho an'ny Tompo. 	
02O	35	23	0,00000	 Izay rehetra nanana jaky volomparasy, jaky mangatrakatraka, lamba mena antitra, rongony madinika, volon'osy, hoditr'ondralahy voasoka mena, ary hodi-dogaona, dia samy nitondra avokoa. 	
02O	35	24	0,00000	 Izay rehetra nanokana fanatitra volafotsy na varahina dia samy nitondra ny azy ho an'ny Tompo. Izay rehetra nanan-kazo akasià hanaovana ny zavatra rehetra momba ny fanompoam-pivavahana dia nanolotra izany. 	
02O	35	25	0,00000	 Ny vehivavy nanam-pahaizana rehetra namoly tamin'ny tànany ka nitondra izay nataony, dia jaky volomparasy, jaky mangatrakatraka, lamba mena antitra, ary rongony madinika. 	
02O	35	26	0,00000	 Ny vehivavy rehetra izay voatariky ny fo mazoto sady nanam-pahaizana dia namoly volon'osy. 	
02O	35	27	0,00000	 Ny loholona kosa nitondra vato berila ary vato fandatsaka an-tranontranony hatao amin'ny efoda sy ny saron-tratra; 	
02O	35	28	0,00000	 zava-manitra aman-diloilo hatao amin'ny fanaovan-jiro sy ny diloilo fanosorana ary ny zava-manitra mamerovero. 	
02O	35	29	0,00000	 Ny zanak'Israely rehetra na lahy na vavy izay voatariky ny fo mazoto mba hanana anjara amin'ny asa rehetra nandidian'ny Tompo tamin'ny vavan'i Moizy hatao, dia samy nitondra fanatitra an-tsitra-po ho an'ny Tompo. 	
02O	35	30	0,00000	 Ary hoy Moizy tamin'ny zanak'Israely: Aoka ho fantatrareo fa Beseleela, zanak'i Ori, zanak'i Hora, amin'ny fokon'i Jodà, no efa nofidin'ny Tompo. 	
02O	35	31	0,00000	 Nofenoiny ny fanahin'Andriamanitra izy, dia fahendrena amam-pahiratan-tsaina ary fahaizana hanao asa samihafa isan-karazany; 	
02O	35	32	0,00000	 ny mamorona taozavatra vaovao, ny manefy volamena sy volafotsy ary varahina, 	
02O	35	33	0,00000	 ny misokitra vato halatsaka an-tranontranony, ny mandrafitra hazo ary ny mahavita ny asa samihafa rehetra ilam-pahaizana. 	
02O	35	34	0,00000	 Efa nataon'Andriamanitra ao am-pony koa ny fahaiza-mampianatra; ary toy izany no nataony tamin'i Ooliaba, zanak'i Akisameka, amin'ny fokon'i Dana. 	
02O	35	35	0,00000	 Samy efa nofenoiny fahaizana hahavitana ny asa rehetra fisokirana sarin-javatra sy ilam-pahaizana, hanenomana jaky volomparasy, jaky mangatrakatraka, lamba mena antitra, rongony madinika, asina sary samihafa, hanaovana taozavatra samihafa isan-karazany ary hamoronana fomban-taozavatra vaovao.	
02O	36	1	0,00000	[NY NANAOVANA NY TABERNAKLA] Koa Beseleela sy Ooliaba ary ny olo-mahay rehetra, izay nomen'ny Tompo fahaizana amam-pahakingana hahay manao ny taozavatra rehetra momba ny fanompoana eo amin'ny fitoerana masina no hamita azy araka izay rehetra nodidian'ny Tompo hanaovana azy. 	
02O	36	2	0,00000	 Dia nampanalain'i Moizy Beseleela sy Ooliaba ary ny olo-mahay rehetra, izay norotsahan'ny Tompo fahaizana ny fony, mbamin'izay rehetra notaomin'ny fony amin'izany asa izany mba hahavita azy. 	
02O	36	3	0,00000	 Noraisin'izy ireo teo anoloan'i Moizy ny fanatitra rehetra naterin'ny zanak'Israely hanaovana ny taozavatra momba ny fanompoana ao amin'ny fitoerana masina; ary isa-maraina tsy tapaka ny olona nitondra ny fanatitra an-tsitra-po teo amin'i Moizy. 	
02O	36	4	0,00000	 Tamin'izay ireo olo-mahay nanao ny asa rehetra momba ny fitoerana masina, samy niato tamin'ny raharaha nataony, 	
02O	36	5	0,00000	 ka tonga teo amin'i Moizy nilaza hoe: Tafahoatra noho izay ilaina ny zavatra aterin'ny olona hahavitana ny asa nodidian'ny Tompo hatao. 	
02O	36	6	0,00000	 Ka dia nandefa teny Moizy, ka nokabarina tao an-toby ny hoe: Aza misy olona, na lahy na vavy, misahirana intsony amin'ny zavatra haterina ho an'ny fitoerana masina; notohanana ny olona tsy hanatitra intsony, 	
02O	36	7	0,00000	 fa ampy sy manan'amby aza ny zavatra voaangona hanaovana izay hatao rehetra. 	
02O	36	8	0,00000	 Ny olo-mahay rehetra tamin'izay niasa tamin'io raharaha io, no nanao ny Fonenana tamin'ny ambainy folo: rongony madinika mihasina, jaky volomparasy, jaky mangatrakatraka, lamba mena antitra, mbamin'ny kerobima, no nanaovany azy: asan'ny mpanenona mahay. 	
02O	36	9	0,00000	 Valo amby roapolo hakiho no halavan'ny ambainy iray ary efatra hakiho no sakany; mitovy avokoa ny haben'ny ambainy rehetra. 	
02O	36	10	0,00000	 Navitrana ho iray ny dimy tamin'ireo ambainy ireo, dia navitrana ho iray koa ny dimy sisa. 	
02O	36	11	0,00000	 Nasiana tadivavarana jaky volomparasy ny vavan'ny ambainy sisin'ireo navitrana voalohany, dia natao toy izany koa ny vavan'ny ambainy sisin'ireo navitrana faharoa. 	
02O	36	12	0,00000	 Tadivavarana dimampolo no natao tamin'ny ambainy voalohany; ary tadivavarana dimampolo koa tamin'ny ambainy farany sisin'ny voavitrana faharoa, ka mifanandrify hatrany ireo tadivavarana ireo. 	
02O	36	13	0,00000	 Dia jaigrafy volamena dimampolo no natao hampifanakambana ireo ambainy ireo, ka voatambatra ho iray ihany ny Fonenana. 	
02O	36	14	0,00000	 Ambainy volon'osy no natao hanamboarana lay ho ao ambonin'ny Fonenana, ka natao iraika ambin'ny folo ny ambainy. 	
02O	36	15	0,00000	 Telopolo hakiho no halavan'ny ambainy iray, ary efatra hakiho no sakan'ny ambainy iray; mitovy avokoa ny haben'ny ambainy iraika ambin'ny folo. 	
02O	36	16	0,00000	 Ny dimy tamin'ireo ambainy ireo no nakambana manokana, ary ny enina sisa dia nakambana manokana. 	
02O	36	17	0,00000	 Nasiana tadivavarana dimampolo ny vavan'ny ambainy, sisin'ny voavitrana anankiray, ary nasiana tadivavarana dimampolo koa ny vavan'ny ambainy farany sisin'ny voavitrana faharoa. 	
02O	36	18	0,00000	 Jaigrafy varahina dimampolo no natao hanakambana ny lay manontolo ho iray ihany. 	
02O	36	19	0,00000	 Hoditr'ondralahy voasoka mena no natao firakotry ny lay, ary nisy firakotra hodi-dogaona iray koa tambonin'io. 	
02O	36	20	0,00000	 Natao koa ny hazo fisaka momba ny Fonenana; hazo fisaka tamin'ny hazo akasià, natao mitsangana. 	
02O	36	21	0,00000	 Folo hakiho no halavan'ny hazo fisaka iray, ary iray hakiho sy sasany no indrabeny. 	
02O	36	22	0,00000	 Lahiny roa mifampikambana no tamin'ny hazo fisaka tsirairay; ary natao toy izany avokoa ny hazo fisaka tamin'ny Fonenana. 	
02O	36	23	0,00000	 Natao ny hazo fisaka momba ny Fonenana, hazo fisaka roapolo amin'ny lafiny atsimo, an-kavanan'ny Fonenana; 	
02O	36	24	0,00000	 ary faladia volafotsy efapolo no natao tao ambanin'ny hazo fisaka roapolo dia faladia roa tao ambanin'isan-kazo fisaka amin'ny lahiny roa. 	
02O	36	25	0,00000	 Hazo fisaka roapolo koa no natao amin'ny lafin'ny Fonenana faharoa, ilany avaratra, 	
02O	36	26	0,00000	 nombàna ny faladiany volafotsy efapolo, faladia roa tao ambanin'isan-kazo fisaka, 	
02O	36	27	0,00000	 hazo fisaka enina no natao amin'ny faran'ny Fonenana lafiny andrefana; 	
02O	36	28	0,00000	 ary hazo fisaka roa no natao amin'ny zoron'ny Fonenana ao anatiny, 	
02O	36	29	0,00000	 natao roa sosona hatraty ambany ka mikambana ho iray hatrany an-tampony, mipaka amin'ny masom-bola voalohany; nataony toy izany avokoa ny hazo fisaka roa tamin'ny zorony roa. 	
02O	36	30	0,00000	 Ary nisy koa hazo fisaka valo samy nanana ny faladiany volafotsy, dia faladia enina ambin'ny folo, faladia roa avy, ambanin'ny isan-kazo fisaka. 	
02O	36	31	0,00000	 Dia natao ny barany tamin'ny hazo akasià, dimy ho an'ny hazo fisaka amin'ny lafin'ny Fonenana iray. 	
02O	36	32	0,00000	 Barany dimy ho an'ny hazo fisaka amin'ny lafin'ny Fonenana faharoa, barany dimy ho an'ny hazo fisaka amin'ny lafin'ny Fonenana andrefana izay ery ivohony. 	
02O	36	33	0,00000	 Ny barany afovoany nahatratra ny tendrony roa amin'ny lavan'ny hazo fisaka. 	
02O	36	34	0,00000	 Nopetahana takela-bolamena ny hazo fisaka; natao volamena koa ny masom-bola nidiran'ny barany: ary nopetahana volamena koa ny barany. 	
02O	36	35	0,00000	 Ny efitra lamba dia natao tamin'ny jaky volomparasy, jaky mangatrakatraka, lamba mena antitra, ary rongony madinika mihasina, nosoratana sarin-kerobima: asam-panenona mahay; 	
02O	36	36	0,00000	 ary nanaovana andry efatra amin'ny hazo akasià, nopetaham-bolamena, sy faraingony volamena; ary volafotsy no narendrika natao faladiany efatra. 	
02O	36	37	0,00000	 Ny fidirana ho ao amin'ny lay, nanaovana varavarana lamba jaky volomparasy, jaky mangatrakatraka, lamba mena antitra, ary rongony madinika mihasina, taozavatra misoratsoratra. 	
02O	36	38	0,00000	 Nanaovana andriny dimy mbamin'ny faraingony avy io varavarana lamba io, ary voapetaka takela-bolamena ny koronosin'ireo mbamin'ny anjaka itohizany, ary varahina ny faladiany dimy.	
02O	37	1	0,00000	[NY FANAKY NY TABERNAKLA] Hazo akasià no nanaovan'i Beseleela ny fiara: roa hakiho sy sasany ny halavany, iray hakiho sy sasany ny sakany, ary iray hakiho sy sasany ny hahavony. 	
02O	37	2	0,00000	 Nopetahany takela-bolamena madio ny atiny sy ivelany, nasiany tanjo-miolaka volamena ny manodidina azy. 	
02O	37	3	0,00000	 Nandrendrika masom-bolamena efatra ho azy izy, nataony tamin'ny tongony efatra: masom-bola roa tamin'ny ilany iray, masom-bola roa tamin'ny ilany iray hafa.	
02O	37	4	0,00000	 Nanao bao tamin'ny hazo akasià izy, ary nopetahany takela-bolamena. 	
02O	37	5	0,00000	 Natsofony tamin'ireo masom-bola teo amin'ny lanin'ny fiara ny bao hitondrana azy. 	
02O	37	6	0,00000	 Nanao fanaovam-panavotana tamin'ny volamena madio izy; roa hakiho sy sasany ny lavany, iray hakiho sy sasany ny sakany. 	
02O	37	7	0,00000	 Nanao kerobima volamena roa izy, nataony volamena an-tefiny, tao amin'ny tendrony roa amin'ny fanaovam-panavotana. 	
02O	37	8	0,00000	 Ny kerobima iray amin'ny tendrony iray ary ny kerobima iray amin'ny tendrony iray hafa, nataony tafahoatra ny fanaovam-panavotana eo amin'ny tendrony roa avy ny kerobima. 	
02O	37	9	0,00000	 Nivelatra niakatra ny elatry ny kerobima manaloka ny fanaovam-panavotana ary ny tavany mifanatrika, ary ny tavan'ny kerobima mitodika manatrika ny fanaovam-panavotana. 	
02O	37	10	0,00000	 Hazo akasià koa no nanaovany ny latabatra: roa hakiho ny lavany, iray hakiho ny sakany, ary iray hakiho sy sasany ny hahavony. 	
02O	37	11	0,00000	 Nopetahany takela-bolamena madio izy, ary nasiany tanjo-miolaka volamena manodidina azy. 	
02O	37	12	0,00000	 Nasiany sisiny iray vody voampelatanana manodidina azy, ary io sisiny io nanaovany tanjo-miolaka volamena manodidina. 	
02O	37	13	0,00000	 Nandrendrika masom-bolamena efatra izy ary nataony tamin'ny zorony efatra ny masom-bolamena, dia amin'ny tongony efatra. 	
02O	37	14	0,00000	 Tao akaikin'ny sisiny ny masom-bola hidiran'ny bao hitondrana ny latabatra. 	
02O	37	15	0,00000	 Ny bao dia nataony tamin'ny hazo akasià nopetahana volamena: izany no nitondrana ny latabatra. 	
02O	37	16	0,00000	 Nanao fanaka hapetraka eo ambonin'ny latabatra izy, dia ny loviany, ny fitoeran-java-manitra, ny kopiny ary ny tasiny fanaovam-panatitra araraka; volamena madio no nanaovany an'ireo. 	
02O	37	17	0,00000	 Volamena madio no nanaovany ny fanaovan-jiro; volamena an-tefiny avokoa, na ny fanaovan-jiro na ny tongony aman-tahony; iray aminy koa ny ravim-boniny mbamin'ny bokony sy ny voniny. 	
02O	37	18	0,00000	 Rantsany enina no teo an-daniny roa; ny rantsany telo amin'ny fanaovan-jiro dia tao amin'ny laniny iray; ary ny rantsany telo amin'ny fanaovan-jiro dia tao amin'ny laniny iray hafa. 	
02O	37	19	0,00000	 Ka ny rantsany voalohany nisy ravim-boniny telo miendrika vonin'amandia, bokony sy voniny; ny rantsany faharoa nisy ravim-boniny telo miendrika vonin'amandia, bokiny sy voniny; dia nisy toy izany avokoa ny rantsany enina misampana avy amin'ny fanaovan-jiro. 	
02O	37	20	0,00000	 Teo amin'ny tahon'ny fanaovan-jiro nisy ravim-boniny efatra miendrika vonin'amandia, bokony sy voniny: 	
02O	37	21	0,00000	 bokony iray teo ambanin'ny rantsany roa voalohany, misampana avy amin'ny fanaovan-jiro; bokony iray teo amin'ny rantsany roa manarakaraka avy amin'ny fanaovan-jiro; ary bokony iray teo ambanin'ny rantsany roa farany avy amin'ny fanaovan-jiro, araka ny rantsany enina misampana avy amin'ny fanaovan-jiro. 	
02O	37	22	0,00000	 Iray amin'ny fanaovan-jiro ireo bokony aman-drantsany, fa vongam-bolamena an-tefy iray ihany, volamena madio, no nanaovana azy rehetra manontolo. 	
02O	37	23	0,00000	 Volamena madio avokoa no nanaovany ny lalampiny fito sy ny hetin-jirony, ary ny fitoeran-davenon-jirony. 	
02O	37	24	0,00000	 Volamena madio talenta iray no lany nanaovana ny fanaovan-jiro mbamin'ny fanaka rehetra momba azy. 	
02O	37	25	0,00000	 Hazo akasià no nanaovany ny otely fandoroan-java-manitra; iray hakiho ny lavany, iray hakiho ny sakany, efa-joro mitovy lafiny efatra, ary roa hakiho ny hahavony, iray aminy ny tandrony. 	
02O	37	26	0,00000	 Nopetahany takela-bolamena madio izy dia ny tampony, ny lafiny manodidina, ny tandrony; ary nasiany tanjo-miolaka volamena manodidina. 	
02O	37	27	0,00000	 Nasiany masom-bolamena roa teo ambanin'ny tanjo-miolaka amin'ny rirany roa; nataony teo an-daniny roa ireo, hidiran'ny bao hitondrana azy. 	
02O	37	28	0,00000	 Hazo akasià, nopetahany volamena, no nanaovany ny bao. 	
02O	37	29	0,00000	 Dia nanao ny diloilo fanosorana masina izy, sy ny zava-manitra fanembohana, vita araka ny fahaizana momba ny fanaovan-java-manitra.	
02O	38	1	0,00000	[NY MOMBA NY KIANJAN'NY TABERNAKLA - FANISANA NY ZAVATRA LANY NANAOVANA AZY] Hazo akasià no nanaovany ny otely fanaovan-tsorona dorana; dimy hakiho ny halavany, dimy hakiho ny sakany, fa mitovy ny lafiny efatra, ary telo hakiho ny hahavony. 	
02O	38	2	0,00000	 Ny zorony efatra nasiany tandrony mivoaka avy amin'ny otely, sy nopetahany takela-barahina ny otely. 	
02O	38	3	0,00000	 Nataony avokoa ny fanaka momba ny otely: Ny tavin-davenona, ny lapela, ny tavy, ny fitrebika ary ny fatana; varahina no nanaovany an'ireo fanaka rehetra ireo. 	
02O	38	4	0,00000	 Nanaovany karakara varahina ny otely, nataony toy ny harato, dia napetrany teo ambanin'ny koronosin'ny otely, avy eo ambany ka hatreo amin'ny fisasahany. 	
02O	38	5	0,00000	 Nandrendrika masom-bola efatra izy ho eo amin'ny zorony efatra amin'ny karakara varahina, hitsofohan'ny bao. 	
02O	38	6	0,00000	 Hazo akasià nopetahany varahina, no nanaovany ny bao. 	
02O	38	7	0,00000	 Natsofony tamin'ny masombola eo andaniny roan'ny otely ny bao hitondrana azy. Nataony hoboka àty tamin'ny hazo fisaka ny otely. 	
02O	38	8	0,00000	 Nanao ny tavy varahina sy ny faladiany varahina izy tamin'ny fitaratr'ireo vehivavy mpivory eo amin'ny fidiran'ny trano lay fihaonana. 	
02O	38	9	0,00000	 Dia nanao ny kianja izy. Ny fefy lamba tamin'ny lafiny atsimo, ao an-kavanana, dia zato hakiho ny lavany; rongony madinika mihasina no nanaovana azy; 	
02O	38	10	0,00000	 roapolo ny andriny, roapolo ny faladiany varahina; volafotsy ny faraingo amin'ny andriny sy ny anjaka hitohizany. 	
02O	38	11	0,00000	 Tamin'ny lafiny avaratra, zato hakiho ny fefy lamba, roapolo ny andriny, roapolo ny faladiany varahina; ary volafotsy ny faraingo amin'ny andriny sy ny anjaka hitohizany. 	
02O	38	12	0,00000	 Tamin'ny lafiny andrefana, dimampolo hakiho ny fefy lamba, folo ny andriny ary folo ny faladiany. 	
02O	38	13	0,00000	 Tamin'ny lafiny atsinanana anoloana, dimampolo hakiho koa. 	
02O	38	14	0,00000	 Tamin'ny ilany iray, fefy lamba dimy ambin'ny folo hakiho, sy ny andry telo mbamin'ny faladiany telo. 	
02O	38	15	0,00000	 Ary tamin'ny ilany iray, - fa samy tamin'ny ilany iray amin'ny vavahadin'ny kianja avy izy, - fefy lamba dimy ambin'ny folo hakiho sy ny andriny telo mbamin'ny faladiany telo. 	
02O	38	16	0,00000	 Rongony madinika mihasina avokoa ny lamba rehetra namefy ny kianja; 	
02O	38	17	0,00000	 varahina ny faladian'ny andry, volafotsy ny faraingo amin'ny andry sy anjaka itohizany, ary voapetaka takela-bolafotsy ny koronosy amin'ny lohany. Voakambana amin'ny anja-bolafotsy avokoa ny andry amin'ny kianja. 	
02O	38	18	0,00000	 Ny lamba varavarana tamin'ny vavahadin'ny kianja dia asan-tenona misoratsoratra, natao tamin'ny jaky volomparasy, jaky mangatrakatraka, lamba mena antitra, ary rongony madinika mihasina; roapolo hakiho ny halavany, dimy hakiho ny hahavony, tahaka ny sakan'ny fefy lamba amin'ny kianja; 	
02O	38	19	0,00000	 varahina ny andriny efatra sy ny faladiany efatra; volafotsy ny faraingony sy ny anjaka itohizany, ary voapetaka takela-bolafotsy ny koronosy amin'ny lohany. 	
02O	38	20	0,00000	 Varahina avokoa ny tsimatra amin'ny Fonenana sy amin'ny fefin'ny kianja.	
02O	38	21	0,00000	 Ary izao no isan'ny zavatra nanaovana ny Fonenana, dia ny Fonenan'ny vavolombelona; ny Levita, notaritin'Itamara, zanak'i Aarona, mpisorona, no nanao ny fanisana, araka ny teny azony tamin'i Moizy. 	
02O	38	22	0,00000	 Ny nanao izay rehetra nandidian'ny Tompo an'i Moizy dia Beseleela, zanak'i Orì, zanak'i Hora, amin'ny fokon'i Jodà; 	
02O	38	23	0,00000	 ary ny nanampy azy dia Ooliaba, zanak'i Akisameka, amin'ny fokon'i Dana, mahay manao sary sokirina, mamorona fomban-taozavatra vaovao, manao tenona misoratsoratra amin'ny jaky volomparasy, jaky mangatrakatraka, lamba mena antitra, rongony madinika. 	
02O	38	24	0,00000	 Ny tontalin'ny volamena nanaovana ny zavatra, izay zavatra rehetra natao momba ny fitoerana masina, dia talenta sivy amby roapolo sy sikla telopolo amby fiton-jato, araka ny sikla masina; volamena avy amin'ny fanatitra ireo. 	
02O	38	25	0,00000	 Ny volafotsy avy amin'ny olona voaisa tamin'ny fiangonana kosa, nahatratra talenta zato sy sikla dimy amby fitopolo sy fiton-jato amby arivo, araka ny sikla masina. 	
02O	38	26	0,00000	 Bekà iray isan'olona izany na antsasaky ny sikla iray, araka ny sikla masina, isan'olona, hatramin'ny roapolo taona no ho miakatra, izay tratry ny fanisana, dia olona dimampolo amby diman-jato sy telo arivo sy enina hetsy. 	
02O	38	27	0,00000	 Ny volafotsy talenta zato narendrika nanaovana ny faladian'ny fitoerana masina sy ny faladian'ny efitra lamba, faladia zato araka ny talenta zato, talenta isam-paladia. 	
02O	38	28	0,00000	 Ary ny dimy amby fitopolo sy fiton-jato amby arivo sikla, nanaovana ny faraingo amin'ny andry, sy ny peta-bolafotsy amin'ny koronosin'ny lohan'ny andry, ary anjaka itohizany. 	
02O	38	29	0,00000	 Ny varahina naterin'ny olona nahatratra talenta fitopolo ary sikla efa-jato amby roa arivo. 	
02O	38	30	0,00000	 Ny natao tamin'ireo dia ny faladia eo amin'ny varavaran'ny trano lay fihaonana, ny otely varahina mbamin'ny karakara varahina sy ny fanaka rehetra momba ny otely, ny faladian'ny fefin'ny kianja sy ny faladian'ny vavahadin'ny kianja ary ny tsimatra rehetra amin'ny Fonenana sy ny tsimatra rehetra amin'ny fefin'ny kianja.	
02O	39	1	0,00000	[FANAMIAN'NY MPISORONA - FANKATOAVAN'I MOIZY NY ZAVATRA NATAO REHETRA] Natao tamin'ny jaky volomparasy, sy jaky mangatrakatraka, ary lamba mena antitra ny fanamiana enti-manao ny fombam-pivavahana ao amin'ny fitoerana masina, mbamin'ny fanamiana masina ho an'i Aarona, araka ny nandidian'ny Tompo an'i Moizy. 	
02O	39	2	0,00000	 Ny efoda dia natao tamin'ny volamena sy ny jaky volomparasy ary rongony madinika mihasina. 	
02O	39	3	0,00000	 Nofisahana ho takelany manify ny volamena, dia nohetezana ho kofehy, vao nafaho tamin'ny rongony madinika, tenona misoratsoratra. 	
02O	39	4	0,00000	 Nasiana sorony roa hanambatra azy, ka dia voakambana tamin'ny tendrony roa izy. 	
02O	39	5	0,00000	 Ny fehin-kibo tambonin'ny efoda famehezana azy dia iray aminy, mitovy tenona aminy, natao tamin'ny volamena, jaky volomparasy, jaky mangatrakatraka, lamba mena antitra ary rongony mihasina, araka ny nandidian'ny Tompo an'i Moizy. 	
02O	39	6	0,00000	 Namboarina ny vato berila nalatsaka tamin'ny randram-bolamena, ka nosokirina tamin'ireo toy ny fisokitra fanombohan-kase, ny anaran'ny zanak'Israely, 	
02O	39	7	0,00000	 dia natao teo ambonin'ny soroky ny efoda ireo, ho vato fahatsiarovana ho an'ny zanak'Israely, araka ny nandidian'ny Tompo an'i Moizy. 	
02O	39	8	0,00000	 Dia natao ny saron-tratra ka vita ara-pahaizana, toy ny nanenomana ny efoda ihany, tamin'ny volamena, jaky volomparasy, jaky mangatrakatraka, lamba mena antitra, ary rongony mihasina. 	
02O	39	9	0,00000	 Efa-joro mitovy lafiny efatra izy, ary natao roa sosona ny saron-tratra, irain-jehy ny lavany, irain-jehy ny sakany, ary roa sosona izy. 	
02O	39	10	0,00000	 Vato efatra andalana no naravaka azy; ny andalana iray dia sardoana, topaza, emeraody, andalana voalohany io; 	
02O	39	11	0,00000	 andalana faharoa: eskarbokla, safira, diamondra; 	
02O	39	12	0,00000	 andalana fahatelo: opala, agaty, ametista; 	
02O	39	13	0,00000	 andalana fahefatra: krizolita, berila, jaspy. Samy voahodidina raozy kely volamena ireo vato ireo avy teo amin'izay nandatsahana azy. 	
02O	39	14	0,00000	 Nifanerana tamin'ny anaran'ny zanak'Israely ny isan'izy ireo, fa nisy roa ambin'ny folo, toraky ny anaran'ireo, voasikotra toy ny amin'ny fanombohan-kase izy, ka samy nisy anarana iray avy tamin'ny foko roa ambin'ny folo. 	
02O	39	15	0,00000	 Teo amin'ny saron-tratra dia nasiana rojo madinika, volamena madio, voarandrana toy ny tady. 	
02O	39	16	0,00000	 Ary nanao randram-bolamena roa sy masom-bolamena roa izy, ka ny masom-bola roa dia natao tamin'ny tendrony roa amin'ny saron-tratra. 	
02O	39	17	0,00000	 Natsofoka tamin'ny masom-bola roa ny tady volamena roa teo an-tendron'ny saron-tratra. 	
02O	39	18	0,00000	 Ary nofeheziny tamin'ny randram-bolamena roa ny tendrony roa amin'ny rojony roa dia napetraka teo amin'ny soroky ny efoda anoloana. 	
02O	39	19	0,00000	 Dia nanao masom-bolamena roa koa izy, napetrany eo an-tendrony roa ambany amin'ny saron-tratra eo amin'ny sisiny anatiny manolotra ny efoda. 	
02O	39	20	0,00000	 Ary nanao masom-bolamena roa koa izy, napetrany eo ambanin'ny sorony roa amin'ny efoda eo anoloany, akaikin'ny famatorana azy eo ambonin'ny fehin-kibon'ny efoda. 	
02O	39	21	0,00000	 Dia nafehiny tamin'ny ribà jaky volomparasy amin'ny masom-bolan'ny efoda ny masom-bolan'ny saron-tratra, mba ho eo ambonin'ny fehin-kibon'ny efoda ny saron-tratra, ary tsy ho afa-miala eo amin'ny efoda ny saron-tratra, araka ny nandidian'ny Tompo an'i Moizy. 	
02O	39	22	0,00000	 Jaky volomparasy avokoa no nanaovana ny akanjo lavan'ny efoda, asan-tànan'ny mpanenona. 	
02O	39	23	0,00000	 Ny vozony, teo afovoan'ny akanjo lavan'ny efoda, dia nataony toy ny an'ny akanjo fiarovan-tratra: nasiany sisiny vita tenona, manodidina io vozony io, mba tsy haharovitra azy. 	
02O	39	24	0,00000	 Ary ny moron-tongony nasiany apongabendanitra jaky volomparasy, jaky mangatrakatraka, lamba mena antitra, ary rongony mihasina; 	
02O	39	25	0,00000	 nanao lakolosy kely, volamena madio izy, nampifanelanelaniny tamin'ny apongabendanitra teo amin'ny moron-tongotry ny akanjo lava manodidina, mifanelanelana amin'ny apogabendanitra: 	
02O	39	26	0,00000	 lakolosy kely iray dia apongabendanitra iray, lakolosy kely iray dia apongabendanitra iray, amin'ny moron-tongotry ny akanjo lava manodidina, mba hanaovana ny fanompoam-pivavahana, araka ny nandidian'ny Tompo an'i Moizy. 	
02O	39	27	0,00000	 Akanjo anaty rongony, asan-tànan'ny mpanenona, no natao ho an'i Aarona sy ireo zanany; 	
02O	39	28	0,00000	 ary hamama rongony sy mitra rongony ho fihaingoany, kalisaona fotsy rongony mihasina, 	
02O	39	29	0,00000	 ary fehin-kibo rongony mihasina, natao tamin'ny jaky volomparasy, jaky mangatrakatraka, lamba mena antitra, tenon-damasy, araka ny nandidian'ny Tompo an'i Moizy. 	
02O	39	30	0,00000	 Volamena madio no nanaovana ilay takelaka natao diadema masina, dia nosokirina teo, toy ny fisikotra fanombohan-kase, ny hoe: Fahamasinana ho an'ny Tompo. 	
02O	39	31	0,00000	 Ribà jaky volomparasy no namehezana azy hametrahana azy amin'ny hamama avy ao ambony, araka ny nandidian'ny Tompo an'i Moizy. 	
02O	39	32	0,00000	 Dia vita ny zavatra rehetra momba ny Fonenana, ny trano lay fihaonana; sady tanteraky ny zanak'Israely araka ny nandidian'ny Tompo an'i Moizy avokoa. Izany no nataony.	
02O	39	33	0,00000	 Natolotra an'i Moizy ny Fonenana, ny trano lay mbamin'ny fanaka rehetra momba azy, ny jaigrafiny, ny hazo fisany, ny barany; ny andriny, ny faladiany; 	
02O	39	34	0,00000	 ny firakotra hoditr'ondralahy misoka mena, ny firakotra hodi-dogaona, ny efitra lamba fisarahana; 	
02O	39	35	0,00000	 ny fiaran'ny vavolombelona mbamin'ny baony sy ny fanaovam-panavotana; 	
02O	39	36	0,00000	 ny latabatra sy ny fanaka momba azy, mbamin'ny mofo alahatra; 	
02O	39	37	0,00000	 ny fanaovan-jiro volamena madio mbamin'ny lalampiny, dia ny lalampy halahatra eo aminy, ary ny fanaka rehetra momba azy, sy ny diloilo hatao amin'ny jiro; 	
02O	39	38	0,00000	 ny otely volamena, ny diloilo fanosorana, ny zava-manitra fanembohana, mbamin'ny varavarana lamba fidirana amin'ny trano lay; 	
02O	39	39	0,00000	 ny otely varahina, ny karakarany varahina, ny baony ary ny fanaka rehetra momba azy, ny tavy amam-paladiany; ny fefy lamban'ny kianja, mbamin'ny andriny amam-paladiany, 	
02O	39	40	0,00000	 ny vavahady lamba fidirana amin'ny kianja, ny kofehiny, ny tsimany, ary ny fanaka rehetra hoenti-manao fanompoam-pivavahana ao amin'ny Fonenana, amin'ny trano lay fihaonana, 	
02O	39	41	0,00000	 ny fanamiana enti-manao ny fanompoana ao amin'ny fitoerana masina, ny fanamiana masina ho an'i Aarona mpisorona, sy ny fanamian'ireo zanany, fitondrany amin'ny raharaham-pisoronana. 	
02O	39	42	0,00000	 Vitan'ny zanak'Israely izany asa rehetra izany, araka izay rehetra nandidian'ny Tompo an'i Moizy. 	
02O	39	43	0,00000	 Nodinihin'i Moizy ny zava-nataony rehetra, ka hitany fa tanterany tokoa, vitany araka ny nandidian'ny Tompo. Ka dia nitso-drano azy ireo Moizy.	
02O	40	1	0,00000	[NY NANANGANANA NY TABERNAKLA - NAMENO AZY NY VONINAHITR'IAVEH] Ary Iaveh niteny tamin'i Moizy ka nanao hoe:	
02O	40	2	0,00000	 Amin'ny andro voalohan'ny volana voalohany no hanangananao ny Fonenana, ny trano lay fihaonana.	
02O	40	3	0,00000	 Hapetrakao ao ny fiaran'ny vavolombelona ka hokoboninao amin'ny lamba.	
02O	40	4	0,00000	 Dia hoentinao ny latabatra, ka halahatrao eo amboniny izay tsy maintsy hatao eo; hoentinao ny fanaovan-jiro dia hapetrakao eo amboniny ny lalampiny.	
02O	40	5	0,00000	 Hataonao eo anoloan'ny fiaran'ny vavolombelona ny otely volamena fandoran-java-manitra, ary hataonao eo amin'ny fidirana ao amin'ny Fonenana ny varavarana lamba.	
02O	40	6	0,00000	 Hataonao eo anoloan'ny fidirana ao amin'ny Fonenana, ao amin'ny trano lay fihaonana, ny otely fanaovan-tsorona dorana.	
02O	40	7	0,00000	 Hapetrakao eo anelanelan'ny trano lay fihaonana sy ny otely ny tavy, ka hasianao rano. 	
02O	40	8	0,00000	 Hatsanganao ny kianja manodidina dia hataonao amin'ny kianja ny vavahady lamba. 	
02O	40	9	0,00000	 Halainao ny diloilo fanosorana dia hohosoranao ny Fonenana mbamin'izay rehetra ao aminy; hohamasininao izy sy ny fanaka rehetra momba azy, dia ho masina izy. 	
02O	40	10	0,00000	 Hanosotra ny otely fanaovan-tsorona dorana mbamin'ny fanaka rehetra momba azy hianao, hanamasina ny otely, dia ho masina indrindra ny otely. 	
02O	40	11	0,00000	 Hanosotra ny tavy amam-paladiany hianao dia hanamasina azy. 	
02O	40	12	0,00000	 Hasainao handroso ho eo akaikin'ny fidirana amin'ny trano lay fihaonana Aarona sy ireo zanany, ka hanadio azy amin'ny rano hianao. 	
02O	40	13	0,00000	 Rahefa izany dia hatafinao an'i Aarona ny fanamiana masina ka hohosoranao sy hohamasininao izy dia ho mpisorona hanao ny fanompoana ahy. 	
02O	40	14	0,00000	 Hasainao handroso koa ireo zanany ka hatafinao azy ny toniky, 	
02O	40	15	0,00000	 dia hohosoranao toy ny nanosoranao an-drainy izy, dia ho mpisorona hanao ny fanompoana ahy. Izany fanosorana izany no hampahazo azy ny fahefam-pisoronana mandrakizay amin'ny taranany mandimby azy. 	
02O	40	16	0,00000	 Dia nataon'i Moizy izay rehetra nandidian'ny Tompo azy, dia vitany arak'izany. 	
02O	40	17	0,00000	 Tamin'ny andro voalohan'ny volana voalohany amin'ny taona faharoa, dia voatsangana ny Fonenana. 	
02O	40	18	0,00000	 Natsangan'i Moizy ny Fonenana; naoriny ny faladiany, nalahany ny hazo fisany mbamin'ny barany, dia natsangany ny andriny. 	
02O	40	19	0,00000	 Novelariny ny lay teo ambonin'ny Fonenana, ary nataony teo ambony ny firakotry ny lay, araka ny nandidian'ny Tompo an'i Moizy. 	
02O	40	20	0,00000	 Nalainy ny Vavolombelona, dia napetrany tao anaty fiara; nataony tamin'ny fiara ny bao, ary napetrany teo ambonin'ny fiara ny fanaovam-panavotana. 	
02O	40	21	0,00000	 Nentiny tao anatin'ny Fonenana ny fiara, dia nahantony ny efitra lamba faneferana nanakonany ny fiaran'ny vavolombelona, araka ny nandidian'ny Tompo an'i Moizy. 	
02O	40	22	0,00000	 Napetrany tao an-trano lay fihaonana ny latabatra amin'ny lafiny avaratra amin'ny Fonenana, aty ivelan'ny efitra lamba, 	
02O	40	23	0,00000	 dia nalahany eo amboniny, tao anatrehan'ny Tompo ny mofo, araka ny nandidian'ny Tompo an'i Moizy. 	
02O	40	24	0,00000	 Nataony tao an-trano lay fihaonana koa ny fanaovan-jiro, tandrifin'ny latabatra, amin'ny lafiny atsimo amin'ny Fonenana,	
02O	40	25	0,00000	 dia nametrahany ny lalampy, teo anatrehan'ny Tompo, araka ny nandidian'ny Tompo an'i Moizy.	
02O	40	26	0,00000	 Napetrany tao an-trano lay fihaonana, anoloan'ny efitra lamba, ny otely volamena, 	
02O	40	27	0,00000	 dia nandoroany emboka, araka ny nandidian'ny Tompo an'i Moizy. 	
02O	40	28	0,00000	 Nataony teo amin'ny fidirana amin'ny Fonenana ny varavarana lamba. 	
02O	40	29	0,00000	 Nataony teo amin'ny fidirana amin'ny Fonenana, amin'ny trano lay fihaonana, ny otely fanaovan-tsorona dorana, dia nanolorany ny sorona dorana sy ny fanatitra araka ny nandidian'ny Tompo an'i Moizy. 	
02O	40	30	0,00000	 Napetrany teo anelanelan'ny trano lay fihaonana sy ny otely ny tavy, dia nasiany rano ho fiafanana; 	
02O	40	31	0,00000	 ary nanasa ny tànany sy ny tongony teo Moizy sy Aarona mbamin'ny zanany.	
02O	40	32	0,00000	 Rahefa hiditra ao an-trano lay fihaonana sy hanatona ny otely izy ireo, dia nisasa, araka ny nandidian'ny Tompo an'i Moizy. 	
02O	40	33	0,00000	 Ary nanangana ny kianja manodidina ny Fonenana sy ny otely izy, sy nanantona ny lamba amin'ny vavahadin'ny kianja. Toy izany no nahavitan'i Moizy izany raharaha izany. 	
02O	40	34	0,00000	 Tamin'izay ny rahona nanarona ny trano lay fihaonana: ary ny voninahitry ny Tompo nameno ny Fonenana. 	
02O	40	35	0,00000	 Ka tsy afa-niditra intsony tao an-trano lay fihaonana Moizy, fa nijanona teo amboniny ny rahona, ary nameno ny Fonenana ny voninahitry ny Tompo. 	
02O	40	36	0,00000	 Nandritra ny andro rehetra nandehanan'n	
02O	40	37	0,00000	 fa tsy niainga kosa izy ireo raha tsy niakatra ny rahona, mandra-pahatongan'ny andro niakaran'ny rahona indray. 	
02O	40	38	0,00000	 Fa ny rahon'ny Tompo dia nijanona teo ambonin'ny Fonenana, raha antoandro ny andro, ary amin'ny alina dia nisy afo, hitan'ny taranak'Israely rehetra, teo amin'ny rahona, mandritra ny andro rehetra nandehanany.	
03O	1	1	0,00000	[FOMBA FANAOVANA NY SORONA DORANA] Ary Iaveh niantso an'i Moizy ka niteny taminy tao amin'ny trano lay fihaonana, nanao hoe: 	
03O	1	2	0,00000	 Mitenena amin'ny zanak'Israely ka lazao aminy hoe: Raha misy aminareo hanao fanatitra amin'ny Tompo dia biby fiompy no ataovy, na ny vaventy na ny madinika. 	
03O	1	3	0,00000	 Raha biby vaventy no ateriny ho sorona dorana, dia lahy tsy misy kilema no hateriny; ka eo anoloan'ny trano lay fihaonana no hanaterany azy, mba hankasitrahana eo anatrehan'ny Tompo. 	
03O	1	4	0,00000	 Hametra-tànana eo ambonin'ny lohan'ny sorona dorana izy, dia horaisina izany mba ho soa ho azy, mba hanaovana fanonerana ho azy. 	
03O	1	5	0,00000	 Izy no hamono ny vantotr'ombalahy eo anatrehan'ny Tompo; ary ireo mpisorona zanak'i Aarona kosa, hanolotra ny rà sy handraraka azy manodidina eo ambonin'ny otely izay ao amin'ny fidirana amin'ny lay fihaonana. 	
03O	1	6	0,00000	 Endahana ny sorona dorana dia raisina ho didiny. 	
03O	1	7	0,00000	 Ary hanisy afo eo ambony otely ny zanak'i Aarona mpisorona sy hanohoka kitay hazo eo ambonin'ny afo; 	
03O	1	8	0,00000	 izay vao alahatry ny mpisorona zanak'i Aarona eo ambonin'ny kitay hazo, eo amin'ny afo, ny didin-kena mbamin'ny lohany sy ny momba ny atiny rehetra. 	
03O	1	9	0,00000	 Sasana amin'ny rano ny tsinainy aman-tongony, dia indray doran'ny mpisorona hanetona eo ambony otely avokoa izy rehetra. Sorona dorana izany, dia sorona atao amin'ny afo ho hanitra ankasitrahan'ny Tompo. 	
03O	1	10	0,00000	 Raha biby madinika no ataony fanatitra, zanak'ondry na osy hatao sorona dorana, dia izay lahy tsy misy kilema no hateriny, 	
03O	1	11	0,00000	 dia hovonoiny izy io eo amin'ny lafiny avaratry ny otely, eo anatrehan'ny Tompo, ary ny mpisorona zanak'i Aarona handraraka ny rà manodidina eo ambonin'ny otely. 	
03O	1	12	0,00000	 Horasaina araka ny didiny izy, mbamin'ny lohany sy ny momba ny atiny rehetra, dia alahatry ny mpisorona eo ambony kitay hazo voatohoka eo amin'ny afon'ny otely. 	
03O	1	13	0,00000	 Hosasany amin'ny rano ny tsinainy aman-tongony, dia indray hatolotry ny mpisorona sy hodorany hanetona eo ambony otely avokoa izy rehetra. Sorona dorana izany, dia sorona atao amin'ny afo ho hanitra ankasitrahan'ny Tompo. 	
03O	1	14	0,00000	 Raha vorona hatao sorona dorana no ateriny amin'ny Tompo, dia domohina na vanto-boromailala no hateriny. 	
03O	1	15	0,00000	 Hoentin'ny mpisorona ao amin'ny otely ny vorona, ka hofolahiny amin'ny hohony ny lohany, dia hodorany hanetona eo ambonin'ny otely ny rany. 	
03O	1	16	0,00000	 Hoesoriny ny takorobabony mbamin'izay maloto rehetra ao aminy, dia hariany eo akaikin'ny otely amin'ny atsinanany, eo amin'ny fitoeran-davenona. 	
03O	1	17	0,00000	 Izay vao hosamahiny amin'ny elany ny vorona, tsy atao hentitra, dia hodoran'ny mpisorona hanetona eo ambonin'ny otely, eo ambonin'ny kitay hazo voatohoka amin'ny afo. Sorona dorana izany, dia sorona atao amin'ny afo, ho hanitra ankasitrahan'ny Tompo.	
03O	2	1	0,00000	[NY FANATITRA] Raha misy olona manolotra zavatra amin'ny Tompo hatao fanatitra, dia lafarina tsara indrindra no hateriny, ka horarahany diloilo eo amboniny sy hampiany emboka.	
03O	2	2	0,00000	 Hoentiny amin'ny mpisorona zanak'i Aarona izany, dia angalan'ny mpisorona eran-tànan'ila miaraka amin'ny lafarina tsara indrindra voararaka diloilo ny emboka rehetra, ka hodorany hanetona eo ambonin'ny otely izany, ho fahatsiarovana. Sorona atao amin'ny afo izany, ho hanitra ankasitrahan'ny Tompo.	
03O	2	3	0,00000	 Izay sisa amin'ny fanatitra dia ho an'i Aarona sy ny zanany; zava-masina dia masina amin'ny sorona atao amin'ny afo ho an'ny Tompo izany.	
03O	2	4	0,00000	 Raha zavatra endin-dafaoro no hatolotrao ho fanatitra, dia ho mofo mamy vita amin'ny lafarina tsara indrindra tsy misy lalivay, voadity amin'ny diloilo, sy mofo manify, tsy misy lalivay, voararaka diloilo.	
03O	2	5	0,00000	 Ary raha mofo endin-dapoaly no hatolotrao ho fanatitra, dia mofo lafarina tsara indrindra voadity tamin'ny diloilo, tsy misy lalivay.	
03O	2	6	0,00000	 Hovakinao ho tapatapany izy, dia horarahanao diloilo; fanatitra izany. 	
03O	2	7	0,00000	 Raha mofo mamy nandrahoina tamin'ny kasitrola no hatolotrao ho fanatitra dia hatao amin'ny lafarina tsara indrindra miharo diloilo. 	
03O	2	8	0,00000	 Hoentinao ho ao amin'ny Tompo ny fanatitrao, rahefa voavoatra toy izany; ary rahefa voatolotra amin'ny mpisorona izy, dia hentiny ao amin'ny otely. 	
03O	2	9	0,00000	 Havahan'ny mpisorona izay tsy maintsy haterina ho fahatsiarovana dia hodorany hanetona eo ambonin'ny otely; sorona atao amin'ny afo izany, ho hanitra ankasitrahan'ny Tompo. 	
03O	2	10	0,00000	 Izay sisa amin'ny fanatitra dia ho an'i Aarona sy ny zanany; fa zava-masina dia masina amin'ny sorona atao amin'ny afo ho an'ny Tompo izany. 	
03O	2	11	0,00000	 Ny fanatitra rehetra aterinareo ho an'ny Tompo dia amboarina tsy asiana lalivay; fa tsy ho azonareo dorana hanetona ho sorona atao amin'ny afo ho an'ny Tompo rahefa zavatra misy lalivay na tantely. 	
03O	2	12	0,00000	 Fa azonareo atolotra amin'ny Tompo ho fanatitra voaloham-bokatra izany; nefa tsy hisy apetraka eo ambonin'ny otely ho fanatitra misy hanitra ankasitrahana. 	
03O	2	13	0,00000	 Asiana sira avokoa ny fanatitra aterinao; aza avela tsy hisy siran'ny fanekem-pihavanan'ny Andriamanitrao ny fanatritrao: hanolotra sira ao amin'ny fanatitrao rehetra hianao. 	
03O	2	14	0,00000	 Raha fanatitra atao santa-bokatra no entinao amin'ny Tompo, dia salohim-bary voaendy amin'ny afo, lango voatoto, no haterinao ho fanatitra hatao santa-bokatrao. 	
03O	2	15	0,00000	 Handrarahanao diloilo eo amboniny ary hampianao emboka; fanatitra izany. 	
03O	2	16	0,00000	 Ny sasany amin'ny vary voatoto sy ny diloilo ary ny emboka rehetra, dia hodoran'ny mpisorona hanetona ho fahatsiarovana. Sorona atao amin'ny afo ho an'ny Tompo izany.	
03O	3	1	0,00000	[FOMBA FANAOVANA NY SOROM-PIHAVANANA] Raha misy olona manatitra sorom-pihavanana ka biby vaventy, lahy na vavy, no ateriny, dia izay tsy misy kilema no hateriny eo anatrehan'ny Tompo. 	
03O	3	2	0,00000	 Hametra-tànana eo ambonin'ny lohan'ny sorona izy, sy hamono azy eo am-baravaran'ny trano lay fihaonana; ary ny mpisorona, zanak'i Aarona, handraraka ny rà manodidina amin'ny otely. 	
03O	3	3	0,00000	 Ny hatolony ho sorona atao amin'ny afo ho an'ny Tompo amin'io sorom-pihavanana io, dia ny safo-drorohany sy ny saboran-tsinainy, 	
03O	3	4	0,00000	 ny voany roa mbamin'ny fonom-boany, izay miraikitra amin'ny faritry ny voany, ny saron'atiny izay hendahiny ao akaikin'ny voany. 	
03O	3	5	0,00000	 Hodoran'ny zanak'i Aarona izany hanetona eo ambonin'ny otely, eo ambonin'ny sorona dorana voapetraka eo ambony kitay hazo eo amin'ny afo. Sorona atao amin'ny afo izany, ho hanitra ankasitrahan'ny Tompo.	
03O	3	6	0,00000	 Raha biby madinika, lahy na vavy, no ateriny ho sorom-pihavanana amin'ny Tompo, dia izay tsy misy kilema no hateriny.	
03O	3	7	0,00000	 Raha zanak'ondry no ateriny ho sorona, dia hatolony eo anatrehan'ny Tompo. 	
03O	3	8	0,00000	 Hametra-tànana eo ambonin'ny lohan'ny sorona izy sy hamono azy eo anoloan'ny trano lay fihaonana, ary ny zanak'i Aarona handraraka ny rà manodidina ao amin'ny otely. 	
03O	3	9	0,00000	 Ny hatolony ho sorona atao amin'ny afo ho an'ny Tompo amin'io sorom-pihavanana io dia ny saborany, ny hofany manontolo faranana hatreo amin'ny hazon-damosiny, ny sabora saron-tsinainy sy ny sabora rehetra miraikitra amin'ny tsinainy; 	
03O	3	10	0,00000	 ny voany roa mbamin'ny fonom-boany, izay miraikitra amin'ny faritry ny voany: ny saron'atiny izay hendahany ao akaikin'ny voany. 	
03O	3	11	0,00000	 Hodoran'ny mpisorona izany hanetona eo ambonin'ny otely. Faham-pisoronana atao amin'ny afo ho an'ny Tompo izany.	
03O	3	12	0,00000	 Raha osivavy ny fanatiny, dia hatolony eo anatrehan'ny Tompo. 	
03O	3	13	0,00000	 Hametraka ny tànany eo ambonin'ny lohan'ny sorona izy sy hamono azy eo anoloan'ny trano lay fihaonana, ary ny zanak'i Aarona handraraka ny rà manodidina ao amin'ny otely. 	
03O	3	14	0,00000	 Ny hatolony ho sorona atao amin'ny afo ho an'ny Tompo, amin'ny sorona, dia ny sabora saron-tsinainy sy ny sabora rehetra miray amin'ny tsinainy, 	
03O	3	15	0,00000	 ny voany roa mbamin'ny fonom-boany izay miraikitra amin'ny faritry ny voany, ny saron'atiny izay hendahany ao akaikin'ny voany. 	
03O	3	16	0,00000	 Hodoran'ny mpisorona izany hanetona eo ambonin'ny otely. Faham-pisoronana atao amin'ny afo, ho fofona ankasitrahana izany. An'ny Tompo ny sabora rehetra. 	
03O	3	17	0,00000	 Lalàna tsy tapaka hatrany amin'ny taranakareo izany. Na aiza na aiza honenanareo, aza mihinana sabora na rà akory.	
03O	4	1	0,00000	[SORONA NOHO NY OTA] Ary Iaveh niteny tamin'i Moizy nanao hoe: 	
03O	4	2	0,00000	 Mitenena amin'ny zanak'Israely ka lazao aminy hoe: Raha misy olona manota tsy nahy, mandika ny iray amin'ny didin'ny Tompo momba ny zavatra tsy tokony hatao, ka nanatanteraka zavatra anankiray amin'ireny izy; 	
03O	4	3	0,00000	 Raha mpisorona efa voahosotra no nanota, ka nahameloka ny vahoaka amin'izany, dia vantotr'ombalahy iray tsy misy kilema no hatolony amin'ny Tompo, noho ny otany, ho sorona fanonerana. 	
03O	4	4	0,00000	 Hitondra ny vantotr'ombalahy ho eo anoloan'ny trano lay fihaonana izy, eo anatrehan'ny Tompo, dia hametraka ny tànany eo ambonin'ny lohan'ny ombalahy sy hamono azy eo anatrehan'ny Tompo. 	
03O	4	5	0,00000	 Ny mpisorona efa voahosotra haka amin'ny ràn'ny ombalahy sy hitondra izany ho ao an-trano lay fihaonana, 	
03O	4	6	0,00000	 hanoboka ny rantsan-tànany ao amin'ny rà, hamafy izany impito eo anatrehan'ny Tompo, tandrifin'ny efitra lamban'ny fitoerana masina. 	
03O	4	7	0,00000	 Ny mpisorona hanentina rà ny tandroky ny otely fandoroan-java-manitra, izay eo anatrehan'ny Tompo ao an-trano lay fihaonana, ary hanidina ny rà rehetra avy amin'ny ombalahy eo ambodin'ny otely fanaovan-tsorona dorana, izay eo amin'ny fidiran'ny trano lay fihaonana. 	
03O	4	8	0,00000	 Halaina avokoa ny saboran'ny ombalahy natao sorona noho ny ota, dia ny sabora saron-tsinainy, ny sabora miray amin'ny tsinainy, 	
03O	4	9	0,00000	 ny voany roa ary ny fonom-boany izay miraikitra amin'ny faritry ny voany, ary ny saron'atiny izay hendahany ao akaikin'ny voany. 	
03O	4	10	0,00000	 Toy ny fanalana izany amin'ny ombalahy atao sorom-pihavanana; hodorany izany hanetona eo ambonin'ny otely fanaovan-tsorona dorana. 	
03O	4	11	0,00000	 Fa ny hoditry ny ombalahy, ny henany rehetra, mbamin'ny lohany, ny tongony, ny taovany, ny tain-drorohany, 	
03O	4	12	0,00000	 ary ny ombalahy manontolo havoakany any ivelan'ny toby, amin'ny fitoerana madio, fanariana ny lavenona, dia hodorany amin'ny afo eo ambony kitay hazo; ka eo ambonin'ny antontan-davenona no handorany azy.	
03O	4	13	0,00000	 Raha ny fiangonan'Israely rehetra no nanota tsy nahy, fa tsy voatandrin'ny masony izany, ka nahavita zavatra noraran'ny Tompo tsy hatao izy, ary tonga meloka tamin'izany; 	
03O	4	14	0,00000	 rahefa fantatra ny ota nataony, dia vantotr'ombalahy iray no haterin'ny fiangonana, ho sorona fanonerana, hoentiny eo anoloan'ny trano lay fihaonana. 	
03O	4	15	0,00000	 Ka ny loha fiangonana hametra-tànana eo ambonin'ny lohan'ny ombalahy, eo anatrehan'ny Tompo, ary ny ombalahy dia hovonoina eo anatrehan'ny Tompo. 	
03O	4	16	0,00000	 Ny mpisorona voahosotra hitondra amin'ny ràn'ny ombalahy ho ao an-trano lay fihaonana; 	
03O	4	17	0,00000	 dia hanoboka ny rantsan-tànany ao amin'ny rà, hamafy izany impito, eo anatrehan'ny Tompo, tandrifin'ny efitra lamba; 	
03O	4	18	0,00000	 hanentina rà ny tandroky ny otely, izay eo anatrehan'ny Tompo ao an-trano lay fihaonana, ary hanidina ny rà rehetra eo ambodin'ny otely fanaovan-tsorona dorana, izay eo anoloan'ny trano lay fihaonana. 	
03O	4	19	0,00000	 Rahefa izany, halainy daholo ny saboran'ny vantotr'ombalahy, ka hodorany hanetona eo ambonin'ny otely. 	
03O	4	20	0,00000	 Toy ny anaovana ny ombalahy natao sorona noho ny ota no hanaovany izany ombalahy izany; toy izany no hanaovany azy; dia izany no hahavitan'ny mpisorona fanonerana ho azy ireo; ka ho voavela ny helony.	
03O	4	21	0,00000	 Havoakany ho any ivelan'ny toby ny ombalahy, dia hodorany toy ilay ombalahy voalohany teo. Izany no sorona noho ny otan'ny fiangonana. 	
03O	4	22	0,00000	 Raha mpifehy no nanota, nanao tsy nahy zavatra anankiray amin'izay noraran'ny Tompo Andriamaniny tsy hatao ka tonga meloka tamin'izany, 	
03O	4	23	0,00000	 rahefa fantany ny fahotana nataony, dia osilahy tsy misy kilema no fanatitra hoentiny; 	
03O	4	24	0,00000	 hametra-tànana eo ambonin'ny lohany izy sy hamono azy eo amin'ny fitoerana famonoana ny sorona dorana, eo anatrehan'ny Tompo, fa fanatitra noho ny ota izany. 	
03O	4	25	0,00000	 Ny mpisorona haka amin'ny rantsan-tànany amin'ny ràn'ny sorona noho ny ota, dia hanentina amin'izany ny tandroky ny otely fanaovan-tsorona dorana, sy hanidina ny rà eo an-tongotr'io otely io. 	
03O	4	26	0,00000	 Rahefa izany, hodorany daholo eo ambonin'ny otely ny sabora, toy ny fandoroana ny sabora amin'ny sorom-pihavanana. Toy izany no hanaovan'ny mpisorona ny fanonerana ny fahotana ho azy, dia ho voavela ny otany. 	
03O	4	27	0,00000	 Raha ny iray amin'ny sarambabem-bahoaka no nanota tsy nahy, nanao ny iray amin'ny zavatra noraran'ny Tompo tsy hatao, ka tonga meloka izy; 	
03O	4	28	0,00000	 rahefa fantany ny helony, dia osivavy lava volo, tsy misy kilema, no hatolony hatao fanatitra noho ny fahotana nataony. 	
03O	4	29	0,00000	 Hametra-tànana eo ambonin'ny sorona noho ny ota izy sy hamono azy eo amin'ny fitoerana fanolorana ny sorona dorana. 	
03O	4	30	0,00000	 Ny mpisorona haka amin'ny rantsan-tànany amin'ny ràn'ny sorona, hanentina amin'izany ny tandroky ny otely fanaovan-tsorona dorana, ary hanidina ny rà rehetra eo an-tongotry ny otely. 	
03O	4	31	0,00000	 Halàny daholo ny sabora, toy ny fanalàna ny sabora amin'ny sorom-pihavanana ka hodoran'ny mpisorona hanetona eo ambonin'ny otely, ho hanitra ankasitrahan'ny Tompo. Toy izany no hanaovan'ny mpisorona ny fanonerana ho an'izany olona izany, dia ho voavela ny otany. 	
03O	4	32	0,00000	 Raha zanak'ondry no entiny hatao sorona noho ny ota, dia izay vavy tsy misy kilema no hoentiny. 	
03O	4	33	0,00000	 Hametra-tànana eo ambonin'ny lohan'ny sorona noho ny ota izy sy hamono zay ho sorona fanonerana, eo amin'ny fitoerana fanolorana ny sorona dorana. 	
03O	4	34	0,00000	 Ny mpisorona haka amin'ny rantsan-tànany amin'ny ràn-tsorona, hanentina ny tandroky ny otely fanaovan-tsorona dorana amin'izany, ary hanidina ny rà rehetra eo an-tongotry ny otely. 	
03O	4	35	0,00000	 Dia halany daholo ny sabora toy ny fanalàna ny saboran'ny zanak'ondry amin'ny sorom-pihavanana dia hodoran'ny mpisorona hanetona eo ambonin'ny otely, eo ambonin'ny sorona atao amin'ny afo, ho an'ny Tompo. Toy izany no hanaovan'ny mpisorona ny fanonerana ho an'izany olona izany noho ny ota nataony, dia ho voavela ny otany.	
03O	5	1	0,00000	[FANATITRA NOHO NY OTA - SOROM-PANONERANA] Raha misy olona manota noho izy efa nandre ny didin'ny mpitsara, amin'ny maha-vavolombelona azy, nefa tsy milaza izay hitany na izay fantany, dia hivesaran'ny helony izy. 	
03O	5	2	0,00000	 Raha misy olona tsy nahita, ka nahakasika zavatra maloto, toy ny fatim-biby dia tsy madio, na fatim-biby fiompy tsy madio, na fatim-biby mandady tsy madio, dia tonga tsy madio koa izy amin'izany, ka nahazo fahotana; 	
03O	5	3	0,00000	 toy izany koa izy, raha nahakasika tsy nahy fahalotoan'olona, na inona na inona izany, izay mety hahatonga ho maloto, ka mahita nony avy eo, dia mahazo fahotana izy. 	
03O	5	4	0,00000	 Raha misy olona latsa-bava, mianiana hanao soa na ratsy, na inona na inona voalazany amim-pianianana tsy voahevitra, nefa tsy nahafantatra izany izy, fa aty aoriana vao fantany, dia mahazo fahotana izy amin'ny iray amin'ireo zavatra ireo. 	
03O	5	5	0,00000	 Koa izay nahazo fahotana tamin'ny iray amin'ireo zavatra ireo, dia hiaiky amin'izay nahadiso azy tamin'ireo. 	
03O	5	6	0,00000	 Ary hitondra ho an'ny Tompo ho fanonerana noho ny ota nataony, ny vavy iray amin'ny biby fiompy madinika, na ondry na osy, hatao sorona noho ny fahotany, ary ny mpisorona hanao ny fanonerana ho azy noho ny otany. 	
03O	5	7	0,00000	 Raha tsy manan-katao izy hahazoany ondrivavy na osivavy, dia domohina roa na vanto-boromailala roa no hateriny ho an'ny Tompo ho fanonerana ny otany; ny iray ho sorona noho ny ota; ny iray ho sorona dorana. 	
03O	5	8	0,00000	 Hoentiny ireo ho eo amin'ny mpisorona izay hamonony atao sorona noho ny ota aloha. Hofolahin'ny mpisorona tsy ataony tangarana eo akaikin'ny hatony, ny lohany; 	
03O	5	9	0,00000	 hofafazany amin'ny ràn-tsorona noho ny ota ny lafiny amin'ny otely, ary hofiazana eo an-tongotry ny otely ny rà sisa; sorona noho ny ota io. 	
03O	5	10	0,00000	 Ary ny vorona anankiray hanaovany sorona dorana araka ny fombany. Toy izany no hanaovan'ny mpisorona ho an'izany olona izany ny fanonerana ny fahotana nataony; dia ho voavela ny otany. 	
03O	5	11	0,00000	 Raha tsy manan-katao hahazoany domohina roa na vanto-boromailala roa izy, dia lafarina tsara indrindra ampahafolon'ny efah no hoentiny ho fanatitra noho ny otany, hatao sorona noho ny ota; tsy horarahany diloilo eo amboniny, na hampiany emboka, fa sorona noho ny ota izany. 	
03O	5	12	0,00000	 Hitondra izany ho eo amin'ny mpisorona izy, ary ny mpisorona haka eran-tànan'ila amin'izany ho fahatsiarovana, dia handoro azy hanetona eo ambonin'ny otely, eo ambonin'ny sorona atao amin'ny afo, ho an'ny Tompo; sorona noho ny ota izany. 	
03O	5	13	0,00000	 Toy izany no hanaovan'ny mpisorona fanonerana ho an'izany olona izany, noho ny ota nataony amin'ny iray amin'ireny zavatra ireny; dia ho voavela ny otany. Izay sisa dia ho an'ny mpisorona, toy ny amin'ny fanatitra. 	
03O	5	14	0,00000	 Ary niteny tamin'i Moizy Iaveh nanao hoe: 	
03O	5	15	0,00000	 Raha misy olona manao ny tsy marina, ka manota tsy nahy ny amin'ny fanatitra masina fanao amin'ny Tompo, dia ondralahy iray tsy misy kilema avy amin'ny andian'ondry izay hotombananao sikla volafotsy araka ny sikla masina no hatolony amin'ny Tompo, hatao sorona fanonerana: dia sorona fanonerana izany. 	
03O	5	16	0,00000	 Ary izay tokony ho anjaran'ny fitoerana masina ka notanany, dia haveriny mitongoa ny ampaha-diminy, ka homeny ny mpisorona. Ary ny mpisorona hanao ny fanonerana ho azy amin'ny ondralahy natolony ho sorona fanonerana; ka dia ho voavela ny otany. 	
03O	5	17	0,00000	 Raha misy olona manota, fa nahavita tsy nahy ny anankiray amin'ny zavatra noraran'ny Tompo tsy hatao, dia ho meloka izy sady hivesatra ny otany. 	
03O	5	18	0,00000	 Ka ondralahy iray, tsy misy kilema, avy amin'ny andian'ondriny izay hotombananao, no hoentiny ho eo amin'ny mpisorona hatao sorona fanonerana. Ary ny mpisorona hanao ny fanonerana ho azy noho ny ota nataony tsy nahy, fa tsy fantany, dia ho voavela ny otany. 	
03O	5	19	0,00000	 Sorona fanonerana izany; tena meloka teo anatrehan'ny Tompo izany olona izany. 	
03O	5	20	0,00000	 Ary Iaveh niteny tamin'i Moizy nanao hoe: 	
03O	5	21	0,00000	 Raha misy olona manota, sy manao ny tsy marina amin'ny Tompo, fa mandainga amin'ny namana izy ny amin'ny zavatra napetraka taminy, na amin'ny zavatra natao eo an-tànany ho antoka, na amin'ny zavatra nangalariny, na amin'ny zavatra nalainy an-keriny tamin'ny namana, 	
03O	5	22	0,00000	 na mandainga amin'ny zava-bery hitany, na nanao fianianana tsy marina amin'ny iray amin'ireo zavatra mety hanotan'ny olona ireo: 	
03O	5	23	0,00000	 raha nanota tamin'izany izy ka mahazo heloka, dia hamerina ny zavatra nangalariny na nalainy an-keriny, ny zavatra napetraka hotehiriziny, ny zava-bery hitany; 	
03O	5	24	0,00000	 na izay zavatra rehetra nanaovany fianianana tsy marina. Hamerina ny zavatra manontolo izy, no sady hanampy ampahadimin-tombany koa ambonin'izany; ary androtry ny hanaterany ny sorony fanonerana ihany no hanomezany izany an'izay tompon-javatra. 	
03O	5	25	0,00000	 Ondralahy iray tsy misy kilema, avy amin'ny andian'ondriny, izay hotombananao, no hoentiny eo amin'ny mpisorona, hateriny ho an'ny Tompo, hatao sorona fanonerana. 	
03O	5	26	0,00000	 Ary ny mpisorona hanao ny fanonerana ho azy eo anatrehan'ny Tompo, dia ho voavela ny otany, na inona na inona ota nahadiso azy.	
03O	6	1	0,00000	[LALÀNA MOMBA NY FISORONANA] Ary niteny tamin'i Moizy Iaveh nanao hoe: 	
03O	6	2	0,00000	 Omeo an'i Aarona sy ny zanany izao didy izao, lazao azy hoe: Izao no lalàna momba ny sorona dorana: Hirehitra mandritra ny alina, mandra-pahamaraina, eo am-patan'ny otely ny sorona dorana; ary velomina eo mandrakariva ny afon'ny otely. 	
03O	6	3	0,00000	 Isa-maraina ny mpisorona, rahefa niakanjo ny toniky rongony madinika, sy nanao ny kalisaona rongony madinika manolo-koditra azy, dia handraoka ny lavenona avy amin'ny afo nandorana ny sorona dorana eo ambonin'ny otely, ka hametraka azy eo anilan'ny otely. 	
03O	6	4	0,00000	 Rahefa izany, havelany ny fanamiana, dia hosoloany hafa, hitondrany ny lavenona any ivelan'ny toby, amin'ny fitoerana madio. 	
03O	6	5	0,00000	 Hovelomina tsy havela ho faty ny afo eo ambonin'ny otely. Isa-maraina ny mpisorona no hampirehitra kitay hazo eo, dia handahatra ny sorona dorana eo amboniny, sy handoro ny saboran'ny sorom-pihavanana hanetona eo. 	
03O	6	6	0,00000	 Tsy maintsy misy afo tsy maty, mirehitra mandrakariva, eo ambonin'ny otely. 	
03O	6	7	0,00000	 Izao no lalàna momba ny fanatitra: Hatolotr'ireo zanak'i Aarona eo anatrehan'ny Tompo, eo anoloan'ny otely izy. 	
03O	6	8	0,00000	 Dia hangalan'ny mpisorona eran-tànan'ila ny lafarina tsara indrindra mbamin'ny diloilo ao aminy miaraka amin'ny emboka rehetra eo ambonin'ny fanatitra, ka hodorany hanetona eo ambonin'ny otely izany ho hanitra ankasitrahana, ho fahatsiarovana an'ny Tompo. 	
03O	6	9	0,00000	 Izay sisa amin'ny fanatitra dia hohanin'i Aarona sy ny zanany; ka hohaniny tsy misy lalivay, eo amin'ny fitoerana masina, amin'ny kianjan'ny trano lay fihaonana. 	
03O	6	10	0,00000	 Tsy handrahoina amin'ny lalivay izany. Izany no anjarany natokako ho azy avy amin'ny fanatitra hodorana amin'ny afo ho ahy. Zava-masina dia masina izany, toy ny sorona noho ny ota sy ny sorona fanonerana. 	
03O	6	11	0,00000	 Ny lahy rehetra amin'ny zanak'i Aarona no hihinana amin'izany. Lalàna tsy tapaka hatrany amin'ny taranakareo izany, ny amin'ny fanatitra atao amin'ny afo, ho an'ny Tompo. Ho masina izay rehetra hikasika izany.	
03O	6	12	0,00000	 Ary niteny tamin'i Moizy Iaveh nanao hoe: 	
03O	6	13	0,00000	 Izao no fanatitra hataon'i Aarona sy ny zanany amin'ny Tompo, amin'ny andro handraisany ny fanosorana: lafarina tsara indrindra ampahafolon'ny efah ho fanatitra tsy tapaka, antsasany maraina, antsasany hariva. 	
03O	6	14	0,00000	 Amin'ny lapoaly no handrahoana azy, ka hasiana diloilo; ary rahefa mendy izy, dia hoentinao ka haterinao voavakivaky, ho fanatitra voavakivaky, ho hanitra ankasitrahan'ny Tompo. 	
03O	6	15	0,00000	 Hanao izany fanatitra izany koa izay mpisorona voahosotra ka handimby amin'ny taranany: lalàna tsy tapaka eo anatrehan'ny Tompo izany. Hisondro-ko etona avokoa izy. 	
03O	6	16	0,00000	 Ny fanatitra rehetra avy amin'ny mpisorona dia hodorana avokoa, fa tsy hohanina. 	
03O	6	17	0,00000	 Ary niteny tamin'i Moizy Iaveh nanao hoe: 	
03O	6	18	0,00000	 Mitenena amin'i Aarona sy ny zanany, ka lazao hoe: Izao no lalàna momba ny sorona noho ny ota: eo amin'ny fitoerana famonoana ny sorona dorana no famonoana ny sorona noho ny ota, eo anatrehan'ny Tompo; zava-masina dia masina izany. 	
03O	6	19	0,00000	 Izay mpisorona hanolotra ny sorona noho ny ota no hihinana azy, ka eo amin'ny toerana masina, amin'ny kianjan'ny trano lay fihaonana no hihinanana azy. 	
03O	6	20	0,00000	 Ho masina avokoa izay hikasika ny nofony. Raha misy fitafiana nipitihan'ny rany, dia hosasanao eo amin'ny toerana masina izay faritra nipitihan'ny rà. 	
03O	6	21	0,00000	 Izay vilany tany andrahoana azy, dia ho montsanina, fa raha vilany varahina no andrahoana azy, dia hodiovina sy hontsanan-drano. 	
03O	6	22	0,00000	 Ny lehilahy rehetra amin'ny mpisorona no hihinana amin'izany zava-masina dia masina izany. 	
03O	6	23	0,00000	 Tsy nisy hohanina anefa ny sorona rehetra noho ny ota, izay angalana ny ràny hoentina ao an-trano lay fihaonana, hanaovam-panavotana ao amin'ny fitoerana masina, fa hodorana amin'ny afo.	
03O	7	1	0,00000	[LALÀNA MOMBA NY FISORONANA] Izao no lalàna momba ny sorona fanonerana; zava-masina dia masina izany. 	
03O	7	2	0,00000	 Ao amin'ny fitoerana famonoana ny sorona dorana no amonoana ny sorona fanonerana. Hararaka manodidina amin'ny otely ny rany. 	
03O	7	3	0,00000	 Hatolotra daholo ny saborany, ny hofany, ny sabora saron-tsinainy, 	
03O	7	4	0,00000	 ny voany roa mbamin'ny fonom-boany izay miraikitra amin'ny faritry ny voany, ny saron'atiny izay hoendahana ao akaikin'ny voany. 	
03O	7	5	0,00000	 Hodoran'ny mpisorona hanetona eo ambonin'ny otely izany ho sorona atao amin'ny afo ho an'ny Tompo. Sorona fanonerana izany. 	
03O	7	6	0,00000	 Ny lehilahy rehetra amin'ny mpisorona no hihinana amin'izany, ka eo amin'ny toerana masina no hihinanany azy; zava-masina dia masina izany. 	
03O	7	7	0,00000	 Sahala amin'ny sorona noho ny ota, ny sorona fanonerana; iray ny lalàna amin'izy roa: an'izay mpisorona manao ny fisoronana ny sorona. 	
03O	7	8	0,00000	 Ny mpisorona manolotra ny sorona dorana avy amin'ny olona, dia hanana ny hoditry ny zavatra natao sorona dorana avy aminy. 	
03O	7	9	0,00000	 Ny fanatitra rehetra nendasina tamin'ny lafaoro, na nandrahoina tamin'ny kasitrola, na tamin'ny lapoaly, dia an'izay mpisorona manolotra azy. 	
03O	7	10	0,00000	 Ny fanatitra rehetra voadity tamin'ny diloilo, na maina, dia an'ny zanak'i Aarona rehetra, ka hiara-misalahy izy.	
03O	7	11	0,00000	 Izao no lalàn'ny sorom-pihavanana haterina ho an'ny Tompo. 	
03O	7	12	0,00000	 Raha fisaorana no hanaterana izany, dia izao no hatolotra miaraka amin'ny sorom-pisaorana: mofo mamy tsy misy lalivay voadity tamin'ny diloilo, ary lafarina nendasina ho mofo mamy voadity tamin'ny diloilo. 	
03O	7	13	0,00000	 Ary hampiana mofo mamy misy lalivay, ny fanatitra izay haterina miaraka amin'ny sorom-pisaorana hanaovana sorom-pihavanana. 	
03O	7	14	0,00000	 Dia samy hanolorana anankiray avy ireo fanatitra ireo natokana ho an'ny Tompo, dia ho an'ny mpisorona izay hamafy ny ràn'ny sorom-pihavanana izany. 	
03O	7	15	0,00000	 Amin'ny andro anaterana azy ihany no ihinanana ny henan'ny sorom-pisaorana amin'ny sorom-pihavanana, fa tsy avela hisy tra-maraina. 	
03O	7	16	0,00000	 Raha sorona aterina ho fanalam-boady na ho fanatitra an-tsitra-po dia hohanina amin'ny andro hanaterana azy ny sorona, ary izay sisa tavela dia hohanina ny ampitso; 	
03O	7	17	0,00000	 izay henan-tsorona tavela hatramin'ny andro fahatelo, dia hodorana amin'ny afo. 	
03O	7	18	0,00000	 Raha misy olona mihinana amin'ny andro fahatelo ny hena avy amin'ny sorom-pihavanana nateriny, dia tsy hankasitrahana ny sorona nateriny, tsy ho isaina ho azy nanatitra, ho fahavetavetana izany; ary izay rehetra nihinana amin'izany dia hivesatra ny otany. 	
03O	7	19	0,00000	 Tsy fihinana ny hena mikasi-java-maloto, fa hodorana amin'ny afo. Fa ny henan'ny sorom-pihavanana, samy mahazo mihinana amin'izany izay olona madio rehetra. 	
03O	7	20	0,00000	 Fa izay ao anatin'ny fahalotoana kosa, raha mihinana amin'ny hena avy amin'ny sorom-pihavanana, izay an'ny Tompo, dia hofongorana tsy ho eo amin'ny fireneny. 	
03O	7	21	0,00000	 Ary izay nikasi-java-maloto, na loton'olona na biby maloto, na izay zava-betaveta maloto; raha mihinana amin'ny henan'ny sorom-pihavanana, izay an'ny Tompo, dia hofongorana tsy ho eo amin'ny fireneny izany olona izany. 	
03O	7	22	0,00000	 Ary niteny tamin'i Moizy Iaveh nanao hoe: 	
03O	7	23	0,00000	 Mitenena amin'ny zanak'i Israely, ka izao no lazao azy: Aza mihinana saboran'omby, na ondry, na osy, hianareo. 	
03O	7	24	0,00000	 Ny saboram-biby maty ho azy na voaviravira, dia azo anaovan-javatra hafa ihany, fa tsy azonareo hanina velively. 	
03O	7	25	0,00000	 Fa na zovy na zovy mihinana saboram-biby izay aterina amin'ny Tompo hatao sorona amin'ny afo, dia hofongorana amin'ny fireneny. 	
03O	7	26	0,00000	 Aza mihinana ràm-borona, na ràm-biby efa-tongotra, na aiza na aiza hitoeranareo. 	
03O	7	27	0,00000	 Izay mihinan-drà, na ràn'inona na ràn'inona, dia hofongorana amin'ny fireneny. 	
03O	7	28	0,00000	 Ary niteny tamin'i Moizy Iaveh nanao hoe: 	
03O	7	29	0,00000	 Mitenena amin'ny zanak'Israely ka lazao hoe: Izay hanatitra sorom-pihavanana ho an'ny Tompo dia hitondra amin'ny Tompo fanatitra navahana amin'io sorom-pihavanana io. 	
03O	7	30	0,00000	 Hitondra ao an-tànany izay tsy maintsy haterina atao amin'ny afo, ho an'ny Tompo, izy, dia hitondra ny sabora mbamin'ny tratrany, ka ny tratrany hahevaheva eo anatrehan'ny Tompo; 	
03O	7	31	0,00000	 ny sabora hodoran'ny mpisorona hanetona eo ambonin'ny otely; ary ny tratrany dia ho an'i Aarona mbamin'ny zanany. 	
03O	7	32	0,00000	 Omeo ny mpisorona koa ny feny ankavanana, ho fanatitra nalaina avy amin'ny sorom-pihavananareo. 	
03O	7	33	0,00000	 Ny feny ankavanana dia ho anjaran'izay iray amin'ireo zanak'i Aarona hanolotra ny rà aman-tsaboran'ny sorom-pihavanana. 	
03O	7	34	0,00000	 Fa efa natokako avy amin'ny sorom-pihavanan'ny zanak'Israely, ny tratrany ahevaheva, sy ny sorona avahana, ka atolotro ho an'i Aarona sy ny zanany ho anjara asain-kaloan'ny zanak'Israely ho azy hatrany hatrany. 	
03O	7	35	0,00000	 Izany no lalàna momba ny sorona dorana, ny fanatitra, ny sorona noho ny ota, ny sorona fanonerana, ny fanokanana, ary ny sorom-pihavanana, 	
03O	7	36	0,00000	 Izany no nasain'ny Tompo homen'ny zanak'Israely azy ireo, hatramin'ny andro nanosorana azy, ka tsy maintsy haloa tsy tapaka hatrany amin'ny taranany. 	
03O	7	37	0,00000	 Izany no lalàna momba ny sorona dorana, ny fanatitra, ny sorona noho ny ota, ny sorona fanonerana, ny fanokanana, ary ny sorom-pihavanana, 	
03O	7	38	0,00000	 izay nandidian'ny Tompo an'i Moizy tany an-tendrombohitra Sinaia, tamin'ny andro nandidiany ny zanak'Israely hanatitra ny fanatiny amin'ny Tompo tany an'efitra Sinaia.	
03O	8	1	0,00000	[FANAMASINANA AN'AARONA SY NY ZANANY] Ary niteny tamin'i Moizy Iaveh nanao hoe: 	
03O	8	2	0,00000	 Alao Aarona sy ny zanany miaraka aminy, ny fanamiana, ny diloilo fanosorana; ny ombalahy hatao sorona noho ny ota, ny ondralahy roa, ary ny sobika misy ny mofo tsy misy lalivay; 	
03O	8	3	0,00000	 ka vorio ny fiangonana rehetra, ho eo anoloan'ny varavaran'ny trano lay fihaonana.	
03O	8	4	0,00000	 Dia nataon'i Moizy izay nandidian'ny Tompo azy, ka vory teo anoloan'ny varavaran'ny trano lay fihaonana ny fiangonana, 	
03O	8	5	0,00000	 dia hoy Moizy tamin'ny fiangonana: Izao no nasain'ny Tompo hatao:	
03O	8	6	0,00000	 Nasain'i Moizy nanatona Aarona sy ny zanany, ka nodioviny tamin'ny rano. 	
03O	8	7	0,00000	 Ary Aarona nampiakanjoiny ny akanjo anatiny, nohetràny ny fehin-kibo, nampiakanjoiny ny akanjo lava, nosalorany ny efoda izay nogiazany tamin'ny fehin'efoda, ary nafatony teo aminy. 	
03O	8	8	0,00000	 Napetany taminy ny saron-tratra, ary nakambany tamin'ny saron-tratra ny Orima sy ny Tomima, 	
03O	8	9	0,00000	 nasatrony ny lohany ny hamama, dia nataony teo anoloan'ny hamama ny takela-bolamena, ilay diadema masina, araka ny nandidian'ny Tompo an'i Moizy. 	
03O	8	10	0,00000	 Ary nalain'i Moizy ny diloilo fanosorana dia nohosorany ny Fonenana mbamin'izay rehetra tao anatiny, ka nohamasininy. 	
03O	8	11	0,00000	 Nofafazany izany impito ny otely; nohosorany avokoa ny otely sy ny fanaka rehetra momba azy mbamin'ny tavy amam-paladiany, mba hahamasina azy. 	
03O	8	12	0,00000	 Dia norotsahany diloilo fanosorana ny lohan'i Aarona, ka nohosorany izy, mba hahamasina azy. 	
03O	8	13	0,00000	 Nasain'i Moizy nanatona koa ireo zanak'i Aarona dia nampiakanjoiny ny toniky, nohetràny fehin-kibo, ary nafatony teo aminy ny mitra, araka ny nandidian'ny Tompo an'i Moizy. 	
03O	8	14	0,00000	 Dia nasainy naroso ny ombalahy hatao sorona noho ny ota, ka Aarona sy ny zanany nametra-tànana teo ambonin'ny lohan'ny ombalahy hatao sorona noho ny ota. 	
03O	8	15	0,00000	 Namono azy Moizy dia naka tamin'ny rà ka notentenany manodidina tamin'ny rantsan-tànany ny tandroky ny otely ary nanadio ny otely izy, naidiny teo an-tongotry ny otely ny rà ary nanamasina azy izy, nanao ny fanonerana ao aminy. 	
03O	8	16	0,00000	 Manaraka izany nalainy avokoa ny sabora, ny saron-tsinainy, ny saron'atiny, ary ny voany roa mbamin'ny sabora momba azy ka nodorany hanetona teo ambonin'ny otely. 	
03O	8	17	0,00000	 Fa ny tenan'ny ombalahy kosa, ny hodiny, ny nofony, ary ny tain-drorohany, dia nodorany tany ivelan'ny toby, araka ny nandidian'ny Tompo an'i Moizy. 	
03O	8	18	0,00000	 Dia nasainy naroso ny ondralahy hatao sorona dorana, ka Aarona sy ny zanany nametra-tànana teo ambonin'ny lohan'ny ondralahy. 	
03O	8	19	0,00000	 Dia novonoina izy, ary Moizy nanidina ny ràny manodidina tamin'ny otely. 	
03O	8	20	0,00000	 Rahefa izany norasainy ho voatetika ny ondralahy, dia nodoran'i Moizy hanetona ny lohany mbamin'ny tetiny ary ny saborany. 	
03O	8	21	0,00000	 Nosasana tamin'ny rano ny tsinainy aman-tongony, dia nataon'i Moizy indray mandotra hanetona ny ondralahy manontolo; sorona dorana ho hanitra ankasitrahana izany, sorona atao amin'ny afo ho an'ny Tompo, araka ny nandidian'ny Tompo an'i Moizy. 	
03O	8	22	0,00000	 Nasainy naroso koa ny ondralahy anankiray, ny ondralahy fanokanana; ka Aarona sy ny zanany nametra-tànana teo ambonin'ny lohan'ny ondralahy aloha, 	
03O	8	23	0,00000	 izay vao namono azy Moizy, dia naka tamin'ny rany, nanentenany ny tendron-dravin-tsofin'i Aarona ankavanana, ny ankiben-tànany havanana, ary ny ankiben-tongony havanana. 	
03O	8	24	0,00000	 Nampanatoniny koa ny zanak'i Aarona, dia notentenany rà ny tendron-dravin-tsofin'izy ireo ankavanana, ny ankiben-tànany havanana, ary ny ankiben-tongony havanana, vao naidiny manodidina amin'ny otely ny rà. 	
03O	8	25	0,00000	 Rahefa izany nalainy ny sabora, ny hofany, ny sabora saron-tsinainy rehetra, ny saron'atiny, ny voany roa mbamin'ny saborany ary ny feny havanana. 	
03O	8	26	0,00000	 Ny sobika misy ny mofo tsy misy lalivay izay napetraka teo anatrehan'ny Tompo, nangalany mofomamy tsy misy lalivay iray, mofomamy misy diloilo iray, ary mofo manify iray, napetrany teo ambonin'ny sabora sy ny fe havanana, 	
03O	8	27	0,00000	 nataony teo an-tànan'i Aarona sy ny zanany ireo zavatra ireo, dia nahevahevany ho fanatitra teo anatrehan'ny Tompo. 	
03O	8	28	0,00000	 Dia nesorin'i Moizy avy teo an-tànany indray ireo ka nodorany hanetona eo ambonin'ny otely teo ambonin'ny sorona dorana, fa sorona fanokanana izany, ho hanitra ankasitrahana, sorona atao amin'ny afo ho an'ny Tompo. 	
03O	8	29	0,00000	 Dia nalain'i Moizy ny tratran'ny ondralahy fanokanana, ka nahevahevany ho fanatitra eo anatrehan'ny Tompo; io no anjaran'i Moizy araka ny nandidian'ny Tompo an'i Moizy. 	
03O	8	30	0,00000	 Dia nakan'i Moizy ny diloilo fanosorana sy ny rà teo ambonin'ny otely, nafafiny tamin'i Aarona sy tamin'ny fanamiany, ary tamin'ireo zanak'i Aarona sy tamin'ny fanamiany, ka nohamasininy avokoa Aarona sy ny fanamiany, ary koa ny zanany sy ny fanamiany. 	
03O	8	31	0,00000	 Ary hoy Moizy tamin'i Aarona sy ny zanany: Andrahoy eo anoloan'ny varavaran'ny trano lay fihaonana ny hena, fa eo no hihinananareo azy, miaraka amin'ny mofo ao anaty sobika fanokanana, araka ny nandidiako hoe: Aarona sy ny zanany no hihinana azy. 	
03O	8	32	0,00000	 Ary dory amin'ny afo izay sisa tsy lany amin'ny hena sy ny mofo. 	
03O	8	33	0,00000	 Tsy hiala eo anoloan'ny varavaran'ny trano lay fihaonana hianareo, mandritra ny hafitoana, dia mandra-pahatapitry ny andro fanokanana anareo, fa haharitra hafitoana ny fanokanana anareo. 	
03O	8	34	0,00000	 Izao atao anio izao, dia nodidian'ny Tompo hatao mandritra ny hafitoana hanaovana ny fanonerana ho anareo. 	
03O	8	35	0,00000	 Hijanona hafitoana andro aman'alina, eo anoloan'ny varavaran'ny trano lay fihaonana hianareo, ka hitandrina ny didin'ny Tompo mba tsy ho faty hianareo, fa izany no didy azoko. 	
03O	8	36	0,00000	 Dia nataon'i Aarona sy ny zanany ny zavatra rehetra nandidian'ny Tompo tamin'ny alàlan'i Moizy.	
03O	9	1	0,00000	[NY NANOMBOHAN'I AARONA SY NY ZANANY NY RAHARAHANY] Nony mby amin'ny andro fahavalo, nampanalain'i Moizy Aarona sy ny zanany ary ny loholon'Israely, 	
03O	9	2	0,00000	 ka hoy izy tamin'i Aarona: Makà hianao zanak'omby tanora hatao sorona noho ny ota, sy ondralahy iray hatao sorona dorana izay samy tsy manan-kilema, ka atolory eo anatrehan'ny Tompo. 	
03O	9	3	0,00000	 Ary mitenena amin'ny zanak'Israely lazao hoe: Makà hianareo osilahy iray, hatao sorona noho ny ota; ary zanak'omby iray, sy zanak'ondry iray, samy efa iray taona sy tsy misy kilema avy, hatao sorona dorana; 	
03O	9	4	0,00000	 omby iray sy ondralahy iray hatao sorom-pihavanana, hovonoina eo anatrehan'ny Tompo, ary fanatitra voaharo diloilo. Fa hiseho aminareo anio Iaveh.	
03O	9	5	0,00000	 Dia nentin'izy ireo, ho eo anoloan'ny trano lay fihaonana izay rehetra nandidian'i Moizy azy, ary nanatona avokoa ny fiangonana rehetra ka nijanona teo anatrehan'ny Tompo.	
03O	9	6	0,00000	 Ary hoy Moizy: Ataovy izay andidian'ny Tompo anareo, ka hiseho aminareo ny voninahitry ny Tompo. 	
03O	9	7	0,00000	 Dia hoy Moizy tamin'i Aarona: Manatòna ny otely ka atolory ny sorona noho ny ota sy ny sorona dorana, ka manaova ny fanonerana ho an'ny tenanao sy ho an'ny vahoaka; atolory koa ny fanatitry ny vahoaka, ary manaova ny fanonerana ho azy araka ny nandidian'ny Tompo. 	
03O	9	8	0,00000	 Dia nanatona ny otely Aarona, namono ny zanak'omby hatao sorona noho ny ota, hatolotra ho an'ny tenany. 	
03O	9	9	0,00000	 Ary natolotr'ireo zanak'i Aarona azy ny rà, ka natsobony tao ny rantsan-tànany, notentenany ny tandroky ny otely, ary naidiny teo an-tongotry ny otely ny rà. 	
03O	9	10	0,00000	 Nodorany hanetona eo ambonin'ny otely ny saborany, ny voany, ny saron'atiny, tamin'ny sorona noho ny ota, araka ny nandidian'ny Tompo an'i Moizy. 	
03O	9	11	0,00000	 Fa ny nofony aman-kodiny kosa, nodorany tamin'ny afo tany ivelan'ny toby. 	
03O	9	12	0,00000	 Novonoiny koa ny sorona dorana ka nony natolotr'ireo zanak'i Aarona azy ny rà, dia naidiny manodidina tamin'ny otely. 	
03O	9	13	0,00000	 Natolotr'ireo azy indray, ny sorona dorana voatetika, mbamin'ny lohany, dia nodorany hanetona eo ambonin'ny otely. 	
03O	9	14	0,00000	 Ary nosasany ny tsinainy aman-tongony, dia nodorany hanetona eo ambonin'ny otely tambonin'ny sorona dorana. 	
03O	9	15	0,00000	 Nanolotra ny fanatitry ny vahoaka izy. Nalainy ny osilahy hatao sorona noho ny ota atolotra ho an'ny vahoaka, dia novonoiny ary natolony ho fanonerana torak'ilay sorona voalohany. 	
03O	9	16	0,00000	 Natolony koa ny sorona dorana, ary novonoiny araka ny fomba fanaovana azy. 	
03O	9	17	0,00000	 Ary natolony ny fanatitra: nakany eran-tànan'ila, nodorany ambonin'ny otely fanampin'ny sorona dorana maraina. 	
03O	9	18	0,00000	 Novonoiny ny ombalahy aman'ondralahy hatao sorom-pihavanana ho an'ny vahoaka. Natolotr'ireo zanak'i Aarona azy ny rà, ka dia naidiny manodidina amin'ny otely. 	
03O	9	19	0,00000	 Natolony koa ny tavin'ombalahy aman'ondralahy, ny hofany, ny sabora saron-tsinainy, ny voany, ary ny saron'atiny; 	
03O	9	20	0,00000	 napetrany teo ambonin'ny tratran'izy ireo ny saborany; dia nodoran'i Aarona hanetona eo ambonin'ny otely ny sabora. 	
03O	9	21	0,00000	 Rahefa izany dia nahevahevan'i Aarona teo anatrehan'ny Tompo ny tratran'ireo amam-peny havanana, ho fanatitra ahevaheva, araka ny nandidian'i Moizy. 	
03O	9	22	0,00000	 Dia nasandratr'i Aarona manandrify ny vahoaka ny tànany, ka nitso-drano azy izy; ary nidina izy, nony avy nanolotra ny sorona noho ny ota sy ny sorona dorana ary ny sorom-pihavanana. 	
03O	9	23	0,00000	 Niditra tao an-trano lay fihaonana Moizy sy Aarona; nony nivoaka avy ao izy ireo, dia nitso-drano ny vahoaka. Ary niseho tamin'ny vahoaka rehetra ny voninahitry ny Tompo. 	
03O	9	24	0,00000	 Ary nisy afo nivoaka avy eo anatrehan'ny Tompo nandevona ny sorona dorana mbamin'ny sabora teo ambonin'ny otely. Ary nahita izany daholo ny vahoaka rehetra, dia nihoby an-kafaliana sady rafitra niankohoka.	
03O	10	1	0,00000	[HELOKA AMAN-TSAZIN'I NADABA SY ABIÒ - DIDY SASANY MOMBA NY SORONA] Ary Nabada sy Abiò, zanak'i Aarona, samy naka ny fanembohany avy dia nanisy afo tao anatiny, sy nametraka zava-manitra teo amboniny, dia nitondra afo hafa teo anatrehan'ny Tompo, nefa tsy nahazo didy momba izany izy. 	
03O	10	2	0,00000	 Ka nisy afo nivoaka teo anatrehan'ny Tompo nandevona azy ireo, any ka maty teo anatrehan'ny Tompo izy ireo. 	
03O	10	3	0,00000	 Dia hoy Moizy tamin'i Aarona: Efa voalazan'ny Tompo izany tamin'izy nanao hoe: Hohamasinina aho ao amin'izay manakaiky ahy, ary homem-boninahitra eo anatrehan'ny vahoaka rehetra. Sina Aarona.	
03O	10	4	0,00000	 Ary Moizy niantso an'i Misaela sy Elisafona, zanak'i Oziela, rahalahin-drain'i Aarona, nilaza tamin'ireo hoe: Manatòna hianareo ka ento ny rahalahinareo hanalavitra ny fitoerana masina, any ivelan'ny toby.	
03O	10	5	0,00000	 Dia nanatona ireo ka nitondra azy mbola miakanjo ny tonikiny, nankany ivelan'ny toby, araka ny nandidian'i Moizy azy.	
03O	10	6	0,00000	 Hoy Moizy tamin'i Aarona sy Eleazara ary Itamara: Aza avalenareo hirakaraka foana ny volon-dohanareo, ary aza triarinareo ny fanamianareo, fandrao dia maty hianareo, ary ho tratry ny hatezeran'ny Tompo ny fiangonana rehetra. Ny rahalahinareo sy ny taranak'Israely rehetra no aoka hitomany noho izao fandoroana narehitry ny Tompo izao. 	
03O	10	7	0,00000	 Fa hianareo kosa aza mivoaka ny varavaran'ny trano lay fihaonana akory, fandrao dia maty hianareo, satria efa mby ao aminareo ny diloilo fanosoran'ny Tompo. Dia nataon'izy ireo izay nolazain'i Moizy. 	
03O	10	8	0,00000	 Ary Iaveh niteny tamin'i Aarona nanao hoe: 	
03O	10	9	0,00000	 Aza misotro divay na fisotro mahamamo hianao, sy ny zanakao koa, rahefa hiditra ao an-trano lay fihaonana, mba tsy hahafaty anareo; 	
03O	10	10	0,00000	 sady hahaizanareo manavaka ny masina sy ny tsy masina, ny madio sy ny tsy madio, 	
03O	10	11	0,00000	 ary mba hahaizanareo mampianatra ny zanak'Israely ny lalàna rehetra nomen'ny Tompo azy ireo, tamin'ny alàlan'i Moizy. 	
03O	10	12	0,00000	 Dia hoy Moizy tamin'i Aarona sy tamin'ireo zanak'i Aarona, roa lahy sisa, Eleazara sy Itamara: Alao ny fanatitra sisa avy amin'ny sorona natao tamin'ny afo ho an'ny Tompo, ka hano tsy misy lalivay, eo akaikin'ny otely, fa zava-masina dia masina izany. 	
03O	10	13	0,00000	 Hano eo amin'ny fitoerana masina izany, fa anjaranao, sy anjaran'ireo zanakao, avy amin'ny fanatitra atao amin'ny afo ho an'ny Tompo, araka ny didy azoko. 	
03O	10	14	0,00000	 Eo amin'izay toerana madio koa no hihinananao sy ny zanakao lahy aman-janakao vavy, ny tratrany nahevaheva sy ny feny navahana, fa ireo didiny ireo dia omena ho anjaranao sy anjaran'ny zanakao, avy amin'ny sorom-pihavanana ataon'ny zanak'Israely. 	
03O	10	15	0,00000	 Hoentin'izy ireo ho fanampin'ny sabora voatokana hodorana amin'ny afo, ny feny avahana sy ny tratrany ahevaheva, mba hahevaheva eo anatrehan'ny Tompo; dia ho anjaranao sy ny zanakao izany, noho ny lalàna tsy tapaka araka ny didin'ny Tompo.	
03O	10	16	0,00000	 Ary Moizy nanadina ny amin'ny osilahy natao sorona noho ny ota, ka indro efa voadotra izany; ka tezitra tamin'i Eleazara sy Itamara hany sisa zanakalahin'i Aarona izy, sy nanao tamin'izy ireo hoe: 	
03O	10	17	0,00000	 Nahoana no tsy nohaninareo, teo amin'ny fitoerana masina, ny sorona noho ny ota? Fa zava-masina dia masina izany, ary nomen'ny Tompo anareo, mba hitondranareo ny otan'ny fiangonana sy hanaovanareo ny fanonerana ho azy, eo anatrehan'ny Tompo. 	
03O	10	18	0,00000	 Ka indro izao fa ny ràn'ny sorona tsy nentina tao anatin'ny fitoerana masina; hianareo koa, tokony ho nihinana azy, teo amin'ny toerana masina, araka ny nandidiako azy. 	
03O	10	19	0,00000	 Fa hoy Aarona tamin'i Moizy: Izy ireo androany dia efa nanatitra ny sorony noho ny ota sy ny sorony dorana, teo anatrehan'ny Tompo; fa izaho kosa, noho ny nanjò ahy, moa ho nankasitrahana teo imason'ny Tompo aho, raha nihinana ny sorona noho ny ota androany? 	
03O	10	20	0,00000	 Nony nandre izany teny izany Moizy dia nankasitraka izany.	
03O	11	1	0,00000	[NY BIBY MADIO, NY BIBY MALOTO] Ary niteny tamin'i Moizy sy Aarona Iaveh nanao tamin'izy ireo hoe: 	
03O	11	2	0,00000	 Mitenena amin'ny zanak'Israely ka lazao hoe: Izao no ho biby fihinanareo amin'ny biby rehetra eto ambonin'ny tany: 	
03O	11	3	0,00000	 Ny biby rehetra mivaky kitro sy misampan-tongotra ary mandinika no hohaninareo; 	
03O	11	4	0,00000	 fa ny mandinika fotsiny na mivaky kitro fotsiny tsy hohaninareo. Ohatra ny rameva, izay mandinika nefa tsy mivaky kitro, dia ho maloto aminareo. 	
03O	11	5	0,00000	 Ohatra ny zerboaza, izay mandinika fa tsy mivaky kitro, dia ho maloto aminareo. 	
03O	11	6	0,00000	 Ohatra ny bitro, izay mandinika fa tsy misampan-tongotra, dia ho maloto aminareo. 	
03O	11	7	0,00000	 Ohatra ny kisoa, izay mivaky kitro sy misampan-tongotra nefa tsy mandinika, dia ho maloto aminareo. 	
03O	11	8	0,00000	 Koa aza mihinana ny henany, na mikasika izay fatiny akory, fa maloto aminareo ireny. 	
03O	11	9	0,00000	 Izao kosa no ho biby fihinanareo, amin'ny biby rehetra ao anaty rano: Izay rehetra misy vombony sy misy kirany ao anaty rano, na ao an-dranomasina, na ao an-drenirano, no hohaninareo. 	
03O	11	10	0,00000	 Fa ho fahavetavetana ho anareo kosa izay tsy misy vombony na kirany, na ny ao an-dranomasina, na ny ao an-drenirano, amin'ny biby rehetra mihetsiketsika ao anaty rano, sy amin'ny zava-manan'aina rehetra misy ao. 	
03O	11	11	0,00000	 Ho fahavetavetana aminareo ireny, ka aza mihinana ny henany, ary ataovy ho zava-betaveta ny fatiny. 	
03O	11	12	0,00000	 Izay tsy misy vombony na kirany ao anaty rano, dia ho zava-betaveta avokoa aminareo. 	
03O	11	13	0,00000	 Amin'ny vorona kosa, dia ireto no ho zava-betaveta ho anareo ka tsy hohanina, fa zava-betaveta: 	
03O	11	14	0,00000	 ny egla, ny arofiray, ny papango, ny fanindry, ny voromahery isan-karazany, 	
03O	11	15	0,00000	 ny goaika isan-karazany; 	
03O	11	16	0,00000	 ny aostritsa, ny tararaka, ny vorondriaka, ny hitsikitsika isan-karazany; 	
03O	11	17	0,00000	 ny vorondolo, ny manarana, ny vorondolobe, 	
03O	11	18	0,00000	 ny gisabe, ny pelikano, ny zipaety, 	
03O	11	19	0,00000	 ny vanobe, ny vano isan-karazany; ny lavasanga, ny ramanavy. 	
03O	11	20	0,00000	 Ny biby madinika rehetra manan'elatra, mandia tongotr'efatra, ho zava-betaveta aminareo. 	
03O	11	21	0,00000	 Amin'ny biby madinika manan'elatra mandia tongotr'efatra anefa, hano ihany izay manam-pingotra ambony faladiany, hitsipihany eo amin'ny tany. 	
03O	11	22	0,00000	 Ireto no ho fihinanareo amin'ireny: ny valala isan-karazany, ny solama isan-karazany, ny hargola isan-karazany, ny hagaba isan-karazany. 	
03O	11	23	0,00000	 Fa ny biby hafa manan'elatra mandia tongotr'efatra, dia ho zava-betaveta aminareo avokoa. 	
03O	11	24	0,00000	 Izao koa no hahaloto anareo, ka na zovy na zovy hikasika ny fatiny, dia haloto mandra-paharivan'ny andro; 	
03O	11	25	0,00000	 ary na zovy na zovy hitondra tapaky ny fatiny dia hanasa ny fitafiany sy haloto mandra-paharivan'ny andro. 	
03O	11	26	0,00000	 Ny biby rehetra mivaky kitro, nefa tsy misampan-tongotra sy tsy mandinika, dia haloto aminareo, ka haloto izay rehetra mikasika azy. 	
03O	11	27	0,00000	 Amin'ny biby mandia tongotr'efatra, izay mandeha amin'ny faladiany dia haloto aminareo, ka haloto mandra-paharivan'ny andro izay rehetra mikasika ny fatiny; 	
03O	11	28	0,00000	 ary izay rehetra nitondra ny fatiny dia hanasa ny fitafiany sy haloto mandra-paharivan'ny andro. Ho zava-maloto aminareo ireo biby ireo.	
03O	11	29	0,00000	 Amin'ny biby madinika mandady amin'ny tany, ireto no ho maloto aminareo: ny kionkiona, ny totozy, ny androngo isan-karazany; 	
03O	11	30	0,00000	 ny mosaraina, ny tanalahy, ny salamandry, ny tsatsaka, ary ny taopy. 	
03O	11	31	0,00000	 Ireo no ho maloto aminareo amin'ny biby mandady; ka haloto mandra-paharivan'ny andro izay rehetra mikasika ny fatin'ireo. 	
03O	11	32	0,00000	 Haloto avokoa ny zavatra ilatsahan'ny fatin'ireo, na fanaka hazo, na fitafiana, na hoditra, na lasaka, na inona na inona zavatra ampiasaina, ka hapetraka ao anaty rano izany ary haloto mandra-paharivan'ny andro, vao hadio. 	
03O	11	33	0,00000	 Ary raha misy zavatra avy amin'ireny sendra tafalatsaka ao anatin'ny vilany tany, dia haloto avokoa izay rehetra ao anatin'ny vilany, ka homontsaninareo ny vilany. 	
03O	11	34	0,00000	 Haloto ny zava-pihinana rehetra nandrahoina tamin'ny rano, haloto ny zava-pisotro izay isotroana na inona tavy misy azy. 	
03O	11	35	0,00000	 Haloto avokoa ny fanaka ilatsahan-javatra avy amin'ny fatin'ireny, ka ravàna ny lafaoro mbamin'ny vilany aman-tsarony, fa haloto izy, ka hataonareo ho zava-maloto. 	
03O	11	36	0,00000	 Ny loharano anefa mbamin'ny lavaka fantsakana izay fiangonan-drano, dia hitoetra ho madio ihany, fa izay mikasika ny fatin-javatra no haloto. 	
03O	11	37	0,00000	 Raha voa hafafy no ilatsahan-javatra avy amin'ny fatin'ireny, dia hitoetra ho madio ihany; 	
03O	11	38	0,00000	 raha nasian-drano anefa ny voa hafafy, no nianjeran-javatra avy amin'ny fatin'ireny, dia hataonareo ho zava-maloto.	
03O	11	39	0,00000	 Raha biby azonareo hanin-kena no maty, izay mikasika ny fatiny haloto mandra-paharivan'ny andro, 	
03O	11	40	0,00000	 ary izay mihinana ny fatiny, hanasa ny fitafiany sy haloto mandra-paharivan'ny andro; izay hitondra ny fatiny dia hanasa ny fitafiany sy haloto mandra-paharivan'ny andro. 	
03O	11	41	0,00000	 Ny biby rehetra mandady amin'ny tany dia ho zava-betaveta aminareo, ka tsy hohanina. 	
03O	11	42	0,00000	 Aza misy haninareo rahefa mety ho biby mandady amin'ny tany, na ireo mikisaka amin'ny kibony, na ireo mandia tongotr'efatra, na ireo manana tongotra maro, fa ho zava-betaveta ireny aminareo. 	
03O	11	43	0,00000	 Aza mametaveta ny tenanareo amin'ireny biby mandady rehetra ireny; aza mandoto ny tenanareo amin'ireny fa hahazo loto avy amin'ireny hianareo. 	
03O	11	44	0,00000	 Fa izaho no Iaveh Andriamanitrareo, ka hanamasina ny tenanareo hianareo dia ho masina satria masina aho; aza mandoto ny tenanareo amin'izay biby rehetra mandady amin'ny tany. 	
03O	11	45	0,00000	 Fa izaho no Iaveh nampiakatra anareo avy any amin'ny tany Ejipta, mba ho Andriamanitrareo. Aoka ho masina hianareo, satria masina aho. 	
03O	11	46	0,00000	 Izany no lalàna momba ny biby mandia tongotr'efatra, ny vorona, ny zava-miaina rehetra mihetsiketsika ao anaty rano, ary izay rehetra mandady amin'ny tany, 	
03O	11	47	0,00000	 mba hanavahanareo izay maloto sy izay madio ary ny biby fihinana sy izay tsy fihinana.	
03O	12	1	0,00000	[LALÀNA MOMBA NY VEHIVAVY VELOM-BAO] Ary Iaveh niteny tamin'i Moizy nanao hoe: 	
03O	12	2	0,00000	 Mitenena amin'ny zanak'Israely ataovy hoe: ny vehivavy miteraka, raha tera-dahy, dia haloto hafitoana, haloto tahaka ny amin'ny andro aharariany amin'ny fadim-bolany izy. 	
03O	12	3	0,00000	 Amin'ny andro fahavalo ny zaza hoforana; 	
03O	12	4	0,00000	 fa izy mbola haharitra telo amby telo-polo andro amin'ny ra hidiovany, ka tsy hikasika zava-masina, na ho any amin'ny fitoerana masina, mandra-pahatapitry ny andro fidiovany. 	
03O	12	5	0,00000	 Fa raha tera-bavy kosa izy, dia haloto tapa-bolana, toy ny amin'ny andro aharariany amin'ny fadim-bolany; ary haharitra enina amby enimpolo andro amin'ny rà hidiovany. 	
03O	12	6	0,00000	 Rahefa tapitra ny andro fidiovany, araka izay zaza naterany, na lahy na vavy, dia izao no hateriny amin'ny mpisorona ao anoloan'ny trano lay fihaonana, zanak'ondry iray efa iray taona, hatao sorona dorana; ary vanto-boromailala iray, na domohina iray, atao sorona noho ny ota. 	
03O	12	7	0,00000	 Ny mpisorona hanolotra izany eo anatrehan'ny Tompo ka hanao ny fanonerana ho azy, dia hadio amin'ny nandehanan'ny rany izy. Izany no lalàna momba ny vehivavy tera-dahy na tera-bavy.	
03O	12	8	0,00000	 Raha tsy manan-kamidy ny zanak'ondry izy, dia domohina roa na vanto-boromailala roa no hoentiny: ny iray hatao sorona dorana, ny iray hatao sorona noho ny ota, hanaovan'ny mpisorona ny fanonerana ho azy, dia hadio izy.	
03O	13	1	0,00000	[LALÀNA MOMBA NY HABOKÀNA] Ary niteny tamin'i Moizy Iaveh nanao hoe: 	
03O	13	2	0,00000	 Raha mamontsina ny hoditry ny nofon'ny olona anankiray na misy anakandro na miseho hodi-potsy, ka tonga misy fery toy ny habokàna amin'ny hoditry ny nofony dia hoentina mankeo amin'i Aarona mpisorona izy, na eo amin'ny iray amin'ireo zanany, mpisorona. 	
03O	13	3	0,00000	 Dia ho zahan'ny mpisorona ny aretina eo amin'ny hoditry ny nofony, ka raha manjary fotsy ny volon-koditra amin'ny fery sady latsaka lalina noho ny hodi-nofo no fijery ny fery, dia fery habokàna izany, ka rahefa avy nizaha izany olona izany ny mpisorona, dia hilaza fa maloto izy. 	
03O	13	4	0,00000	 Fa raha misy hodi-potsy ao amin'ny hoditry ny nofony, nefa tsy latsaka lalina noho ny hoditry ny nofony no fijery azy, sady nanjary fotsy ny volon-koditra, dia hanokan-toerana ilay mararin'ny fery, hafitoana, ny mpisorona. 	
03O	13	5	0,00000	 Amin'ny andro fahafito hozahan'ny mpisorona indray izy; ka raha tsy nitombo ny aretina araka ny fijeriny azy, tsy nanitatra eo amin'ny hoditra, dia hatokan'ny mpisorona toerana hafitoana fanindroany izy. 	
03O	13	6	0,00000	 Amin'ny andro fahafito hozahan'ny mpisorona indray izy ka raha mihamatromatroka ny fery, sady tsy nanitatra eo amin'ny hoditra, dia holazain'ny mpisorona fa madio izany olona izany, dia ho madio. 	
03O	13	7	0,00000	 Raha manitatra eo amin'ny hoditra anefa ny anakandro taorian'ny nisehoany teo anatrehan'ny mpisorona mba hilazany azy hoe madio, dia hiseho amin'ny mpisorona indray izy, 	
03O	13	8	0,00000	 ka hozahan'ny mpisorona; ary raha nanitatra eo amin'ny hoditra ny anakandro dia holazain'ny mpisorona hoe maloto izy; fa habokàna izany. 	
03O	13	9	0,00000	 Raha misy ferin'ny habokàna amin'ny olona anankiray, dia hoentina eo amin'ny mpisorona izy ka hozahan'ny mpisorona. 	
03O	13	10	0,00000	 Raha misy mamontsika fotsifotsy eo amin'ny hodiny, sady nanjary fotsy azon'izany ny volon-koditra ary nofo mihena velona no hita eo amin'ny mamontsina, 	
03O	13	11	0,00000	 dia habokàna efa latsa-paka amin'ny hoditry ny nofony izany, ka holazain'ny mpisorona fa maloto izy; tsy hatokany toerana izy, fa maloto izany olona izany. 	
03O	13	12	0,00000	 Raha niely amin'ny hodiny anefa ny habokàna, ka manenika ny hoditr'ilay marary, hatrany amin'ny lohany ka hatrany amin'ny tongony, araka izay rehetra hitan'ny mason'ny mpisorona, dia hozahan'ny mpisorona izy; 	
03O	13	13	0,00000	 ka raha manenika ny tenany rehetra ny habokàna, dia holazainy hoe: madio ilay marary; fa tonga fotsy ny tenany manontolo, ka dia madio izy. 	
03O	13	14	0,00000	 Amin'ny andro hahitana nofo mihena velona aminy anefa dia haloto izy; 	
03O	13	15	0,00000	 ka rahefa hitan'ny mpisorona ny nofony mihena velona, dia holazainy hoe maloto izy, fa maloto ny nofo mihena velona, dia habokàna izany. 	
03O	13	16	0,00000	 Raha miova ka manjary fotsy ny nofo mihena velona, dia ho any amin'ny mpisorona izy, 	
03O	13	17	0,00000	 ka hozahan'ny mpisorona, ary raha nanjary fotsy ny fery, dia holazain'ny mpisorona hoe madio ilay marary; madio izy. 	
03O	13	18	0,00000	 Raha misy olona efa voan'ny fery tao amin'ny vatany, tao amin'ny hodiny, ary efa sitrana izany, 	
03O	13	19	0,00000	 nefa misy mamontsika fotsy na fotsy somary mena, eo amin'ny faritra misy izany fery izany, dia haseho amin'ny mpisorona izany olona izany. Hozahan'ny mpisorona izy.	
03O	13	20	0,00000	 Raha toa lalina latsaka ambanin'ny hoditra ilay hodi-potsy, sady nanjary fotsy ny volon-koditra eo dia holazain'ny mpisorona hoe maloto izy; fa fery habokàna nipoitra ao amin'ilay fery izany.	
03O	13	21	0,00000	 Raha hitan'ny mpisorona kosa fa tsy misy fotsy ny volon-koditra eo amin'ilay hodi-potsy ary tsy latsaka ambany noho ny hoditra izany, sady nihamatromatroka, dia hatokany toerana hafitoana izany olona izany.	
03O	13	22	0,00000	 Raha nanitatra eo amin'ny hoditra ilay hodi-potsy dia holazain'ny mpisorona hoe maloto izy, fa fery habokàna izany.	
03O	13	23	0,00000	 Fa raha nijanona amin'izay nisy azy ihany kosa ilay hodi-potsy fa tsy nanitatra, dia hola-pery izany, ka holazain'ny mpisorona hoe madio izy.	
03O	13	24	0,00000	 Raha misy olona main'ny afo amin'ny vatany, amin'ny hodiny, ka misy hodi-potsy na fotsy somary mena miseho ao amin'ny faritra main'ny afo, dia hozahan'ny mpisorona izany.	
03O	13	25	0,00000	 Raha nanjary fotsy ny volon-koditra eo amin'ilay hodi-potsy, sady toa lalina latsaka ambanin'ny hoditra izy, dia habokàna izany; nipoitra avy amin'ny may izany, ka holazain'ny mpisorona hoe maloto izany olona izany, dia fery habokàna izany.	
03O	13	26	0,00000	 Raha hitan'ny mpisorona kosa fa tsy fotsy ny volon-koditra eo amin'ny hodi-potsy, tsy latsaka ambany noho ny hoditra izy, sady efa nihamatromatroka, dia hotanany hitokan-toerana hafitoana izany olona izany. Hozahan'ny mpisorona indray izy amin'ny andro fahafito:	
03O	13	27	0,00000	 raha nanitatra eo amin'ny hoditra ilay hodi-potsy, dia holazain'ny mpisorona hoe maloto izy, satria fery habokàna izany.	
03O	13	28	0,00000	 Fa raha nijanona amin'izay nisy azy ihany ilay hodi-potsy, fa tsy nanitatra eo amin'ny hoditra, sady nihamatromatroka, dia ny mamontsina avy amin'ny may izany, ka holazain'ny mpisorona hoe madio izy, satria holatry ny may izany.	
03O	13	29	0,00000	 Raha misy lehilahy na vehivavy voan'ny fery amin'ny lohany na amin'ny saokany, dia hozahan'ny mpisorona ny fery.	
03O	13	30	0,00000	 Raha hita fa latsaka ambany noho ny hoditra no fijery azy, sady misy volo madinidinika tomamotamo eo, dia holazain'ny mpisorona hoe maloto izany olona izany, satria kimavo izany, habokàn-doha na habokàn-tsaoka.	
03O	13	31	0,00000	 Raha hitan'ny mpisorona anefa fa tsy latsaka ambany noho ny hoditra no fijery ny fery kimavo, nefa tsy misy volo mainty eo, dia hatokan'ny mpisorona hafitoana, izay voan'ny fery kimavo.	
03O	13	32	0,00000	 Ary hozahan'ny mpisorona ny fery amin'ny andro fahafito. Raha tsy nanitatra ny kimavo sady tsy misy volon-koditra tomamotamo ary tsy latsaka noho ny hoditra no fijery azy,	
03O	13	33	0,00000	 dia hiharatra ilay voan'ny kimavo, afa-tsy amin'izay misy ny fery, ary hanokan-toerana azy hafitoana indray ny mpisorona;	
03O	13	34	0,00000	 ka amin'ny andro fahafito ny mpisorona hizaha ny fery kimavo indray: raha tsy nanitatra eo amin'ny hoditra ny kimavo, sady tsy latsaka ambany noho ny hoditra no fijery azy, dia holazain'ny mpisorona hoe madio izany olona izany, ka hanasa ny fitafiany izy, dia hadio.	
03O	13	35	0,00000	 Rahefa nolazaina hoe madio anefa izy, no nanitatra eo amin'ny hoditra ny kimavo,	
03O	13	36	0,00000	 dia hozahan'ny mpisorona izy, ka raha nanitatra eo amin'ny hoditra ny fery kimavo dia tsy ilaina intsony izay hizahan'ny mpisorona raha misy volon-koditra tomamotamo; fa maloto izany olona izany.	
03O	13	37	0,00000	 Fa raha tsy nitatra ny fery kimavo araka ny fijery azy sady misy volon-koditra mainty maniry koa eo, dia sitrana ny kimavo, ka madio ilay olona ary holazain'ny mpisorona hoe madio izy.	
03O	13	38	0,00000	 Raha misy lehilahy na vehivavy misy mamaritra fotsifotsy ny hoditry ny nofony, dia hozahan'ny mpisorona izy.	
03O	13	39	0,00000	 Raha mamaritra fotsy matromatroka ny hodiny ao amin'ny nofony, dia forofotra maniry amin'ny hodiny izany, ka madio izy.	
03O	13	40	0,00000	 Raha misy lehilahy mihintsam-bolon-doha, dia sola ny lohany, madio ihany izy.	
03O	13	41	0,00000	 Raha ny volony anoloana no mihintsana dia mazavaray izy, madio ihany. 	
03O	13	42	0,00000	 Fa raha misy fery mangia-potsy somary mena eo amin'ny faritra sola, na anoloana na an-damosina, dia habokàna mipoitra eo amin'ny faritra sola, na an-damosina na anoloana izany. 	
03O	13	43	0,00000	 Hozahan'ny mpisorona izy. Raha mamontsina mangia-potsy somary mena ny faritra sola na an-damosina na anoloana, ka miendrika habokàna amin'ny hoditry ny nofo,	
03O	13	44	0,00000	 dia olona boka izy, ka maloto, ary holazain'ny mpisorona hoe maloto: eo amin'ny lohany ny feriny. 	
03O	13	45	0,00000	 Izay boka ferèna dia hanao fitafiana voatriatra, ny volony harakarakany, ny volom-bavany hosaronany, ary izy hiantsoantso hoe: Maloto e, maloto e! 	
03O	13	46	0,00000	 Ho maloto izy mandritra ny andro rehetra haharetan'ny feriny. Maloto izy, ka hitokana irery, any ivelan'ny toby.	
03O	13	47	0,00000	 Raha misy fery habokàna amin'ny fitafiana rongony na volon'ondry,	
03O	13	48	0,00000	 amin'ny kofehy rongony na volon'ondry, hatao tenany na fahany, amin'ny hoditra na amin'ny zavatra natao tamin'ny hoditra,	
03O	13	49	0,00000	 raha maitsomaitso na menamena ny fery eo amin'ny fitafiana, na amin'ny hoditra, na amin'ny kofehy hatao tenany na fahany, na amin'ny zavatra natao tamin'ny hoditra, na inona na inona izany, dia fery habokàna izany, ka haseho ny mpisorona.	
03O	13	50	0,00000	 Rahefa voazahan'ny mpisorona ny fery, dia hatokany toerana hafitoana ilay zavatra voa.	
03O	13	51	0,00000	 Amin'ny andro fahafito hozahany ny fery, ka raha nanitatra ny fery amin'ny hoditra, na amin'ny zavatra natao tamin'ny hoditra, na inona na inona izany, dia habokàna ratsy izany ka maloto io zavatra io.	
03O	13	52	0,00000	 Hodorany ny fitafiana, ny kofehy rongony madinika na volon'ondry hatao tenany na fahany, ny zavatra natao tamin'ny hoditra na inona na inona, izay misy ny fery, fa habokàna ratsy izany, hodorana amin'ny afo ny zavatra.	
03O	13	53	0,00000	 Raha hitan'ny mpisorona anefa fa ny fery tsy nanitatra amin'ny fitafiana, na amin'ny kofehy hatao tenany na fahany, na amin'ny zavatra natao tamin'ny hoditra na inona na inona izany,	
03O	13	54	0,00000	 dia hasainy sasana ilay zavatra voa, vao hatokany toerana hafitoana indray. 	
03O	13	55	0,00000	 Rahefa izany, hozahan'ny mpisorona ny fery amin'ilay zavatra efa nosasana, ka raha tsy niova toetra izy, sady tsy nanitatra, dia maloto ilay zavatra, ka dory amin'ny afo; fa efa nasian'ny habokàna ny lafitsarany na ny lafiratsiny.	
03O	13	56	0,00000	 Raha hitan'ny mpisorona anefa fa nihamatromatroka ny fery nony efa nosasàna, dia hesoriny amin'ny fitafiana na amin'ny hoditra na amin'ny kofehy hatao tenany na fahany. 	
03O	13	57	0,00000	 Raha miseho amin'ny fitafiana indray izy, na amin'ny kofehy hatao tenany na fahany, na amin'ny zavatra natao tamin'ny hoditra na inona na inona izany, dia habokàna mipoitra, ka dory amin'ny afo ilay zavatra voan'ny fery. 	
03O	13	58	0,00000	 Fa raha nosasana ny fitafiana, ny kofehy hatao tenany na fahany, ny zavatra natao tamin'ny hoditra na inona na inona, ka levona ny fery, dia sasao indray izy, dia ho madio. 	
03O	13	59	0,00000	 Izany no lalàna momba ny fery habokàna amin'ny fitafiana volon'ondry na rongony, ny kofehy hatao tenany na fahany, ary ny zavatra natao tamin'ny hoditra, na inona na inona izany, mba hilazana azy hoe madio na maloto.	
03O	14	1	0,00000	[FANADIOVANA NY BOKA - HABOKÀN'NY TRANO] Ary niteny tamin'i Moizy Iaveh nanao hoe: 	
03O	14	2	0,00000	 Izao no lalàna momba ny boka, amin'ny andro hidiovany: 	
03O	14	3	0,00000	 Hoentina ho ao amin'ny mpisorona izy, dia hivoaka ny toby ny mpisorona hizaha azy. Ka raha sitrana ny ferin'ny habokàn'ilay boka,	
03O	14	4	0,00000	 dia hodidian'ny mpisorona halaina ho an'ilay hodiovina ny vorona roa velona sady madio, ny hazo sedra, ny lamba mena antitra, ary ny hisopa.	
03O	14	5	0,00000	 Ny iray amin'ireo vorona no hasain'ny mpisorona hovonoina eo ambony vilany tany misy rano avy amin'ny rano velona;	
03O	14	6	0,00000	 vao halainy ilay vorona sisa velona, ny hazo sedra, ny lamba mena antitra, ary ny hisopa, hatsobony mbamin'ny vorona velona ao amin'ny ràn'ilay vorona novonoina, eo ambonin'ny rano velona,	
03O	14	7	0,00000	 ka fafazany amin'izany impito ilay hodiovina amin'ny habokàny, dia holazainy hoe madio izy, ary halefany ho any an-tsaha ilay vorona velona. 	
03O	14	8	0,00000	 Izay midio hanasa ny fitafiany, hanaratra ny volon-kodiny rehetra ary handro amin'ny rano, dia hadio izy, ka hahazo miditra ao an-toby, nefa mbola hijanona eo ivelan'ny lainy hafitoana. 	
03O	14	9	0,00000	 Amin'ny andro fahafito hoharatany avokoa ny volon-kodiny rehetra, ny volon-dohany, ny volom-bavany, ny manja-masony, hoharatany ny volon-kodiny rehetra; ary hosasany ny fitafiany, hampandroiny amin'ny rano ny tenany, dia hadio izy. 	
03O	14	10	0,00000	 Amin'ny andro fahatelo izy hitondra zanak'ondry tsy misy kilema roa, ondrivavy vao iray taona, tsy misy kilema, iray, lafarina tsara indrindra telo ampahafolon'ny efah, voadity tamin'ny diloilo, hatao fanatitra, ary diloilo iray loga. 	
03O	14	11	0,00000	 Izay mpisorona manao ny fanadiovana hanolotra an'izay olona midio, mbamin'ireo zavatra rehetra ireo eo anatrehan'ny Tompo, anoloan'ny trano lay fihaonana. 	
03O	14	12	0,00000	 Halain'ny mpisorona ny iray amin'ireo zanak'ondry, ka hatolony ho sorona fanonerana, mbamin'ny diloilo iray loga koa, ka hahevahevany ho fanatitra ahevaheva eo anatrehan'ny Tompo. 	
03O	14	13	0,00000	 Eo amin'ny toerana famonoana ny sorona noho ny ota, sy ny sorona dorana, no hamonoany ny zanak'ondry, dia eo amin'ny fitoerana masina; fa amin'ny sorona fanonerana, dia an'ny mpisorona, toy ny amin'ny sorona noho ny ota, ny zavatra atao sorona: zava-masina dia masina izany. 	
03O	14	14	0,00000	 Hangalan'ny mpisorona ny ràn'ny sorona fanonerana, dia hanentenany an'ilay midio amin'ny tendron'ny ravin-tsofiny havanana, sy ny ankiben-tànany havanana, ary ny ankiben-tongony havanana. 	
03O	14	15	0,00000	 Dia halain'ny mpisorona ny diloilo iray loga, ka haidiny amin'ny felatànany havia. 	
03O	14	16	0,00000	 Hatsoboky ny mpisorona amin'ny diloilo izay eo am-pelatànany havia, ny rantsan-tànany ankavanana, hanaovany famafàzana impito eo anatrehan'ny Tompo amin'ny rantsan-tànany. 	
03O	14	17	0,00000	 Ary ny diloilo sisa eo an-tànany, dia hatentiny an'ilay midio amin'ny tendron'ny ravin-tsofiny havanana, sy ny ankiben-tànany havanana ary ny ankiben-togony havanana, dia eo ambonin'ny ràn'ny sorona fanonerana. 	
03O	14	18	0,00000	 Izay diloilo sisa mbola eo an-tànany kosa, dia hataony amin'ny lohan'ilay midio, ary hanao ny fanonerana ho azy, eo anatrehan'ny Tompo, ny mpisorona. 	
03O	14	19	0,00000	 Rahefa izany hatolotry ny mpisorona ny sorona noho ny ota, sy hataony ny fanonerana ho an'ilay midio ho afaka amin'ny lotony. 	
03O	14	20	0,00000	 Dia hovonoiny ny sorona dorana, hatolony eo ambonin'ny otely miaraka amin'ny fanatitra, ka hanao ny fanonerana ho an'izany olona izany izy, dia hadio ilay olona. 	
03O	14	21	0,00000	 Raha mahantra izy, ka tsy ampy ny fananany, dia haka zanak'ondry iray monja ihany izy, hatolotra ho sorona fanonerana, fanatitra ahevaheva, hanaovana ny fanonerana ho azy. Haka lafarina tsara indrindra izy, ampahafolon'ny efah ihany voadity amin'ny diloilo, hatao fanatitra, ary diloilo iray loga, 	
03O	14	22	0,00000	 mbamin'ny domohina roa, na vanto-boromailala roa, araka izay azony atao, ny iray ho sorona noho ny ota, ny iray ho sorona dorana. 	
03O	14	23	0,00000	 Hoentiny ho eo amin'ny mpisorona ireo ho fidiovany, amin'ny andro fahavalo, dia eo anoloan'ny varavaran'ny trano lay fihaonana, eo anatrehan'ny Tompo. 	
03O	14	24	0,00000	 Dia horaisin'ny mpisorona ny zanak'ondry hatao sorona fanonerana sy ny diloilo iray loga, ka hahevahevany eo anatrehan'ny Tompo. 	
03O	14	25	0,00000	 Ary rahefa avy namono ny zanak'ondry hatao sorona fanonerana ny mpisorona, dia hangalany ny rà avy amin'ny sorona fanonerana, hatentiny an'ilay midio eo amin'ny tendron'ny ravin-tsofiny havanana sy ny ankiben-tànany havanana, ary ny ankiben-tongony havanana. 	
03O	14	26	0,00000	 Rahefa izany dia haidin'ny mpisorona eo am-pelatànany havia ny diloilo. 	
03O	14	27	0,00000	 Ny rantsan-tànany havanana no hanaovan'ny mpisorona ny famafazana impito amin'ny diloilo izay eo an-tànany ankavia, eo anatrehan'ny Tompo. 	
03O	14	28	0,00000	 Hotentenan'ny mpisorona amin'ny diloilo eo an-tànany havanana, ary ny ankiben-tongony havanana, amin'izay nasiany ny ràn'ny zavatra natao sorona fanonerana. 	
03O	14	29	0,00000	 Ilay diloilo sisa eo an-tànany, dia hataon'ny mpisorona amin'ny lohan'ilay midio, hanaovana ny fanonerana ho azy, eo anatrehan'ny Tompo. 	
03O	14	30	0,00000	 Rahefa izany, dia hatolony ny iray amin'ny domohina na ny iray amin'ny vanto-boromailala, izay azony novonoina, 	
03O	14	31	0,00000	 ny iray ho sorona noho ny ota, ny iray ho sorona dorana, ombam-panatitra. Toy izany no hanaovan'ny mpisorona ny fanonerana ho an'izay midio, eo anatrehan'ny Tompo. 	
03O	14	32	0,00000	 Izany no lalàna momba ny fidiovan'izay nanana fery habokàna ka tsy ampiampy fananana. 	
03O	14	33	0,00000	 Ary niteny tamin'i Moizy sy Aarona Iaveh nanao hoe: 	
03O	14	34	0,00000	 Rahefa tafiditra any amin'ny tany Kanaana izay omeko anareo ho fanananareo, raha hasiako fery habokàna ny trano anankiray amin'ny tany hanananareo, 	
03O	14	35	0,00000	 dia handeha hilaza izany amin'ny mpisorona, ny tompon'ilay trano, hanao hoe: Hitako misy tahaka ny fery habokàna ao amin'ny tranoko. 	
03O	14	36	0,00000	 Alohan'ny hidiran'ny mpisorona ao hizaha ilay fery dia hasainy foanana aloha ny trano mba tsy haloto izay zavatra rehetra ao, vao hiditra hizaha ny trano izy. 	
03O	14	37	0,00000	 Dia hozahan'ny mpisorona ilay fery, ka raha hitany fa misy lavaka maitsomaitso na menamena izay toa tafalentika amin'ny rindrina, ao amin'ny fery, eo amin'ny rindrin-trano, 	
03O	14	38	0,00000	 dia hivoaka ny trano ny mpisorona hatreo am-baravarana ka hasainy hohidiana ny trano, mandritra ny hafitoana. 	
03O	14	39	0,00000	 Amin'ny andro fahafito hiverina ao indray ny mpisorona. Raha hitany fa nanitatra eo amin'ny rindrin-trano ny fery: 	
03O	14	40	0,00000	 ny vato voan'ny fery hasainy hesorina hariana any ivelan'ny tanàna, amin'ny toerana maloto; 	
03O	14	41	0,00000	 ny ati-trano manontolo hasainy kikisana, hariana any ivelan'ny tanàna amin'ny toerana maloto ny vovoka rehetra voakiky; 	
03O	14	42	0,00000	 ary ny vato hafa no halaina hasolo ilay teo, ary feta hafa no halaina handalorana ny trano indray. 	
03O	14	43	0,00000	 Raha mipoitra ao amin'ny trano indray ny fery aty aorian'ny nanesorana ny vato sy nikikisana amana nandalorana ny trano, dia hiverina hizaha azy indray ny mpisorona; 	
03O	14	44	0,00000	 ka raha nanitatra ao amin'ny trano ny fery dia habokàna ratsy amin'ny trano izany, ka maloto izy. 	
03O	14	45	0,00000	 Horavana ny trano, ny vato, ny hazo, ny lalotra rehetra amin'ny trano, dia hoentina any ivelan'ny tanàna avokoa, amin'ny toerana maloto, izany rehetra izany. 	
03O	14	46	0,00000	 Izay niditra tao an-trano mandritra ny fotoana nilazana azy hoe mihidy, dia haloto mandra-paharivan'ny andro. 	
03O	14	47	0,00000	 Izay nandry tao an-trano hanasa ny fitafiany, izay nihinana tao an-trano hanasa ny fitafiany. 	
03O	14	48	0,00000	 Nefa raha hitan'ny mpisorona nony efa niverina tao an-trano izy, fa tsy nanitatra ilay fery taorian'ny nandalorana ny trano, dia holazainy fa madio ny trano, satria sitrana ny fery. 	
03O	14	49	0,00000	 Ka izao no halainy ho fanadiovana ny trano: vorona roa, hazo sedra, lamba mena antitra ary hisopa. 	
03O	14	50	0,00000	 Dia hovonoiny eo ambony vilany tany, ambony rano velona, ny vorona iray. 	
03O	14	51	0,00000	 Ary halainy ny hazo sedra sy ny hisopa, mbamin'ny lamba mena antitra, sy ny vorona mbola velona, hatsobony ao anatin'ny ran'ilay vorona novonoina sy ao anatin'ny rano velona ka amafazany ny trano impito. 	
03O	14	52	0,00000	 Dia handiovany ny trano ny ràn'ilay vorona, ny rano velona, ny vorona velona, ny hazo sedra, ny hisopa, ny lamba mena antitra; 	
03O	14	53	0,00000	 ary halefany ho any ivelan-tanàna any an-tsaha ilay vorona velona. Toy izany no hanaovany ny fanonerana ho an'ny trano, dia hadio izy. 	
03O	14	54	0,00000	 Izany no lalàna momba ny fery habokàna, sy ny kimavo, 	
03O	14	55	0,00000	 ny habokàna amin'ny fitafiana sy ny trano, 	
03O	14	56	0,00000	 ny mamontsina, ny anakandro, ary ny hodi-potsy. 	
03O	14	57	0,00000	 Izany no hahalalana na maloto na madio ny zavatra anankiray. Izany no lalàna momba ny habokàna.	
03O	15	1	0,00000	[LOTON'NY LEHILAHY SY NY VEHIVAVY] Ary niteny tamin'i Moizy sy Aarona Iaveh nanao hoe: 	
03O	15	2	0,00000	 Mitenena amin'ny zanak'Israely ary lazao aminy hoe: Ny lehilahy rehetra marary mitsika, dia maloton'izany. 	
03O	15	3	0,00000	 Ary izao no loto avy amin'ny fitsihany: na mandeha avy amin'ny nofony ny fitsihany, na mijanona ao, dia loto izany. 	
03O	15	4	0,00000	 Haloto avokoa ny fandriana handrian'izay mitsika, haloto ny zavatra hipetrahany. 	
03O	15	5	0,00000	 Izay mikasika ny fandriany dia hanasa ny fitafiany sy handro amin'ny rano ary haloto mandra-paharivan'ny andro. 	
03O	15	6	0,00000	 Izay mipetraka amin'ny zavatra nipetrahan'ny olona mitsika, dia hanasa fitafiana sy handro amin'ny rano ary haloto mandra-paharivan'ny andro. 	
03O	15	7	0,00000	 Izay mikasika ny tenan'ny marary mitsika dia hanasa fitafiana sy handro amin'ny rano ary haloto mandra-paharivan'ny andro. 	
03O	15	8	0,00000	 Izay olona madio raha voaroran'ny marary mitsika dia hanasa fitafiana sy handro amin'ny rano ary haloto mandra-paharivan'ny andro io olona io. 	
03O	15	9	0,00000	 Haloto avokoa ny lasely nitaingenan'ny marary mitsika. 	
03O	15	10	0,00000	 Izay mikasika ny zavatra natao teo ambaniny, haloto mandra-paharivan'ny andro, ary izay mitondra izany, dia hanasa fitafiana sy handro amin'ny rano, ary haloto mandra-paharivan'ny andro. 	
03O	15	11	0,00000	 Izay voakasiky ny marary mitsika ka tsy nanasa tànana tamin'ny rano, dia hanasa fitafiana sy handro amin'ny rano ary haloto mandra-paharivan'ny andro. 	
03O	15	12	0,00000	 Ny vilany tany rehetra voakasiky ny marary mitsika, hovakina, ary ny tavy hazo rehetra kosa hosasana amin'ny rano. 	
03O	15	13	0,00000	 Rahefa sitrana amin'ny fitsihany ilay marary mitsika hanisa andro fito aloha amin'ny fidiovany, vao hanasa ny fitafiany sy handro amin'ny rano velona, dia hadio. 	
03O	15	14	0,00000	 Amin'ny andro fahavalo hitondra domohina roa na vanto-boromailala roa izy, ka hankeo anatrehan'ny Tompo, eo anoloan'ny varavaran'ny trano lay fihaonana, ary homeny ny mpisorona izany. 	
03O	15	15	0,00000	 Ary ny mpisorona hanatitra azy ireo, ny iray hatao sorona noho ny ota, ny iray hatao sorona dorana. Ny mpisorona hanao ny fanonerana ho azy, eo anatrehan'ny Tompo, noho ny fitsihany. 	
03O	15	16	0,00000	 Raha misy lehilahy mandeha rano maloto, dia hampandro amin'ny rano ny tenany manontolo, ary haloto izy mandra-paharivan'ny andro. 	
03O	15	17	0,00000	 Ny fitafiany rehetra sy ny hoditra voakasik'izany koa hosasana amin'ny rano sy haloto mandra-paharivan'ny andro. 	
03O	15	18	0,00000	 Raha misy vehivavy nandry tamin-dehilahy sy niray taminy, dia handro amin'ny rano izy sy ralehilahy, ary haloto izy ireo mandra-paharivan'ny andro. 	
03O	15	19	0,00000	 Raha misy vehivavy mararin'ny fadim-bolany, fitsihan'ny rà amin'ny tenany, dia haloto hafitoana izy. Ny olona rehetra hikasika azy, haloto mandra-paharivan'ny andro; 	
03O	15	20	0,00000	 ny zavatra rehetra handriany mandritra ny fotoana ahalotoany dia haloto, ary ny zavatra rehetra hipetrahany haloto koa; 	
03O	15	21	0,00000	 izay rehetra hikasika ny fandriany hanasa fitafiana sy handro amin'ny rano ary haloto mandra-paharivan'ny andro. 	
03O	15	22	0,00000	 Izay rehetra hikasika zavatra nipetrahany, hanasa fitafiana sy handro amin'ny rano ary haloto mandra-paharivan'ny andro. 	
03O	15	23	0,00000	 Raha misy zavatra eo amin'ny fandriany, na eo amin'ny seza nipetrahany, dia haloto mandra-paharivan'ny andro izay mikasika izany. 	
03O	15	24	0,00000	 Raha misy lehilahy mandry aminy, ka mankeo aminy ny fahalotoan'io vehivavy io, dia haloto hafitoana izy ary izay farafara rehetra handriany dia haloto avokoa. 	
03O	15	25	0,00000	 Raha misy vehivavy mitsi-drà mandritra ny andro maro, ivelan'ny fotoan'ny fadim-bolana, na ny fadim-bolany no mandeha lava, mihoatra ny fotoana fahalotoany, dia haloto mandritra izay andro rehetra itsihany izy, toy ny amin'ny fotoana aharariany isam-bolana ihany. 	
03O	15	26	0,00000	 Ny fandriana rehetra handriany mandritra izany fitsihany izany ho toy ny fandriany amin'ny fitsihany isam-bolana ihany; ny zavatra rehetra hipetrahany, haloto toy ny amin'ny fotoan'ny fahalotoany amin'ny fadim-bolana. 	
03O	15	27	0,00000	 Izay rehetra hikasika izany, haloto ka hanasa fitafiana sy handro amin'ny rano ary haloto mandra-paharivan'ny andro. 	
03O	15	28	0,00000	 Rahefa sitrana amin'ny fitsihany izy, dia hanisa andro fito aloha, ary rahefa afaka izany, hadio izy. 	
03O	15	29	0,00000	 Amin'ny andro fahavalo haka domohina roa izy, na vanto-boromailala roa, ka hitondra ireo amin'ny mpisorona eo anoloan'ny varavaran'ny trano lay fihaonana. 	
03O	15	30	0,00000	 Dia hatolotry ny mpisorona ireo: ny iray hatao sorona noho ny ota, ny iray hatao sorona dorana, ary ny mpisorona hanao ny fanonerana ho azy, eo anatrehan'ny Tompo, noho ny fitsihany izay nahaloto azy. 	
03O	15	31	0,00000	 Ampianaro hidio amin'ny fahalotoany ny zanak'Israely, sao ho faty noho ny fahalotoany izy, amin'ny fandotoany ny Fonenako izay eo afovoany.	
03O	15	32	0,00000	 Izany no lalàna momba ny lehilahy mitsika na voaloton'ny fandehanan'ny rano malotony, 	
03O	15	33	0,00000	 sy momba ny vehivavy mararin'ny fadim-bolany, mbamin'ny olona rehetra mitsika, na lahy na vavy, sy ny lehilahy mandry amim-behivavy maloto.	
03O	16	1	0,00000	[NY ANDRO LEHIBE FANONERANA] Ary niteny tamin'i Moizy Iaveh taorian'ny nahafatesan'ireo zanak'i Aarona roa lahy, izay novonoina tamin'izy nanatona ny tavan'ny Tompo. 	
03O	16	2	0,00000	 Hoy Iaveh tamin'i Moizy: Ilazao Aarona rahalahinao, mba tsy hiditra lalandava ao amin'ny fitoerana masina, anatin'ny efitra lamba, eo anoloan'ny fanaovam-panavotana izay eo ambonin'ny fiara, sao ho faty izy, satria miseho ao amin'ny rahona eo ambonin'ny fanaovam-panavotana aho. 	
03O	16	3	0,00000	 Ary izao no fomba harahin'i Aarona raha miditra ao amin'ny fitoerana masina izy: Haka vantotr'ombalahy iray izy, hatao sorona noho ny ota, ary ondralahy iray hatao sorona dorana. 	
03O	16	4	0,00000	 Ny toniky masina vita amin'ny rongony madinika no hiakanjoany, kalisaona rongony madinika no hataony manolo-koditra, fehinkibo rongony madinika no hihetrany ary hamama rongony madinika no hisatrohany; ireo fanamiana masina ireo no hitafiany rahefa avy nandro tamin'ny rano izy. 	
03O	16	5	0,00000	 Handray osilahy roa hatao sorona noho ny ota izy sy ondralahy iray hatao sorona dorana avy amin'ny fiangonan'ny zanak'Israely. 	
03O	16	6	0,00000	 Hatolotr'i Aarona ny ombalahiny noho ny ota, ary hanao fanonerana ho an'ny tenany sy ny ankohonany izy. 	
03O	16	7	0,00000	 Rahefa izany, halainy ny osilahy roa, ka hapetrany eo anatreha'Iaveh, eo amin'ny varavarana fidirana amin'ny trano lay fihaonana. 	
03O	16	8	0,00000	 Dia anaovany loka ireo: ny loka iray ho an'ny Tompo ary ny loka iray ho an'i Azazela. 	
03O	16	9	0,00000	 Hampanatonin'i Aarona ny osilahy iray niharan'ny loka ho an'ny Tompo, ka hatolony ho sorona noho ny ota. 	
03O	16	10	0,00000	 Fa ny osilahy iray niharan'ny loka ho an'i Azaela kosa, hapetrany velona eo anatrehan'ny Tompo, hanaovana ny fanonerana ao aminy, dia halefany ho any an'efitra ho an'i Azazela. 	
03O	16	11	0,00000	 Koa hatolotr'i Aarona ny ombalahy atao sorona noho ny ota, izay ho azy, dia hanaovany ny fanonerana ho azy sy ny ankohonany. Rahefa avy namono ny ombalahy sorona noho ny ota izy, 	
03O	16	12	0,00000	 dia haka fanembohana feno vain'afo avy eo ambonin'ny otely, eo anatrehan'ny Tompo sy vovo-java-manitra eran-tànan-droa; ka hitondra izany zavatra izany mankao anatin'ny efitra lamba. 	
03O	16	13	0,00000	 Hataony eo ambonin'ny afo, eo anatrehan'ny Tompo ny zava-manitra, mba ho voasaron'ny setroky ny zava-manitra ny fanaovam-panavotana, eo ambonin'ny vavolombelona, mba tsy hahafaty azy. 	
03O	16	14	0,00000	 Ary hangalany ny ràn'ny ombalahy, hafafin'ny rantsan-tànany amin'ny fanaovam-panavotana amin'ny lafiny atsinanana ary hafafin'ny rantsan-tànany impito eo anoloan'ny fanaovam-panavotana. 	
03O	16	15	0,00000	 Dia hovonoiny ny osilahy, sorona noho ny ota, izay ho an'ny vahoaka ka hoentiny miditra ao anatin'ny efitra lamba ny rany, hataony tahaka ny nanaovany ny ràn'ny ombalahy; dia hafafiny amin'ny fanaovam-panavotana sy eo anoloan'ny fanaovam-panavotana. 	
03O	16	16	0,00000	 Toy izany no hanaovany ny fanonerana ho an'ny fitoerana masina, noho ny fahalotoan'ny zanak'Israely sy noho ny fahadisoany rehetra, araka ny fahotany. Torak'izany koa no hataony ho an'ny trano lay fihaonana, izay mipetraka ao amin'izy ireo eo afovoan'ny fahalotoany. 	
03O	16	17	0,00000	 Aza avela hisy olona eo an-trano lay fihaonana, raha miditra izy hanao ny fanonerana ao amin'ny fitoerana masina, mandra-pivoakany. Hanao ny fanonerana ho an'ny tenany sy ny ankohonany ary ny fiangonan'Israely rehetra izy. 	
03O	16	18	0,00000	 Rahefa hivoaka, dia ho eo amin'ny otely eo anatrehan'ny Tompo izy, hanao ny fanonerana ho an'ny otely, hangalany ny ràn'ny ombalahy sy ny ràn'ny osilahy, anentenany ny tandroky ny otely, manodidina; 	
03O	16	19	0,00000	 hofafazan'ny rantsan-tànany impito amin'ny rà ny eo ambonin'ny otely, ka hodioviny sy hohamasininy ho afaka amin'ny fahalotoan'ny zanak'Israely. 	
03O	16	20	0,00000	 Rahefa vitany ny fanonerana ho an'ny fitoerana masina sy ny trano lay fihaonana ary ny otely, dia hateriny ny osilahy velona; 	
03O	16	21	0,00000	 hapetrak'i Aarona eo ambonin'ny lohan'ny osilahy velona ny tànany roa, dia holazainy eo amboniny avokoa ny otan'ny zanak'Israely sy ny fahadisoany rehetra araka izay fahotana nataony, hataony eo ambonin'ny lohan'ilay osilahy izany ota izany, vao halefany ho any an'efitra izy, hoentin'ny olona efa voaomana. 	
03O	16	22	0,00000	 Dia hoentin'ity osilahy amin'ny tenany ho any amin'ny tany tsy misy mponina ny otan'izy rehetra, ka halefan'ilay olona any an'efitra ny osilahy. 	
03O	16	23	0,00000	 Ary Aarona hiditra amin'izay ao an-trano lay fihaonana: havelany ny fanamiana rongony niakanjoany hoentiny miditra ao amin'ny fitoerana masina, ka rahefa voapetrany ao, 	
03O	16	24	0,00000	 dia handro amin'ny rano izy, amin'izay toerana masina, vao hiakanjo ny fanamiany indray. 	
03O	16	25	0,00000	 Izay izy vao hivoaka hanolotra ny sorony dorana sy ny an'ny vahoaka, hanao ny fanonerana ho an'ny tenany sy ho an'ny vahoaka, ary hodorany hanetona eo ambonin'ny otely ny saboran'ny sorona noho ny ota. 	
03O	16	26	0,00000	 Ilay nandefa ny osilahy ho an'i Azazela, dia hanasa fitafiana sy handro amin'ny rano aloha, vao hiditra ao an-toby. 	
03O	16	27	0,00000	 Ary ny ombalahy noho ny ota sy ny osilahy noho ny ota, izay nentin-drà tao amin'ny fitoerana masina hanaovana ny fanonerana, dia ho enti-mivoaka any ivelan'ny toby, dia hodorany amin'ny afo ny hodiny, ny tenany ary ny tain-drorohany. 	
03O	16	28	0,00000	 Hanasa fitafiana sy handro amin'ny rano izay nandoro azy, vao hiditra ny toby. 	
03O	16	29	0,00000	 Izao no lalàna tsy tapaka ho anareo: amin'ny volana fahafito, andro fahavalon'ny volana, hampijaly tena hianareo, sady tsy hanao taozavatra akory, na ny tompon-tany na ny vahiny mitoetra eo aminareo. 	
03O	16	30	0,00000	 Fa amin'izany andro izany no hanaovana ny fanonerana ho anareo, mba hanadiovana anareo, ka dia hadio ho afaka amin'ny fahotanareo rehetra, eo anatrehan'ny Tompo, hianareo. 	
03O	16	31	0,00000	 Sabata ho anareo izany, andro fitsaharana; ary hampijaly tena hianareo. Lalàna tsy tapaka io. 	
03O	16	32	0,00000	 Ny hanao ny fanonerana dia izay mpisorona efa nandray ny fanosorana sy efa voatokana hanao ny raharahan'ny fisoronana mandimby an-drainy. Hitafy fanamiana rongony madinika, fanamiana masina izy; 	
03O	16	33	0,00000	 Hanao ny fanonerana ho an'ny fitoerana masin'ny fahamasinana izy, hanao ny fanonerana ho an'ny trano lay fihaonana sy ho an'ny otely; hanao ny fanonerana ho an'ny mpisorona, ary ho an'ny vahoaky ny fiangonana rehetra. 	
03O	16	34	0,00000	 Lalàna tsy tapaka ho anareo izao: hatao indray mandeha isan-taona ny fanonerana ho an'ny zanak'Israely noho ny fahotany. Dia nataon'ny olona izay nandidian'ny Tompo an'i Moizy.	
03O	17	1	0,00000	[TOERANA FANOLORANA NY SORONA - FANAO AMIN'NY RÀ] Ary niteny tamin'i Moizy Iaveh nanao hoe: 	
03O	17	2	0,00000	 Mitenena hianao amin'i Aarona sy ny zanany ary ny zanak'Israely rehetra, lazao aminy hoe: Izao no didin'ny Tompo: 	
03O	17	3	0,00000	 Na zovy na zovy amin'ny taranak'Israely mamono omby na ondry na osy, ao an-toby na any ivelan'ny toby, 	
03O	17	4	0,00000	 nefa tsy nitondra azy teo anoloan'ny varavaran'ny trano lay fihaonana, hanaterana azy ho fanatitra ho an'ny Tompo, eo anoloan'ny Fonenan'ny Tompo, dia hahameloka azy izany, fa nandatsa-drà izy, ka hofongorana amin'ny fireneny izany olona izany; 	
03O	17	5	0,00000	 mba tsy hoe eny an-tsaha no hamonoan'ny zanak'Israely ny zavatra vonoiny, fa hoentiny amin'ny mpisorona, eo anatrehan'ny Tompo, ao anoloan'ny varavaran'ny trano lay fihaonana, hateriny ho sorona fihavanana amin'ny Tompo. 	
03O	17	6	0,00000	 Ny rà hatopin'ny mpisorona amin'ny otelin'ny Tompo, eo anoloan'ny varavaran'ny trano lay fihaonana; ny sabora hodorany hanetona ho hanitra ankasitrahan'ny Tompo. 	
03O	17	7	0,00000	 Ka dia tsy hanatitra intsony ny sorona ataony ho an'ny satira izay tompoiny izy. Lalàna tsy tapaka ho azy ireo hatrany amin'ny taranaka mifandimby izany. 	
03O	17	8	0,00000	 Izao koa no lazao amin'izy ireo: Na zovy na zovy amin'ny taranak'Israely na amin'ny vahiny mitoetra eo afovoany hanatitra sorona dorana na fanatitra, 	
03O	17	9	0,00000	 ka tsy mitondra ny sorona eo anoloan'ny varavaran'ny trano lay fihaonana, hatolotra ho sorona amin'ny Tompo, dia hofongorana amin'ny fireneny izany olona izany. 	
03O	17	10	0,00000	 Na zovy na zovy amin'ny taranak'Israely, na amin'ny vahiny mitoetra eo afovoany, hihinana ràm-biby, na biby inona na biby inona, dia hanandrina izay olona mihinan-drà ny tavako, ka hofongorako amin'ny fireneny izy; 	
03O	17	11	0,00000	 satria ny ain'ny nofo dia amin'ny rà, ka ny hanolorana azy eo amin'ny otely hanaovana fanonerana ho an'ny ainareo, no nanomezako azy anareo, fa noho ny aina ao aminy no ahavitan'ny rà fanonerana. 	
03O	17	12	0,00000	 Izany no nilazako tamin'ny zanak'Israely hoe: Aza misy mihinan-drà hianareo, ary ny vahiny mitoetra ao aminareo aza misy mihinan-drà. 	
03O	17	13	0,00000	 Na zovy na zovy amin'ny taranak'Israely, na amin'ny vahiny mitoetra eo afovoany, mihaza ka mahazo biby na vorona fihinana, dia hararany ny rany, sy hototofany tany, 	
03O	17	14	0,00000	 satria ny rany no ain'ny nofo rehetra; izy no ainy. Izany no nilazako tamin'ny zanak'Israely hoe: Aza mihinana ny ràn'ny nofo, na nofon'inona na nofon'inona, fa ny ain'ny nofo rehetra, dia ny rany; ka hofongorana izay mihinana izany. 	
03O	17	15	0,00000	 Ny olona rehetra tompon-tany na vahiny, mihinana biby maty ho azy na voaviravira, dia hanasa fitafiana sy handro amin'ny rano, ary haloto mandra-paharivan'ny andro, vao hadio. 	
03O	17	16	0,00000	 Fa raha tsy manasa ny fitafiany sy ny tenany izy, dia hivesatra ny otany.	
03O	18	1	0,00000	[FAHAMASINAN'NY FANAMBADIANA] Ary niteny tamin'i Moizy Iaveh nanao hoe:	
03O	18	2	0,00000	 Mitenena amin'ny zanak'Israely ka lazao aminy hoe: Izaho no Iaveh Andriamanitrareo.	
03O	18	3	0,00000	 Aza manao toy ny ataon'ny any amin'ny tany Ejipta izay nonenanareo, ary aza manao toy ny ataon'ny any amin'ny tany Kanaana, izay hitondrako anareo; aza manaraka ny lalàn'ireny hianareo.	
03O	18	4	0,00000	 Ny fitsipiko no harahinareo, ary ny lalàko no hotandremanareo, ka harahinareo izany, fa izaho no Iaveh Andriamanitrareo. 	
03O	18	5	0,00000	 Tandremo ny lalàna amam-pitsipiko, fa ny olona manaraka izany, no ho velona amin'izany. Izaho no Iaveh. 	
03O	18	6	0,00000	 Aza misy manatom-behivavy, havany akaiky, mba hanokatra ny fitanjahany. Izaho no Iaveh. 	
03O	18	7	0,00000	 Aza manokatra ny fitanajahan-drainao, na ny fitanjahan-dreninao, fa reninao izy, ka aza manokatra ny fitanjahany. 	
03O	18	8	0,00000	 Aza manokatra ny fitanjahan-drenikelinao, fa fitanjahan-drainao izany. 	
03O	18	9	0,00000	 Aza manokatra ny fitanjahan'ny anabavinao, zana-drainao, na zana-dreninao, teraka tao an-trano, na teraka tany ivelany; aza manokatra ny fitanjahany. 	
03O	18	10	0,00000	 Aza manokatra fitanjahan'ny zanakavavin'ny zanakao lahy, na ny zanakavavin'ny zanakao vavy, fa fitanjahanao izany. 	
03O	18	11	0,00000	 Aza manokatra ny fitanjahan'ny zanakavavin'ny vadin-drainao natera-drainao, fa anabavinao izy. 	
03O	18	12	0,00000	 Aza manokatra ny fitanjahan'ny anabavin-drainao, fa nofon-drainao izany. 	
03O	18	13	0,00000	 Aza manokatra ny fitanjahan'ny rahavavin-dreninao, fa nofon-dreninao izany. 	
03O	18	14	0,00000	 Aza manokatra ny fitanjahan'ny rahalahin-drainao amin'ny fakana ny vadiny, fa anabavin-drainao izy. 	
03O	18	15	0,00000	 Aza manokatra ny fitanjahan'ny vinantovavinao, fa vadin-janakao izy. Aza manokatra ny fitanjahany. 	
03O	18	16	0,00000	 Aza manokatra ny fitanjahan'ny vadin-drahalahinao, fa fitanjahan'ny rahalahinao izany. 	
03O	18	17	0,00000	 Aza manokatra ny fitanjahan'ny vehivavy aman-janany vavy, aza maka ny zanakavavin'ny zanany lahy, na ny zanakavavin'ny zanany vavy, mba hanokatra ny fitanjahany, fa mpihavana akaiky izy, ka mahameloka. 	
03O	18	18	0,00000	 Aza maka ny rahavavin'ny vadinao ho rafiny, amin'ny fanokafana ny fitanjahany sy ny an'ny vadinao izay mbola velona.	
03O	18	19	0,00000	 Aza manatom-behivavy mandritra ny fahalotoam-padim-bolany mba hanokatra ny fitanjahany. 	
03O	18	20	0,00000	 Aza mikambana amin'ny vadin'ny namanao, handoto tena aminy. 	
03O	18	21	0,00000	 Aza misy omenao hatolotra hodorana hankalazana an'i Moloka ny zanakao; aza mametaveta ny anaran'ny Andriamanitrao. Izaho no Iaveh. 	
03O	18	22	0,00000	 Aza mandry amin-dehilahy toy ny fandry amim-behivavy, fa fahavetavetana izany. 	
03O	18	23	0,00000	 Aza mandry amin'ny biby handoto tena aminy. Aoka ny vehivavy tsy hijanona eo anoloan'ny biby handoto tena aminy, fa zava-mahamenatra izany. 	
03O	18	24	0,00000	 Aza mandoto tena amin'ireo zavatra ireo, na dia iray aza, fa tamin'ireo no nandoto tena ny firenena horoahiko eo anoloanareo. 	
03O	18	25	0,00000	 Voaloto ny tany, ka hovaliako ny helony, ary haloan'ny tany ny mponina eo aminy. 	
03O	18	26	0,00000	 Fa hianareo kosa, hitandrina ny lalàna amam-pitsipiko, ka tsy hanao amin'ireo fahavetavetana ireo, na dia iray aza, na hianareo tompon-tany na ny vahiny mitoetra eo afovoanareo. 	
03O	18	27	0,00000	 Fa ireo fahavetavetana rehetra ireo, no nataon'ny olon'izany tany izany, izay nonina tao talohanareo, ka izany no nahaloto ny tany. 	
03O	18	28	0,00000	 Ary hianareo tsy mba haloan'ny tany amin'ny fandotoana azy, toy ny nandoavany an'ireo firenena izay tao talohanareo; 	
03O	18	29	0,00000	 satria hofongorana amin'ny fireneny izay rehetra manao ireo fahavetavetana ireo, na dia iray aza. 	
03O	18	30	0,00000	 Tandremo ny didiko mba tsy hanatanterahanareo na inona na inona amin'ireo fomba vetaveta fanao talohanareo, ka tsy handotoanareo ny tenanareo amin'izany. Izaho no Iaveh Andriamanitrareo.	
03O	19	1	0,00000	[LALÀNA SAMIHAFA MOMBA NY FITONDRAN-TENA] Ary Iaveh niteny tamin'i Moizy nanao hoe:	
03O	19	2	0,00000	 Mitenena amin'ny fiangonan'Israely rehetra, lazao aminy hoe: Aoka ho masina hianareo, satria masina aho, Iaveh Andriamanitrareo.	
03O	19	3	0,00000	 Samia matahotra ny reninareo sy ny rainareo, ary tandremo ny sabatako. Izaho no Iaveh Andriamanitrareo. 	
03O	19	4	0,00000	 Aza mitodi-doha amin'ny sampy; ary aza manao andriamanitra anidina ho anareo. Izaho no Iaveh Andriamanitrareo. 	
03O	19	5	0,00000	 Raha manatitra sorom-pihavanana amin'ny Tompo hianareo, ataovy arak'izay hahazoanareo sitraka aminy, izany. 	
03O	19	6	0,00000	 Izay andro hamonoana ny sorona, na ny ampitson'izay, no hihinanana azy; izay sisa tratry ny andro fahatelo, dia hodorana amin'ny afo. 	
03O	19	7	0,00000	 Raha misy mihinana amin'izany amin'ny andro fahatelo, dia fahavetavetana izany, ka tsy hankasitrahana ny sorona. 	
03O	19	8	0,00000	 Ary izay mihinana azy amin'izany, dia hilonjy ny helony, fa mametaveta ny zava-boahasina ho an'ny Tompo, ka hofongorana amin'ny fireneny izany olona izany. 	
03O	19	9	0,00000	 Raha mijinja ny vokatry ny taninareo hianareo, aza mijinja ny sahanao hatrany am-paran'ny sisiny indrindra, ary aza fakoinao izay mbola hotsimponin'ny hafa amin'ny varinao. 	
03O	19	10	0,00000	 Aza mioty ny salohiny tavela amin'ny voalobokao; ary aza mitsimpona ny voankazo latsaka amin'ny sahanao; fa avelao izany ho an'ny mahantra sy ny vahiny. Izaho no Iaveh Andriamanitrareo. 	
03O	19	11	0,00000	 Aza mangalatra, aza mifamitaka na mifandainga hianareo. 	
03O	19	12	0,00000	 Aza mianian-tsy tò amin'ny anarako, fa fanamavoana ny anaran'Andriamanitrao izany. Izaho no Iaveh.	
03O	19	13	0,00000	 Aza mampahory ny namanao, na manendaka azy. Aza tànanao miloak'alina ny karaman'ny mpikarama. 	
03O	19	14	0,00000	 Aza manozona ny marenina, na mametraka eo alohan'ny jamba izay zavatra mety hamotraka azy, fa matahora an'Andriamanitrao. Izaho no Iaveh. 	
03O	19	15	0,00000	 Aza manao ny tsy rariny amin'ny fitsarana: ny mahantra aza ananana tombom-pitia, ny manan-karena aza ananana fankasitrahana, fa ny rariny ihany no hitsaranao ny namanao. 	
03O	19	16	0,00000	 Aza manely fanaratsiana eo amin'ny firenenao. Ary aza mitsangan-ko vavolombelona handatsaka ny ràn'ny namanao. Izaho no Iaveh. 	
03O	19	17	0,00000	 Aza mankahala ny rahalahinao ao am-ponao, fa mananara ny namanao, mba tsy hahazoanao heloka noho ny aminy. 	
03O	19	18	0,00000	 Aza mamaly ratsy, na manao an-dolom-po amin'ny zanaky ny firenenao. Fa tiavo ny namanao tahaka ny tenanao. Izaho no Iaveh. 	
03O	19	19	0,00000	 Tandremo ny didiko. Aza mampivady biby samihafa karazana; aza mamafy voan-javatra roa karazana amin'ny tanimbolinao, ary aza mitafy fitafiana voatenona tamin'ny kofehy roa karazana. 	
03O	19	20	0,00000	 Raha misy lehilahy mandry sy miray amim-behivavy andevon'olona ka efa voafofon-dehilahy hafa, nefa mbola tsy voavotra na afaka, dia hofaizina izy roroa, nefa tsy hohelohin-ko faty, satria tsy olona afaka ravehivavy. 	
03O	19	21	0,00000	 Ary ho sazin'ny fahotany dia hoentin-dralehilahy amin'ny Tompo ny ondralahy iray eo anoloan'ny varavaran'ny trano lay fihaonana hatao sorona fanonerana. 	
03O	19	22	0,00000	 Ny mpisorona dia hanao fanonerana ho azy, eo anatrehan'ny Tompo amin'ny ondralahy fisoronam-panonerana, noho ny fahotana nataony, ka dia havela ny fahotana nataony.	
03O	19	23	0,00000	 Raha avy izay hahatafidiranareo any amin'ny tany, ka efa namboly hazo mamoa isan-karazany hianareo, dia ataovy ho toy ny tsy voafora ny voany; mandritra ny telo taona dia ho tsy voafora ho anareo izany, ka aza hihinanana. 	
03O	19	24	0,00000	 Ary amin'ny taona fahefatra, atokany ho fiderana an'ny Tompo ny voany rehetra. 	
03O	19	25	0,00000	 Fa amin'ny taona fahadimy vao hihinana ny voany hianareo, ka hitohy ny fahavokaran'ny hazo ho anareo. Izaho no Iaveh Andriamanitrareo. 	
03O	19	26	0,00000	 Aza mihinan-javatra miharo rà. Aza manao sikidy na fankatoavana. 	
03O	19	27	0,00000	 Aza hetezana atao vorivory ny sisim-bolon-dohanareo, ary aza haratana ny sisim-bolombavanareo. 	
03O	19	28	0,00000	 Aza mitetika ny tenanareo raha misy maty, na manao sary tombo-kavatsa amin'ny tenanareo. Izaho no Iaveh. 	
03O	19	29	0,00000	 Aza mandoto ny zanakavavinao amin'ny fampijangajanganana azy, fandrao mivarilavo amin'ny fijangajangana ny tany, ka feno heloka. 	
03O	19	30	0,00000	 Tandremo ny sabatako ary hajao ny fitoerako masina. Izaho no Iaveh. 	
03O	19	31	0,00000	 Aza manatona an'izay mpamoha angatra na mpisikidy, aza maka hevitra aminy, mba tsy ho voalotony hianareo. Izaho no Iaveh Andriamanitrareo. 	
03O	19	32	0,00000	 Mitsangàna raha manoloana ny fotsy volo, hajao ny olona efa tratra antitra; ary matahora an'Andriamanitra. Izaho no Iaveh.	
03O	19	33	0,00000	 Raha misy vahiny tonga miara-monina aminareo, eo amin'ny taninareo, aza mampahory azy. 	
03O	19	34	0,00000	 Fa ataovy toy ny tompon-tany ihany no fitondra ny vahiny mitoetra eo afovoanareo, tiavo toy ny tànanao izy; fa efa mba vahiny tany amin'ny tany Ejipta koa hianareo. Izaho no Iaveh Andriamanitrareo. 	
03O	19	35	0,00000	 Aza manao ny tsy marina na amin'ny fitsarana na amin'ny fandrefesana, na amin'ny fandanjàna, na amin'ny famarana. 	
03O	19	36	0,00000	 Fa mizàna marina, vato-mizàna marina, efah marina, ary hina marina no tano. Izaho no Iaveh Andriamanitrareo, izay namoaka anareo tany amin'ny tany Ejipta. 	
03O	19	37	0,00000	 Tandremo avokoa ny lalàna amam-pitsipiko rehetra, ka araho izany. Izaho no Iaveh.	
03O	20	1	0,00000	[SAZIN'NY HELOKA SAMIHAFA] Ary niteny tamin'i Moizy Iaveh nanao hoe: 	
03O	20	2	0,00000	 Izao no lazao amin'ny zanak'Israely: Na zovy na zovy amin'ny zanak'Israely, na amin'ny vahiny mitoetra eo amin'Israely, manolotra ny iray amin'ny zanany ho an'i Moloka, dia hohelohin-ko faty, ka hotorahan'ny vahoaka tompon-tany vato. 	
03O	20	3	0,00000	 Ary hanandrina izany olona izany ny tavako, ka hofongorako amin'ny fireneny izy, fa nanolotra ny iray amin'ny zanany ho an'i Moloka, handoto ny fitoerako masina, sy hanevateva ny anarako.	
03O	20	4	0,00000	 Na mody tsy mahita izany olona izany aza ny vahoaka, amin'ny anolorany ny zanany ho an'i Moloka, ka tsy mamono azy, 	
03O	20	5	0,00000	 dia hanandrina izany olona izany mbamin'ny fianakaviany ny tavako, ka hofongorako amin'ny fireneny izy mbamin'izay rehetra mivadika amiko toa azy ka mitolo-tena hanompo an'i Moloka. 	
03O	20	6	0,00000	 Raha misy olona manatona izay mpamoha angatra na mpisikidy, ka mivadika amiko hanaraka ireny, dia hanandrina izany olona izany ny tavako, ka hofongorako amin'ny fireneny izy. 	
03O	20	7	0,00000	 Hamasino ny tenanareo, ary aoka ho masina hianareo, fa izaho no Iaveh Andriamanitrareo. 	
03O	20	8	0,00000	 Tandremo ny didiko ka araho izany. Izaho no Iaveh ilay manamasina anareo.	
03O	20	9	0,00000	 Na zovy nba zovy manozona ny rainy na reniny, dia hohelohin-ko faty; fa efa nanozona an-drainy na an-dreniny izy, ka dia aminy ny rany. 	
03O	20	10	0,00000	 Raha misy lehilahy maka vadin'olona, ka mandry amin'ny vadin'ny namany, dia hatao maty izy ireo ho valin'izany, na ralehilahy naka vadin'olona na ravehivavy nalainy. 	
03O	20	11	0,00000	 Raha misy lehilahy mandry amin'ny vadin-drainy, ka manokatra fitanjahan-drainy dia hohelohin-ko faty izy roroa, ka dia amin'izy ireo ny rany. 	
03O	20	12	0,00000	 Raha misy lehilahy mandry amin'ny vinantovaviny, dia hohelohin-ko faty izy roroa, fa nanao zava-mahamenatra; ka dia amin'izy ireo ny rany. 	
03O	20	13	0,00000	 Raha misy lehilahy mandry amin-dehilahy toy ny fandry amim-behivavy, dia nanao zava-betaveta izy roroa, ka dia hohelohin-ko faty; ka dia amin'izy ireo ny rany. 	
03O	20	14	0,00000	 Raha misy lehilahy mampirafy vehivavy mianaka, dia heloka bevava izany, ka samy hodorana amin'ny afo izy sy iretsy vehivavy, mba tsy hisian'izany heloka izany eo aminareo. 	
03O	20	15	0,00000	 Raha misy lehilahy miray amin'ny biby, izy hohelohin-ko faty ary ilay biby koa hovonoinareo. 	
03O	20	16	0,00000	 Raha misy vehivavy manatona hijangajanga amin'ny biby, dia hovonoina na ravehivavy na ilay biby, dia atao maty izy ireo, ka dia amin'izy ireo ny rany. 	
03O	20	17	0,00000	 Raha misy lehilahy maka ny anabaviny zanakavavin-drainy, na zanakavavin-dreniny ka izy nahita ny fitanjahany, dia haratsiana lozan-tany izany, ka hofongorana eo imason'ny taranaky ny fireneny izy, fa nanokatra ny fitanjahan'ny anabaviny, ka hilonjy ny helony. 	
03O	20	18	0,00000	 Raha misy lehilahy mandry amim-behivavy mararin'ny fadim-bolany ka manokatra ny fitanjahany, dia nanokatra ny fandehanan'ny rany izy, ary hofongorana amin'ny fireneny izy roroa.	
03O	20	19	0,00000	 Aza manokatra ny fitanjahan'ny rahavavin-dreninao, na ny anabavin-drainao, fa manokatra ny fitanjahan'ny tenany izay manao izany, ka hilonjy ny helony izy ireo.	
03O	20	20	0,00000	 Raha misy lehilahy mandry amin'ny vadin-drahalahin-drainy, dia nanokatra ny fitanjahan-drahalahin-drainy izy, ka hilonjy ny helony izy roroa. 	
03O	20	21	0,00000	 Raha misy lehilahy maka ny vadin-drahalahiny, dia fahalotoana izany, fa manokatra ny fitanjahan-drahalahiny izy, ka ho momba izy roroa.	
03O	20	22	0,00000	 Tandremo avokoa ny lalàna, amam-pitsipiko, ka araho izany, mba tsy haloan'ny tany hitondrako anareo honenanareo hianareo.	
03O	20	23	0,00000	 Aza manaraka ny fanaon'ny firenena izay horoahiko eo anoloanareo, fa nanao izany rehetra izany izy, ka maharikoriko ahy izy. 	
03O	20	24	0,00000	 Efa voalazako taminareo fa hianareo no handova ny tanin'ireny; homeko anareo hanananareo azy, ary tany tondra-dronono aman-tantely izany. Izaho no Iaveh Andriamanitrareo izay nanavaka anareo tamin'ny firenena hafa. 	
03O	20	25	0,00000	 Hanavaka ny biby madio amin'izay maloto hianareo, sy ny vorona madio amin'izay maloto, ka tsy hametaveta ny tenanareo amin'izay biby, na vorona, na izay zava-mihetsiketsika rehetra ambonin'ny tany, nasaiko navahanareo ho zava-maloto. 	
03O	20	26	0,00000	 Ho masina ho ahy hianareo, fa izaho Iaveh dia masina sy efa nanavaka anareo tamin'ny firenen-kafa mba ho ahy. 	
03O	20	27	0,00000	 Hatao maty avokoa izay lehilahy na vehivavy mamoha angatra na manao hatsaràna, hotoraham-bato izy, ka dia amin'izy ireo ny rany.	
03O	21	1	0,00000	[FAHAMASINAN'NY MPISORONA] Ary hoy Iaveh tamin'i Moizy: Mitenena amin'ny mpisorona zanak'i Aarona ka lazao azy ireo hoe: Aza misy mandoto tena raha misy maty eo amin'ny fireneny,	
03O	21	2	0,00000	 afa tsy amin'ny havany miray rà aminy, ny reniny, ny rainy, ny zanany lahy, ny zanany vavy, ny rahalahiny,	
03O	21	3	0,00000	 ary ny anabaviny, virjiny miray trano aminy fa mbola tsy manam-bady; raha izy io no maty dia mahazo mandoto tena izy.	
03O	21	4	0,00000	 Filohany amin'ny fireneny izy ka tsy handoto tena na hanamavo ny fiamboniany. 	
03O	21	5	0,00000	 Ny mpisorona tsy hanaratra ny lohany, tsy hanala ny sisin'ny volombavany, ary tsy hanisy tetika amin'ny tenany. 	
03O	21	6	0,00000	 Ho masina ho an'ny Andriamaniny izy, ary tsy hanevateva ny anaran'ny Andriamaniny, satria izy ireo manolotra amin'ny Tompo ny sorona dorana amin'ny afo, ny mofon'ny Andriamaniny, ho masina izy. 	
03O	21	7	0,00000	 Tsy hanambady vehivavy janga na efa afa-baraka izy; tsy hanambady vehivavy efa voasaotry ny lahy, fa masina ho an'ny Andriamaniny ny mpisorona. 	
03O	21	8	0,00000	 Hataonao ho masina izy, fa manolotra ny mofon'ny Andriamanitrao, ka ho masina ho anao, satria masina aho Iaveh, izay manamasina anareo. 	
03O	21	9	0,00000	 Raha zanakavavin'ny mpisorona no manala bara-tena mijangajanga dia manala baraka an-drainy izy, ka hodorana amin'ny afo.	
03O	21	10	0,00000	 Ny mpisorona lehibe izay ambonin'ireo rahalahiny, izay nampidinana ny diloilo fanosorana ny lohany, sy voatokana hitafy ny fanamiana masina, tsy hanala satroka ny lohany, na handriatra ny fitafiany. 	
03O	21	11	0,00000	 Tsy hiditra am-paty izy ka tsy handoto ny tenany, na amin'ny rainy na amin'ny reniny. 	
03O	21	12	0,00000	 Tsy hivoaka ny fitoerana masina izy, tsy hametaveta ny fitoerana masin'ny Andriamaniny, fa fehiloha voninahitra ao aminy ny diloilo masin'ny Andriamaniny. Izaho no Iaveh. 	
03O	21	13	0,00000	 Izay mbola virjiny no halainy ho vady. 	
03O	21	14	0,00000	 Tsy haka ho vady ny efa maty vady, na ny vehivavy efa voasaotra, na ny vehivavy efa afa-baraka, na ny mpijangajanga, fa izay mbola virjiny eo amin'ny fireneny ihany, no halainy ho vady. 	
03O	21	15	0,00000	 Tsy hanao izay hanala baraka ny taranany eo amin'ny fireneny izy, fa izaho no Iaveh manamasina azy. 	
03O	21	16	0,00000	 Ary niteny tamin'i Moizy Iaveh nanao hoe: 	
03O	21	17	0,00000	 Mitenena amin'i Aarona ka lazao hoe: Tsy hisy hanatona hanolotra ny mofon'ny Andriamanitrao, izay olona rehetra manan-kilemam-batana, amin'ny taranakao hatramin'ny fara mandimby. 	
03O	21	18	0,00000	 Fa izay manan-kilemam-batana na iza na iza, dia tsy hanatona: na olona jamba, na mandringa, na izay nahafahana, na izay manan'amby; 	
03O	21	19	0,00000	 na olona misy tapaka amin'ny tongony na amin'ny tànany, 	
03O	21	20	0,00000	 izay vokoka, na zeny, na mipentina ny masony, izay hatenina, izay anakandroana, ny torotoro vihy. 	
03O	21	21	0,00000	 Tsy hisy hanatona hanolotra ny sorona atao amin'ny afo ho an'ny Tompo ny olon-drehetra amin'ny taranak'i Aarona mpisorona, izay manan-kilemam-batana, fa manan-kilemam-batana izy, ka aza manatona izy hanolotra ny mofon'ny Andriamaniny. 	
03O	21	22	0,00000	 Azony hanina ihany ny mofon'ny Andriamaniny, ny zava-masina dia masina, ny zava-masina. 	
03O	21	23	0,00000	 Fa tsy handroso amin'ny efitra lamba izy, tsy hanatona ny otely, satria manan-kilemam-batana izy; tsy handoto ny fitoerako masina, fa izaho no Iaveh manamasina azy ireo.	
03O	21	24	0,00000	 Dia nolazain'i Moizy izany tamin'i Aarona sy ny zanany ary ny zanak'Israely rehetra.	
03O	22	1	0,00000	[NY FAHAMASINAN'NY MPISORONA - FAMAHASINAN'NY SORONA] Ary niteny tamin'i Moizy Iaveh nanao hoe: 	
03O	22	2	0,00000	 Mitenena amin'i Aarona sy ny zanany mba hifadiany ny zava-masina atokan'ny zanak'Israely ho ahy sy tsy hanamavoany ny anarako masina. Izaho no Iaveh.	
03O	22	3	0,00000	 Lazao aminy hoe: Ny olona rehetra amin'ny taranakareo hatramin'ny fara mandimby izay mbola manam-pahalotoana ao aminy, nefa manakaiky ny zava-masina atokan'ny zanak'Israely ho an'ny Tompo, dia hofongorana eo anatrehako. Izaho no Iaveh.	
03O	22	4	0,00000	 Ny olona rehetra amin'ny taranak'i Aarona, izay azon'ny habokana na marary mitsika dia tsy hihinana ny zava-masina mandra-pahadiony. Torak'izany koa izay nikasika olona voaloto, nikasika faty, izay nandeha rano maloto,	
03O	22	5	0,00000	 izay nikasika biby mandady nahaloto azy, na olona maloto namindra fahalotoana taminy, na fahalotoana inona na fahalotoana inona,	
03O	22	6	0,00000	 haloto mandra-paharivan'ny andro izay nikasika ireo zavatra ireo, ka tsy hihinana ny zava-masina, handro amin'ny rano izy,	
03O	22	7	0,00000	 ka hadio, rehefa maty ny masoandro, dia hahazo mihinana ny zava-masina, fa fihinany izany. 	
03O	22	8	0,00000	 Tsy hihinana biby maty ho azy na voaviravira izy mba tsy ho voaloton'izany. Izaho no Iaveh.	
03O	22	9	0,00000	 Hitandrina ny didiko izy ireo, sao hahazo ota ny amin'izany, na ho fatin'ny fanamavoana ny zava-masina. Izaho no Iaveh manamasina azy.	
03O	22	10	0,00000	 Tsy hisy olon-kafa hihinana zava-masina, na ny mipetraka ao amin'ny mpisorona, na ny mpikarama, dia samy tsy hihinana ny zava-masina.	
03O	22	11	0,00000	 Mahazo mihinana ihany anefa, izay mpanompon'ny mpisorona novidiny vola, toy izany koa izay teraka tao an-tranony; azon'ireny hanina izay fihinany.	
03O	22	12	0,00000	 Tsy hihinana ny navahana tamin'ny zava-masina ny zanakavavin'ny mpisorona, nanambady olon-kafa.	
03O	22	13	0,00000	 Fa raha maty vady na voasaotra tsy mbola niteraka, ny zanakavavin'ny mpisorona, ka mody any an-tranon-drainy, toy ny fony mbola kely, dia mahazo mihinana izay fihinan-drainy; fa ny olon-kafa tsy hihinana izany.	
03O	22	14	0,00000	 Raha misy olona nihinana tsy nahy tamin'ny zava-masina, dia honerany amin'ny mpisorona ny zava-masina, ka hotongoavany ny ampaha-diminy.	
03O	22	15	0,00000	 Aoka ny mpisorona tsy hametaveta ny zava-masin'ny zanak'Israely, izay natokany ho an'ny Tompo,	
03O	22	16	0,00000	 sy tsy hampivesatra azy ny heloka ataony amin'ny fihinanana ny zava-masina avy aminy; fa izaho no Iaveh manamasina azy.	
03O	22	17	0,00000	 Ary niteny tamin'i Moizy Iaveh nanao hoe:	
03O	22	18	0,00000	 Mitenena amin'i Aarona sy ny zanany mbamin'ny zanak'Israely rehetra, ka lazao aminy hoe: Na zovy na zovy amin'ny zanak'Israely, na amin'ny vahiny eo amin'Israely manatitra ny fanatiny, na ho fanalam-boady, na ho fanomezana an-tsitra-po, ka ateriny amin'ny Tompo ho sorona dorana,	
03O	22	19	0,00000	 dia aoka ho lahy tsy manan-kilema no hatao sorona, na omby izany, na ondry, na osy, mba hankasitrahana anareo. 	
03O	22	20	0,00000	 Aza manatitra izay manan-kilema fa tsy hankasitrahana izany. 	
03O	22	21	0,00000	 Raha misy olona manatitra biby fiompy vaventy na madinika amin'ny Tompo, hatao sorom-pihavanana, na ho fanalam-boady izany, na ho fanomezana an-tsitra-po, dia tsy maintsy ho tsara mihitsy ny hatao sorona mba hankasitrahana azy, tsy tokony hanan-kilema akory izy. 	
03O	22	22	0,00000	 Izay biby jamba, na mandringa, na tapaka, na ferèna, na hatenina, na tsingaohina, dia tsy haterinareo ho an'ny Tompo, tsy hanaovanareo sorona amin'ny afo eo ambonin'ny otely, ho an'ny Tompo. 	
03O	22	23	0,00000	 Raha hatao fanatitra an-tsitra-po, dia azo vonoina ihany ny omby na ondry, diso lava na fohy rantsam-batana; fa raha fanalam-boady, tsy ankasitrahana ny sorona toy izany. 	
03O	22	24	0,00000	 Aza haterinareo ho an'ny Tompo izay biby voaporitra, na voatoro, na voaombotra, na voadidy ny vihiny; aza manao izany amin'ny taninareo. 	
03O	22	25	0,00000	 Rahefa mety ho sorona toy ireny, dia aza raisinareo haterina ho fàhan'ny Andriamanitrareo ireny, na dia avy eo an-tànan'ny olon-kafa firenena aza, fa efa simba ireny fa manan-kilema, ka tsy hahazoanareo sitraka. 	
03O	22	26	0,00000	 Ary hoy Iaveh tamin'i Moizy: 	
03O	22	27	0,00000	 Na omby, na ondry, na osy, raha vao teraka, dia hitoetra amin-dreniny hafitoana izy, fa rahefa hatramin'ny andro fahavalo no ho miakatra, vao ankasitrahana ny hanaterana azy ho sorona atao amin'ny afo amin'ny Tompo. 	
03O	22	28	0,00000	 Aza atao indray mamono amin'ny indray andro ny biby sy ny zanany, na omby izany, na ondry. 	
03O	22	29	0,00000	 Raha manatitra sorom-pisaorana amin'ny Tompo hianareo, dia atolory araka izay ankasitrahana azy. 	
03O	22	30	0,00000	 Izay andro amonoana azy ihany no ihinanana azy, fa tsy hisy havela ho tra-maraina. Izaho no Iaveh. 	
03O	22	31	0,00000	 Tandremo ny didiko, ka araho izany. Izaho no Iaveh. 	
03O	22	32	0,00000	 Aza manevateva ny anarako masina, fa hohamasinina eo afovoan'ny zanak'Israely aho. Izaho no Iaveh manamasina anareo, 	
03O	22	33	0,00000	 sy namoaka anareo avy any amin'ny tany Ejipta, mba ho Andriamanitrareo. Izaho no Iaveh.	
03O	23	1	0,00000	[FANKAMASINANA NY FETY - FIVORIANA MASINA] Ary niteny tamin'i Moizy Iaveh nanao hoe: 	
03O	23	2	0,00000	 Mitenena amin'ny zanak'Israely ka lazao aminy hoe: Ireto no fety lehibe ho an'ny Tompo izay hantsoinareo mba ho fivoriana masina; fetiko lehibe izany. 	
03O	23	3	0,00000	 Andro enina no hiasana, fa ny andro fahafito dia sabata, fitsaharana amin'ny asa rehetra, hasiana fivoriana masina. Tsy hanao asa na inona na inona hianareo, fa fitsaharana voatokana ho an'ny Tompo io, any amin'izay tany rehetra honenanareo. 	
03O	23	4	0,00000	 Ireto no fetin'ny Tompo, ny fivoriana masina izay hantsoinareo amin'ny fotoany avy: 	
03O	23	5	0,00000	 Amin'ny volana voalohany, andro fahefatra ambin'ny folon'ny volana amin'ilay àty takariva iny, dia Pakan'ny Tompo. 	
03O	23	6	0,00000	 Ary ny andro fahadimy ambin'ny folon'io volana io, dia fetin'ny mofo tsy misy lalivay, fankalazana an'ny Tompo; hafitoana no hihinananareo mofo tsy misy lalivay. 	
03O	23	7	0,00000	 Amin'ny andro voalohany hisy fivoriana masina ho anareo, ary tsy hanao asam-panompo na inona na inona hianareo. 	
03O	23	8	0,00000	 Mandritra ny hafitoana, hanatitra sorona atao amin'ny afo ho an'ny Tompo hianareo. Ary amin'ny andro fahafito, hisy fivoriana masina ho anareo, tsy hanao asam-panompo hianareo, na inona na inona. 	
03O	23	9	0,00000	 Ary niteny tamin'i Moizy Iaveh nanao hoe: 	
03O	23	10	0,00000	 Mitenena amin'ny zanak'Israely ka lazao aminy hoe: Raha avy izay hahatafidiranareo any amin'ny tany omeko anareo, ka mijinja ny vokatrareo hianareo, dia hitondra amboaram-bary iray amin'ny mpisorona ho santatry ny vokatrareo. 	
03O	23	11	0,00000	 Hahevahevany eo anatrehan'ny Tompo io amboara io, hahitanareo sitraka aminy; ary ny ampitson'ny sabata no hanevahevan'ny mpisorona azy. 	
03O	23	12	0,00000	 Amin'ny andro hanevahevanareo ny amboaram-bary, dia manatera zanak'ondry iray, efa iray taona, tsy misy kilema, hatao sorona dorana ho an'ny Tompo. 	
03O	23	13	0,00000	 Ny fanatitra hampombaina an'io, dia lafarina tsara indrindra roa ampahafolon'ny efah voadity tamin'ny diloilo, ho fanatitra atao amin'ny afo ho hanitra ankasitrahan'ny Tompo; ary ny fanatitra araraka dia divay ampahefatry ny hina. 	
03O	23	14	0,00000	 Tsy hihina-mofo, na salohim-bary voaendy, na salohim-bary maitso hatramin'izany andro izany mandra-pitondranareo ny fanatitra ho an'ny Andriamanitrareo. Lalàna tsy tapaka ho an'ny taranakareo izany, any amin'ny tany rehetra honenanareo. 	
03O	23	15	0,00000	 Ary miantomboka amin'ny ampitson'ny sabata amin'ny andro nitondranareo ny amboara hahevaheva dia hanisa herinandro fito mipaka hianareo. 	
03O	23	16	0,00000	 Hanisa andro dimampolo hianareo aloha mandra-pahatongan'ny ampitson'ny sabata fahafito, dia hanatitra fanatitra vaovao amin'ny Tompo.	
03O	23	17	0,00000	 Mitondrà, avy any an-tranonareo, mofo roa, ho fanatitra ahevaheva, natao tamin'ny lafarina tsara indrindra roa ampahafolon'ny efah, sy nandrahoina nasiana lalivay; santa-bokatra ho an'ny Tompo izany. 	
03O	23	18	0,00000	 Miaraka amin'ireo mofo ireo, ny haterinareo amin'ny Tompo ho sorona dorana dia zanak'ondry fito, samy efa iray taona, tsy misy kilema, vantotr'ombalahy iray, ondralahy roa; ampiarahina amin'ireo koa ny fanatitra sy ny fanatitra araraka; sorona atao amin'ny afo ho hanitra ankasitrahan'ny Tompo izany. 	
03O	23	19	0,00000	 Dia mamonoa koa osilahy iray ho sorona noho ny ota, sy zanak'ondry roa, efa iray taona, ho sorom-pihavanana. 	
03O	23	20	0,00000	 Hahevahevan'ny mpisorona ireny miaraka amin'ny mofo santa-bokatra ho fanatitra ahevaheva, eo anatrehan'ny Tompo, mbamin'ny zanak'ondry roa, dia ho voatokana ho an'ny Tompo, ka ho anjaran'ny mpisorona. 	
03O	23	21	0,00000	 Amin'io andro io indrindra no hiantsoanareo ny fety, ary hisy fivoriana masina ho anareo, tsy hanao asam-panompo na inona na inona hianareo. Lalàna tsy tapaka ho an'ny taranakareo izany, any amin'izay tany rehetra honenanareo. 	
03O	23	22	0,00000	 Rahefa mijinja ny vokatrareo hianareo any amin'ny taninareo, aza dia jinjaina hatrany an-tsisiny indrindra ny sahanareo, ary aza dia fakoina amin'ny vokatrao ny hotsimponin'ny hafa, fa avelao izany ho an'ny mahantra sy ny vahiny. Izaho no Iaveh Andriamanitrareo. 	
03O	23	23	0,00000	 Ary niteny tamin'i Moizy Iaveh nanao hoe: 	
03O	23	24	0,00000	 Mitenena amin'ny zanak'Israely ka lazao hoe: Amin'ny volana fahafito, andro voalohan'ny volana, dia hisy fitsaharana lehibe ho anareo, hantsoina amin'ny feon'ny anjomara, fivoriana masina. 	
03O	23	25	0,00000	 Tsy hanao asam-panompo na inona na inona hianareo, ary hanolotra sorona atao amin'ny afo ho an'ny Tompo.	
03O	23	26	0,00000	 Niteny tamin'i Moizy Iaveh nanao hoe: 	
03O	23	27	0,00000	 Ny andro fahafolon'io volana fahafito io no andron'ny Fanonerana: Hanao fivoriana masina hianareo, hampijaly tena, ary hanatitra sorona atao amin'ny afo ho an'ny Tompo. 	
03O	23	28	0,00000	 Tsy hanao asa na inona na inona, amin'izany andro izany hianareo, fa andro fanonerana io, izay tsy maintsy anaovanareo ny fanonerana ho anareo, eo anatrehan'ny Tompo Andriamanitrareo. 	
03O	23	29	0,00000	 Hofongorana amin'ny fireneny ny olona rehetra tsy mampijaly tena amin'izany andro izany; 	
03O	23	30	0,00000	 ary holevoniko amin'ny fireneny ny olona rehetra manao asa na inona na inona amin'izany andro izany. 	
03O	23	31	0,00000	 Tsy hanao asa na inona na inona hianareo. Lalàna tsy tapaka ho an'ny taranakareo izany, any amin'izay tany rehetra honenanareo. 	
03O	23	32	0,00000	 Sabata ho anareo izany, fitsaharana amin'ny asa rehetra, ary hampijaly tena hianareo. Ny andro fahasivin'ny volana amin'ny hariva, hatramin'ny harivan'iny ka hatramin'ny ampitso dia hitandrina ny sabatanareo hianareo. 	
03O	23	33	0,00000	 Ary Iaveh niteny tamin'i Moizy nanao hoe: 	
03O	23	34	0,00000	 Mitenena amin'ny zanak'Israely ka lazao hoe: Amin'ny andro fahadimy ambin'ny folon'io volana fahafito io, no fetin'ny Tabernakla, mandritra ny hafitoana, ho fankalazana an'ny Tompo. 	
03O	23	35	0,00000	 Amin'ny andro voalohany, hisy fivoriana masina. Tsy hanao asam-panompo na inona na inona hianareo; 	
03O	23	36	0,00000	 mandritra ny hafitoana dia hanatitra sorona atao amin'ny afo ho an'ny Tompo hianareo. Ary amin'ny andro fahavalo, hisy fivoriana masina ho anareo, ary hanatitra sorona atao amin'ny afo ho an'ny Tompo hianareo, famaranam-pety izany: tsy hanao asam-panompo na inona na inona hianareo.	
03O	23	37	0,00000	 Ireo no fetin'ny Tompo hantsoinareo hanaovana fivoriana masina, hanaterana amin'ny Tompo sorona atao amin'ny afo, sorona dorana, fanatitra, sorona sy fanatitra araraka, samy amin'ny fotoany avy; 	
03O	23	38	0,00000	 afa-tsy ny fanomezanareo, afa-tsy ny fanalam-boadinareo rehetra, afa-tsy ny fanatitra an-tsitra-ponareo rehetra izay hatolotrareo an'ny Tompo. 	
03O	23	39	0,00000	 Amin'ny andro fahadimy ambin'ny folon'ny volana fahafito, rahefa manangona ny vokatry ny tany hianareo dia hankalaza ny fetin'ny Tompo, mandritra ny hafitoana; ny andro voalohany ho fitsaharana lehibe, ny andro fahavalo koa ho fitsaharana lehibe. 	
03O	23	40	0,00000	 Amin'ny andro voalohany haka voan'ny hazo tsara tarehy hianareo, sampan-drofia, rantsan'ny hazo mikirindro, ary hazo malahelo eny amoron-drenirano, ka hifaly eo anatrehan'ny Tompo Andriamanitrareo mandritra ny hafitoana. 	
03O	23	41	0,00000	 Hafitoana isan-taona no hanaovanareo izany fety izany ho fankalazana an'ny Tompo, lalàna tsy tapaka ho an'ny taranakareo izany; amin'ny volana fahafito no hanaovanareo azy. 	
03O	23	42	0,00000	 Trano rantsan-kazo no hitoeranareo hafitoana, trano rantsan-kazo avokoa no hitoeran'ny tompon-tany rehetra amin'Israely, 	
03O	23	43	0,00000	 mba hahafantaran'ny taranakareo fa trano rantsan-kazo no nampitoerako ny zanak'Israely, fony aho namoaka azy avy any tamin'ny tany Ejipta. Izaho no Iaveh Andriamanitrareo. 	
03O	23	44	0,00000	 Dia nampahalalain'i Moizy ny zanak'Israely ny fetin'ny Tompo.	
03O	24	1	0,00000	[DIDY MOMBA NY JIRO SY NY MOFO ALAHATRA - SAZIN'NY MPANEVATEVA NY ANARAN'ANDRIAMANITRA - LALÀNA MOMBA NY VALIM-BONOANA] Ary niteny tamin'i Moizy Iaveh nanao hoe: 	
03O	24	2	0,00000	 Omeo didy ny zanak'Israely hanatitra aminao diloilo madio avy amin'ny oliva voatoto, hamelomana ny jiro lalandava. 	
03O	24	3	0,00000	 Aarona no hamboatra azy, eo ivelan'ny efitra lamba, anoloan'ny vavolombelona, ao an-trano lay fihaonana, mba hirehetany lalandava eo anatrehan'ny Tompo, hatramin'ny hariva ka hatramin'ny maraina. Lalàna tsy tapaka ho an'ny taranakareo izany.	
03O	24	4	0,00000	 Halahany eo amin'ny fanaovan-jiro volamena madio ny lalampy ho eo anatrehan'ny Tompo lalandava.	
03O	24	5	0,00000	 Haka lafarina tsara indrindra hianao ka handrahoanao mofomamy roa ambin'ny folo, samy ho roa ampahafolon'ny efah avy ny mofomamy.	
03O	24	6	0,00000	 Hapetrakao mifanongoa amin'ny antontany roa ireo, enina isan-antontany, eo ambonin'ny latabatra volamena madio, eo anatrehan'ny Tompo.	
03O	24	7	0,00000	 Hasianao emboka madio eo ambonin'ny isan'antontany avy, ho fahatsiarovana, eo ambin'ny mofo atolotra amin'ny afo ho an'ny Tompo.	
03O	24	8	0,00000	 Halahatra tsy tapaka isan'andro sabata ireo mofo ireo avy amin'ny zanak'Israely, eo anatrehan'ny Tompo: fanekem-pihavanana maharitra lalandava izany.	
03O	24	9	0,00000	 Ho anjaran'i Aarona sy ny zanany, ireo; ary eo amin'izay toerana masina no hihinanany azy, satria zava-masina dia masina ho azy ireo izany amin'ny fanatitra atao amin'ny afo ho an'ny Tompo. Lalàna maharitra lalandava izany.	
03O	24	10	0,00000	 Nisy zanakalahin'ny vehivavy Israelita anankiray, nefa zanaky ny lehilahy Ejipsiana, nankeo afovoan'ny zanak'Israely: ary nifampila kisa teo an-toby ny zanakalahin'ilay vehivavy Israelita sy ny lehilahy anankiray amin'Israely.	
03O	24	11	0,00000	 Ny zanakalahin'ny vehivavy Israelita nanevateva ny Anarana masina sady nanozona; ary ny anaran-dreniny dia Salomita, zanak'i Dabrì, avy amin'ny fokon'i Dana;	
03O	24	12	0,00000	 ka nambenan'ny olona izy mandra-pilaza amin'izy ireo ny tenin'ny Tompo. 	
03O	24	13	0,00000	 Dia niteny tamin'i Moizy Iaveh nanao hoe: 	
03O	24	14	0,00000	 Asaovy mivoaka ny toby ilay mpanevateva, ka aoka hametra-tànana eo ambonin'ny lohany izay rehetra nandre azy, dia aoka ny fiangonana rehetra hitora-bato azy. 	
03O	24	15	0,00000	 Ary hiteny amin'ny zanak'Israely hianao hanao hoe: Izay rehetra manozona ny Andriamaniny, dia hilonjy ny helony; 	
03O	24	16	0,00000	 ary izay manevateva ny anaran'ny Tompo, dia hohelohin-ko faty, ka hitora-bato azy ny fiangonana rehetra. Na vahiny, na tompon-tany, rahefa manevateva ny Anarana masina dia ho faty.	
03O	24	17	0,00000	 Izay mamono mahafaty olona, dia hovonoin-ko faty. 	
03O	24	18	0,00000	 Izay mamono mahafaty biby fiompy, dia hanonitra hoatra azy: aina solon'ny aina. 	
03O	24	19	0,00000	 Izay mandratra ny namany, dia hasiana toraky ny nataony: 	
03O	24	20	0,00000	 tapaka efain-tapaka, maso efai-maso, nify efai-nify, izay ratra nafitsony ny namany dia mba afitsoka azy koa. 	
03O	24	21	0,00000	 Izay mahafaty biby fiompy hanonitra hoatra azy; fa izay mahafaty olona kosa, dia hatao maty koa. 	
03O	24	22	0,00000	 Hofehezin'izany lalàna iray izany avokoa hianareo na vahiny na tompon-tany, fa izaho no Iaveh Andriamanitrareo. 	
03O	24	23	0,00000	 Nony voalazan'i Moizy tamin'ny zanak'Israely izany, dia navoakan'izy ireo ilay mpanevateva, ka notorahany vato. Notanterahin'ny zanak'Israely ny didy nomen'ny Tompo an'i Moizy.	
03O	25	1	0,00000	[NY TAONA SABATA SY NY JOBILE] Ary Iaveh niteny tamin'i Moizy tany an-tendrombohitra Sinaia nanao hoe: 	
03O	25	2	0,00000	 Mitenena amin'ny zanak'Israely ka lazao aminy hoe: Rahefa tafiditra any amin'ny tany omeko anareo hianareo, hisy fitsaharana ho an'ny tany; ho sabata fankalazana an'ny Tompo izany. 	
03O	25	3	0,00000	 Mandritra ny taona enina no hamafazanao ny sahanao, mandritra ny taona enina no handrantsananao ny voalobokao sy hitoazanao ny vokany. 	
03O	25	4	0,00000	 Fa ny taona fahafito kosa dia ho sabata fitsaharana lehibe ho an'ny tany, sabata fankalazana an'ny Tompo, ka tsy hamafy amin'ny taninao hianao na handrantsana ny voalobokao.	
03O	25	5	0,00000	 Aza mijinja izay maniry, avy amin'ny voa nihintsana tamin'ny fijinjana lasa, na hioty ny salohim-boaloboka avy amin'ny voaloboka tsy norantsanana: taona fitsaharana ho an'ny tany izany. 	
03O	25	6	0,00000	 Izay ho vokatry ny tany mandritra ny sabatany dia hatao fivelomana ho anao, mbamin'ny ankizilahinao, ny ankizivavinao, ny mpikaramanao, ny vahiny miara-monina aminao; 	
03O	25	7	0,00000	 ary ho an'ny biby fiompinao koa sy ny biby dia eo amin'ny taninao, dia hatao fivelomana ny vokany rehetra.	
03O	25	8	0,00000	 Hanisy taon-tsabata fito impito fito taona hianao: fotoana mahalany sivy amby efapolo taona no faharetan'izany taona sabata fito izany. 	
03O	25	9	0,00000	 Ny andro fahafolon'ny volana fahafito dia tsofy ataovy manakoako ny feon'ny trompetra; amin'ny andron'ny Fanonerana dia tsofy hatraiza hatraiza eo amin'ny taninareo ny trompetra. 	
03O	25	10	0,00000	 Ary ankamasino ny taona fahadimam-polo, ataovy antso avo ny fahafahana ho an'ny mponina rehetra amin'ny tany. Fa Jobile ho anareo izany, ka samia hianareo mody amin'ny taniny avy, samia mody ao amin'ny fianakaviany avy.	
03O	25	11	0,00000	 Jobile ho anareo ny taona fahadimam-polo: tsy hamafy hianareo, tsy hijinja izay maniry ho azy amin'ny tany; ary tsy hioty ny voaloboka tsy norantsanana,	
03O	25	12	0,00000	 fa Jobile izany, ka masina ho anareo. Izay ho vokatry ny taninareo no hohaninareo.	
03O	25	13	0,00000	 Amin'izany taona Jobile izany, samia hianareo mody amin'ny taninareo avy.	
03O	25	14	0,00000	 Raha misy varotra ifanaovanareo amin'ny namanareo, na misy zavatra vidinareo aminy, dia aza misy mamono antoka ny rahalahiny.	
03O	25	15	0,00000	 Araka ny isan-taona isaina hatramin'ny Jobile lasa teo no hividiananao amin'ny namanao, ary araka ny isan'ny fotoam-pahavokarana no hivarotany aminao.	
03O	25	16	0,00000	 Araka ny hamaroan'ny taona mbola ho avy no hanondrotanao ny vidiny, ary araka ny havitsian'ny taona no hampihenanao ny vidiny: satria ny isan'ny vokatra isan-taon-pijinjana no ivarotany aminao.	
03O	25	17	0,00000	 Aza misy mamono antoka ny rahalahinareo hianareo, fa matahora an'Andriamanitra, satria izaho no Iaveh Andriamanitrareo.	
03O	25	18	0,00000	 Araho ny didiko; tandremo ny fitsipiko, ary tanteraho izany, ka handry fahizay amin'ny tany hianareo. 	
03O	25	19	0,00000	 Ny tany hahavokatra, hianareo hihinana amim-panaranam-po, ka dia handry fahizay hianareo. 	
03O	25	20	0,00000	 Ndrao manao hoe hianareo: Inona no hohaninay amin'ny taona fahafito, fa tsy hamafy izahay, na hampakatra ny vokatray? 	
03O	25	21	0,00000	 Hampidina aminareo ny fanambinako amin'ny taona fahenina aho, dia hahavokatra ho ampy anareo telo taona izy; 	
03O	25	22	0,00000	 amin'ny taona fahavalo no hamafazanareo, ka hihinana ny tranainy hianareo, ary hatramin'ny taona fahasivy, mandra-pahavokaran'ny taona dia hihinana ny tranainy hianareo.	
03O	25	23	0,00000	 Tsy azo amidy varo-maty ny tany, fa ahy ny tany; ary hianareo hipetraka aty amiko toy ny vahiny sy olona mpihavy fotsiny. 	
03O	25	24	0,00000	 Avelao ho azo avotana avokoa ny tany ao amin'ny tany rehetra hanananareo. 	
03O	25	25	0,00000	 Raha tonga mahantra ny rahalahinao ka ivarotany ny sasany amin'ny taniny, dia ny solony, ny havany akaiky, no ho avy ka hanavotra izay namidin'ny rahalahiny. 	
03O	25	26	0,00000	 Raha tsy manana olona ho solony ralehilahy, fa ny tenany ihany no mba mahita izay ampy hanavotany azy; 	
03O	25	27	0,00000	 hisainy ny taona hatramin'ny nivarotany azy, ka izay an-kevitry ny taona sisa no haloany amin'ilay nivarotany azy, dia hody amin'ny taniny indray izy. 	
03O	25	28	0,00000	 Ary raha tsy mahazo izay ampy handoavany izany onitra izany izy dia hitoetra eo an-tànan'ilay nividy ihany aloha ny tany namidiny, mandra-pahatongan'ny taona Jobile, fa amin'ny Jobile dia afaka izy, ka hody amin'ny fananany indray. 	
03O	25	29	0,00000	 Raha misy olona mivarotra trano ao anaty tanàna mimanda dia azony avotana izany, mandritra ny herintaona hatramin'ny nivarotany azy, ka maharitra hetintaona maninjitra no ahazoany manavotra azy. 	
03O	25	30	0,00000	 Fa raha tsy voavotra mandra-pahatapitry ny herintaona maninjitra kosa ilay trano ao anaty tanàna mimanda, dia tapaka varo-maty ho an'ilay nividy azy sy ho an'ny taranany, ka tsy ho afaka aminy amin'ny Jobile. 	
03O	25	31	0,00000	 Fa ny trano ao amin'ny tanàna tsy voaisy manda manodidina kosa, dia hatao momba ny tany ihany: azo avotana ireny, ary ho afaka amin'ny Jobile. 	
03O	25	32	0,00000	 Ny amin'ny tanànan'ny Levita kosa, ny amin'ny trano hananany ao an-tanàna, dia azony avotana hatrany hatrany. 	
03O	25	33	0,00000	 Raha misy mividy trano amin'ny Levita, dia ho afaka amin'ny Jobile ny trano namidy ao amin'ny tanàna efa nomena azy ireo; satria ny trano ao an-tanànan'ny Levita dia fananany eo afovoan'ny zanak'Israely. 	
03O	25	34	0,00000	 Ny saha manodidina ny tanànan'ny Levita, dia tsy hamidy fa fananany mandrakizay izany. 	
03O	25	35	0,00000	 Raha misy rahalahinao mihamahantra sy mihaosa tànana eo akaikinao, na dia izay hafa firenena na vahiny aza, dia tohàny izy, mba hivelona eo akaikinao. 	
03O	25	36	0,00000	 Aza maka zana-bola na tombony aminy, fa matahora ny Andriamanitrao, ka aoka hivelona eo akaikinao ny rahalahinao. 	
03O	25	37	0,00000	 Aza mampanàna vola aminy, na mampisambotra hanina hilan-tombony aminy. 	
03O	25	38	0,00000	 Izaho no Iaveh Andriamanitrao, izay namoaka anareo tany amin'ny tany Ejipta, hanomezako anareo ny tany Kanaana, mba ho Andriamanitrareo. 	
03O	25	39	0,00000	 Raha mihamahantra ny rahalahinao eo akaikinao, ka mivaro-tena aminao, aza dia ampanaovina asan'andevo izy, 	
03O	25	40	0,00000	 fa ataovy toy ny mpikarama, na vahiny an-trano, ary mandra-pahatongan'ny taona Jobile no hanompoany anao. 	
03O	25	41	0,00000	 Amin'io dia ho afaka izy mbamin'ny zanany miaraka aminy, ka hody any amin'ny fianakaviany sy hiverina amin'ny fananan-drazany indray. 	
03O	25	42	0,00000	 Fa mpanompoko nentiko nivoaka avy any amin'ny tany Ejipta izy ireo ka tsy hamidy toy ny fivarotra andevo. 	
03O	25	43	0,00000	 Tsy hizaka azy amin-kalozana hianao, fa hatahotra ny Andriamanitrao. 	
03O	25	44	0,00000	 Ireo firenena manodidina anao no azonao angalana andevo lahy na vavy, mba ho anao; amin'ireo no hividiananareo ankizilahy aman'ankizivavy. 	
03O	25	45	0,00000	 Ireo zana-bahiny mitoetra eo aminareo koa no azonareo hividianana, na ireo fianakavian'izy ireo, izay miara-monina aminareo, sy naterany teo amin'ny taninareo; ka dia ho fanananareo ireny. 	
03O	25	46	0,00000	 Havelanareo ho lovan'ny zanakareo mandimby anareo ireny, mba hizakany azy ireo toy ny fananana; ho andevonareo mandrakizay izy. Fa raha ny amin'ny rahalahinareo, ny zanak'Israely kosa, dia aza misy aminareo mizàka ny rahalahiny amin-kalozana. 	
03O	25	47	0,00000	 Raha misy olon-kafa firenena na vahiny tonga nanan-karena teo akaikinao ary misy rahalahinao nihanahantra teo akaikiny, ka nivaro-tena tamin'ilay hafa firenena vahiny eo akaikinao, na amin'ny taranaky ny fianakaviana hafa firenena, 	
03O	25	48	0,00000	 dia azo avotana izy, rahefa nivaro-tena; ny iray amin'ny rahalahiny mahazo manavotra azy; 	
03O	25	49	0,00000	 na ny rahalahin-drainy, na ny zanadrahalahin-drainy mahazo manavotra azy; na ny iray amin'ny havany akaiky mahazo manavotra azy; na ny tenany, rahefa mba mahazo harena izy, dia hiavo-tena. 	
03O	25	50	0,00000	 Izy sy ilay nividy azy no hiara-manisa ny taona hatramin'ny nivarotany tena tamin'izy io, ka hatramin'ny taona Jobile; dia hatao araka izay isan'ny taona ny vola nivarotany ny tenany; hotombanana toy ny fanao amin'ny mpikarama izay andro niasany. 	
03O	25	51	0,00000	 Raha mbola maro ny taona sisa, dia haloany araka izay isan'izany taona izany ny vola avony, atao ara-kevitry ny vola nividianana azy ihany. 	
03O	25	52	0,00000	 Ary raha vitsy sisa ny taona hatramin'ny Jobile, dia hisaina izany: hatao arak'izany taona izany ny vola avony haloany. 	
03O	25	53	0,00000	 Ho toy ny mpikarama an-taona no ho fitoetrany ao aminy; ary tsy ho an-kalozana no hitondrany azy, eo imasonao. 	
03O	25	54	0,00000	 Raha tsy misy hanavotana azy akory, dia ho afaka amin'ny taona Jobile izy mbamin'ny zanany miaraka aminy. 	
03O	25	55	0,00000	 Satria amiko ny zanak'Israely no mpanompo; mpanompoko nentiko nivoaka avy any amin'ny tany Ejipta izy. Izaho no Iaveh Andriamanitrareo.	
03O	26	1	0,00000	[TSO-DRANO SY OZONA] Aza manao sampy; aza manangan-tsary voasokitra, na tsangam-baton-tsampy, na manorina vato voaravaka sarin-javatra eo amin'ny taninareo, hiankohofanareo eo anatrehany; fa izaho no Iaveh Andriamanitrareo. 	
03O	26	2	0,00000	 Tandremo ny sabatako, ary hajao ny fitoerako masina. Izaho no Iaveh. 	
03O	26	3	0,00000	 Raha manaraka ny lalàko sy mitandrina ny didiko hianareo, ka mankatò izany, 	
03O	26	4	0,00000	 dia halatsako amin'ny fotoany ny orana ho anareo; hahavokatra ny tany; hamoa ny hazo eny an-tsaha. 	
03O	26	5	0,00000	 Ny fivelezam-bary haharitra hatramin'ny fitoazam-boaloboka; ny fitoazam-boaloboka hahatratra ny famafàna; dia hihinana hianareo ka ho voky tsara, ary handry fahizay eo amin'ny taninareo. 	
03O	26	6	0,00000	 Hasiako fiadanana eo amin'ny tany, ka handry tsy hisy hanaitra hianareo. Ny biby masiaka hofongorako amin'ny tany; ary ny sabatra tsy hamakivaky ny taninareo. 	
03O	26	7	0,00000	 Hanenjika ny fahavalonareo hianareo; ary lavon-tsabatra eo anoloanareo izy. 	
03O	26	8	0,00000	 Dimy aminareo no hanenjika zato, ary zato aminareo no hanenjika iray alina; ho lavon-tsabatra eo anoloanareo ny fahavalonareo. 	
03O	26	9	0,00000	 Hitodika anareo aho, ka hahamaro anaka anareo sy hampitombo anareo ary hanorina ny fanekeko aminareo. 	
03O	26	10	0,00000	 Hihinana ny vokatra tranainy hianareo, dia ny tranainy hahitana toerana ho an'ny vao. 	
03O	26	11	0,00000	 Hanorina ny fonenako eo afovoanareo aho, ary tsy ho tofoka aminareo ny fanahiko. 	
03O	26	12	0,00000	 Handeha eo afovoanareo aho, ho Andriamanitrareo aho, ary hianareo ho vahoakako. 	
03O	26	13	0,00000	 Izaho no Iaveh Andriamanitrareo izay namoaka anareo hiala any amin'ny tany Ejipta, mba tsy ho andevo any intsony; nanapaka ny baran'ny jioganareo aho, dia nandefa anareo handeha misolanandrana. 	
03O	26	14	0,00000	 Fa raha tsy mihaino ahy kosa hianareo, ka tsy mankatò ireo didy rehetra ireo; 	
03O	26	15	0,00000	 raha manamavo ny lalàko hianareo ka boboky ny fitsipiko ny fanahinareo ka tsy hankatoavinareo ny didiko rehetra sy hivadihanareo ny fanekena amiko, 	
03O	26	16	0,00000	 dia izao no hataoko aminareo: Hanirahako tebiteby sy areti-mihinana ary tazo hianareo, izay hahalali-maso anareo, sy handrerak'aina anareo; hafafinareo foana ny voa famafinareo, fa ny fahavalonareo no hihinana azy. 	
03O	26	17	0,00000	 Hanandrina anareo ny vatako, ka ho resin'ny fahavalonareo hianareo; izay manakahala anareo no hanapaka anareo, ary handositra tsy enjehina hianareo. 	
03O	26	18	0,00000	 Raha tsy mbola mihaino ahy amin'izany ihany hianareo, dia hofaiziko impito mihoatra izany, noho ny fahotanareo. 	
03O	26	19	0,00000	 Horavako ny reharehan'ny herinareo; hataoko toy ny vy ny lanitrareo, ary toy ny varahina ny taninareo. 	
03O	26	20	0,00000	 Ho lany maina ny herinareo, fa ny taninareo tsy hahavokatra, ny hazo amin'ny tany tsy hamoa ny voany. 	
03O	26	21	0,00000	 Raha mandroso manohitra ahy ihany hianareo, fa tsy mety mihaino ahy, dia hokapohiko impito mihoatra, araka ny fahotanareo. 	
03O	26	22	0,00000	 Halefako hamely anareo ny biby dia, hifaoka ny zanakareo, hamiravira ny biby fiompinareo, hahavitsy isa anareo, ka hanjary efitra ny làlanareo.	
03O	26	23	0,00000	 Rahefa voan'ireo sazy ireo hianareo, ka mbola tsy mety hanariko hianareo fa mandroso manohitra ahy ihany, 	
03O	26	24	0,00000	 dia izaho kosa no handroso hamely anareo, ka hikapoka anareo koa aho impito mihoatra, noho ny fahotanareo. 	
03O	26	25	0,00000	 Hampiditra sabatra hamely anareo aho, ho valin'ny nivadihanareo ny fanekeko; hiangona ao an-tanànanareo hianareo, dia hanirahako ny pesta ho eo aminareo ary ho voatolotra eo an-tànan'ny fahavalo hianareo, 	
03O	26	26	0,00000	 rahefa hotapahiko ny mofo tohan'ainareo, ka lafaoro fanendasa-mofo iray no hanendasan'ny vehivavy folo ny mofonareo, ary an-danjany no hizarany ny mofonareo, dia hihinana hianareo fa tsy ho voky.	
03O	26	27	0,00000	 Rahefa izany ka mbola tsy mihaino ahy hianareo, fa mbola mandroso manohitra ahy, 	
03O	26	28	0,00000	 dia handroso hanohitra anareo amin-katezerana mafy koa aho, ka hofaiziko impito mihoatra hianareo, noho ny fahotanareo. 	
03O	26	29	0,00000	 Hihinana ny nofon'ny zanakareo lahy hianareo, hihinana ny nofon'ny zanakareo vavy hianareo.	
03O	26	30	0,00000	 Horavako ny fitoerana avonareo, hazerako ny tsangam-bato natokanareo ho an'ny masoandro; hampifanongoaviko amin'ny fatin-tsampin-dozanareo ny fatinareo, ary harian'ny fanahiko amim-paharikorikoana hianareo. 	
03O	26	31	0,00000	 Ny tanànanareo hampanjariko efitra, ny fitoerana masinareo horavako, ary ny hanitra ankasitrahanareo avy amin'ny zava-manitrareo tsy hamboloiko intsony. 	
03O	26	32	0,00000	 Hosimbako ny tany, ka ho talanjona ny fahavalonareo izay honina eo aminy. 	
03O	26	33	0,00000	 Hianareo haparitako any amin'ny firenen-kafa, henjehiko amin'ny sabatra avy eo aoriana; ny taninareo ho lao ary ny tanànanareo ho zary efitra.	
03O	26	34	0,00000	 Amin'izany hanana ny sabatany ny tany, mandritra ny fotoana hahafoana azy, rahefa any amin'ny tanim-pahavalonareo hianareo, amin'izany, dia hitsahatra ny tany, ary hanana ny sabatany. 	
03O	26	35	0,00000	 Hananany mandritra ny fotoana hahafoana azy ny fitsaharana tsy nananany tamin'ny sabatanareo fony hianareo nonina teo aminy. 	
03O	26	36	0,00000	 Izay ho sisa velona aminareo, hampidirako tebiteby ny fony any amin'ny tanim-pahavalony, ka ny fipikan'ny ravin-kazo iray monja voahetsika, dia ampy hahavaky mandositra azy; handositra toy ny enjehin-tsabatra izy, ary ho lavo tsy misy mpanenjika. 	
03O	26	37	0,00000	 Hifampigona toy ny enjehin-tsabatra izy, nefa tsy iza tsy iza manenjika azy eo; ka dia tsy hahatoha ny fahavalonareo hianareo. 	
03O	26	38	0,00000	 Ho lany ringana any amin'ny firenen-kafa hianareo, ary ho lanin'ny tanim-pahavalonareo. 	
03O	26	39	0,00000	 Izay sisa velona aminareo dia hihalany ritra noho ny heloky ny tenany any amin'ny tanim-pahavalony; ary ho levona koa noho ny heloky ny razany izay ao aminy. 	
03O	26	40	0,00000	 Fa hiaiky ny helony sy ny heloky ny razany izy ireo, noho ny fahadisoana nataony tamiko; hiaiky izy fa noho ny nandrosoany nanohitra ahy, 	
03O	26	41	0,00000	 no nandrosoako nanohitra azy sy nandefasako azy tany an-tanim-pahavalony. Ary amin'izay, rahefa mietry tena ny fony tsy voafora, ka manaiky ny sazin'ny hadisoany, 	
03O	26	42	0,00000	 dia hotsarovako koa ny fanekeko tamin'i Jakoba, hotsarovako koa ny fanekeko tamin'Isaaka ary ny fanekeko tamin'i Abrahama, dia hotsarovako ny tany. 	
03O	26	43	0,00000	 Ny tany nilaozany ka hanana ny sabatany mandritry ny fotoana hahafoana azy, nialan'izy ireo lavitra; izy ireo koa hanaiky ny sazin'ny hadisoany, noho izy efa nanamavo ny fitsipiko, sady boboky ny lalàko ny fanahiny. 	
03O	26	44	0,00000	 Na dia amin'izany aza anefa, rahefa mby any amin'ny tanim-pahavalony izy ireo, tsy dia hariako na ho halako hataoko levona mihitsy sy hahatapaka ny fanekeko taminy; fa izaho no Iaveh Andriamaniny. 	
03O	26	45	0,00000	 Hotsarovako hanasoavako azy ny fanekena nataoko tamin'ny razany, izay navoakako tany amin'ny tany Ejipta, teo imason'ny firenen-kafa, mba ho Andriamaniny aho. Izaho no Iaveh. 	
03O	26	46	0,00000	 Ireo no didy amam-pitsipika ary lalàna nataon'ny Tompo ho fifaneken'ny tenany sy ny zanak'Israely tao an-tendrombohitra Sinaia, tamin'ny alalan'i Moizy.	
03O	27	1	0,00000	[NY VOADY SY NY FAHAFOLON-KARENA] Ary Iaveh niteny tamin'i Moizy nanao hoe: 	
03O	27	2	0,00000	 Mitenena amin'ny zanak'Israely ka lazao amin'izy ireo hoe: Raha misy olona mivady, dia an'ny Tompo ny olona, araka izay anombananao azy. 	
03O	27	3	0,00000	 Raha lehilahy no hotombananao ny hatramin'ny roapolo taona ka hatramin'ny enimpolo taona, dia tombano volafotsy dimampolo sikla araka ny sikla masina; 	
03O	27	4	0,00000	 ary raha vehivavy, dia telopolo sikla no hanombananao azy. 	
03O	27	5	0,00000	 Ny hatramin'ny dimy taona ka hatramin'ny roapolo taona, raha zazalahy dia roapolo sikla no hanombananao azy, ary raha zazavavy dia folo sikla. 	
03O	27	6	0,00000	 Ny hatramin'ny iray volana ka hatramin'ny dimy taona, raha zazalahy dia dimy sikla no hanombananao azy, ary raha zazavavy dia telo sikla. 	
03O	27	7	0,00000	 Ny hatramin'ny enimpolo taona no ho miakatra dia dimy ambin'ny folo sikla raha lehilahy, ary folo sikla raha vehivavy. 	
03O	27	8	0,00000	 Raha mahantra loatra izay olona mivoady ka tsy mahaloa ny tombana nataonao, dia hoentina mankeo amin'ny mpisorona izay hanombana azy izy, ka dia hoferan'ny mpisorona araka ny toe-pananan'ny olona nivoady ny tombany.	
03O	27	9	0,00000	 Raha biby fanao fanatitra ho an'ny Tompo no nivoadina, dia ho zava-masina izay rehetra homena an'ny Tompo toy izany. 	
03O	27	10	0,00000	 Tsy hosoloana izany, ny ratsy tsy hasolo ny tsara, ny tsara tsy hasolo ny ratsy; ary raha soloana biby anankiray ny biby anankiray hafa, dia ho samy zava-masina izy roroa. 	
03O	27	11	0,00000	 Ary raha biby maloto tsy fanao fanatitra amin'ny Tompo kosa, dia hoentina mankeo amin'ny mpisorona, 	
03O	27	12	0,00000	 ka ny mpisorona no hanombana azy araka ny hatsarany na haratsiany, dia izay tombany ataon'ny mpisorona no hekena. 	
03O	27	13	0,00000	 Raha tiana havotana izy dia hotongoavana ny ampahadimin'izay nanombananao azy. 	
03O	27	14	0,00000	 Raha misy olona manamasina ny tranony manokana azy ho an'ny Tompo, dia hotombanan'ny mpisorona araka ny hatsarany na haratsiany ny trano, ka izay tombany ataon'ny mpisorona no harahina. 	
03O	27	15	0,00000	 Raha te-hanavotra ny tranony ilay nanamasina azy, hotongoaviny ny ampahadiminy izay nanombananao azy, dia ho azy ny trano. 	
03O	27	16	0,00000	 Raha misy olona manokana ho an'ny Tompo ny sasany amin'ny zara taniny, dia ho araka ny voa famafy aminy no hanombananao azy, ka volafotsy dimampolo sikla no hanombananao ny tany mifafy orja iray gomera. 	
03O	27	17	0,00000	 Raha miantomboka amin'ny taona Jobile no anokanany ny taniny dia io tombany nataonao io no arahina, 	
03O	27	18	0,00000	 fa raha aty aorian'ny Jobile kosa no anokanany ny taniny, dia ho araka ny isan'ny taona sisa mandra-pihavin'ny Jobile no hanombanan'ny mpisorona ny vidiny, ka hahena ny tombany nataonao. 	
03O	27	19	0,00000	 Raha te-hanavotra ny taniny ilay nanokana azy, hotongoaviny ny ampahadiminy izay vidiny nanombananao azy, dia hipetraka ho azy ny tany. 	
03O	27	20	0,00000	 Raha tsy havotany ny tany na hamidiny amin'olona hafa dia tsy azo havotana intsony; 	
03O	27	21	0,00000	 fa rahefa afaka amin'ny Jobile ny tany dia hatokana ho an'ny Tompo toy ny tany nivoadiana, ka ho tonga fananan'ny mpisorona. 	
03O	27	22	0,00000	 Raha misy olona manokana ho an'ny Tompo ny tany novidiny tsy anisan'ny zara taniny; 	
03O	27	23	0,00000	 dia ho eran'ny mpisorona izay vidiny, araka ny anombananao azy mandra-pihavin'ny taona Jobile, dia haloan'izany olona izany androtr'io ihany izay voafetra ho vidiny, ho zavatra voatokana ho an'ny Tompo. 	
03O	27	24	0,00000	 Amin'ny taona Jobile dia hiverina amin'izay nividianana azy sy tompon-jara tany azy ilay tany. 	
03O	27	25	0,00000	 Ny tombana rehetra hataonao araka ny sikla masina: roapolo gerà ny sikla iray. 	
03O	27	26	0,00000	 Tsy misy anefa mahazo manokana voalohan-teraky ny biby fiompiny, fa efa an'ny Tompo rahateo izany noho ny mahavoalohan-teraka azy, ka na omby, na ondry dia efa an'ny Tompo izany. 	
03O	27	27	0,00000	 Ary ny amin'ny biby maloto dia havotana araka izay tombany hataonao izy, hotongoavina ny ampahadiminy, fa raha tsy avotana izy dia hamidy araka izay hanombananao azy. 	
03O	27	28	0,00000	 Izay rehetra natokan'ny olona nataony anatema ho an'ny Tompo amin'izay rehetra ananany, na olona na biby, na tany zara lovany, dia tsy ho azo hamidy na havotana, fa zava-masina dia masina an'ny Tompo avokoa izay rehetra natokana natao anatema. 	
03O	27	29	0,00000	 Tsy misy azo avotana izay olona natao anatema, fa hatao maty. 	
03O	27	30	0,00000	 Ny ampahafolon'ny vokatra rehetra avy amin'ny tany, na ny avy amin'ny voa famafy amin'ny tany, na ny avy amin'ny voan'ny hazo, dia an'ny Tompo avokoa, zava-boatokana ho an'ny Tompo izany. 	
03O	27	31	0,00000	 Raha misy olona te-hanavotra amin'ny ampahafolon'ny vokany, dia hotongoaviny ny ampahadiminy izay vidiny. 	
03O	27	32	0,00000	 Ny ampahafolon'ny biby fiompy, na vaventy na madinika, amin'izay biby fiandry rehetra, dia hatokana ho an'ny Tompo avokoa ny ampahafalony. 	
03O	27	33	0,00000	 Tsy azo ifidianana izay tsara na ratsy izany, ary tsy azo takalozana koa; fa raha takalozana dia ho samy zava-masina avokoa, na ny biby natakalo, na izay natakalo azy, sady samy tsy ho azo avotana. 	
03O	27	34	0,00000	 Ireo no didy nomen'ny Tompo an'i Moizy ho an'ny zanak'Israely, tao an-tendrombohitra Sinaia.	
04O	1	1	0,00000	[NY FANISANA NY FOKO ROA AMBIN'NY FOLO] Tany an'efitra Sinaia, tao amin'ny trano lay fihaonana, tamin'ny andro voalohan'ny volana faharoa, taona faharoa taorian'ny nivoahana tany amin'ny tany Ejipta, dia niteny tamin'i Moizy Iaveh nanao hoe: 	
04O	1	2	0,00000	 Alao isa ny fiangonan'ny zanak'Israely rehetra, araka ny fianakaviany sy ny fokom-pianakaviany avy, ka ny anaran'ny lehilahy rehetra isam-batan'olona no hisaina tsirairay avy, 	
04O	1	3	0,00000	 hatramin'ny roapolo taona no ho miakatra, dia ny lehilahy rehetra amin'Israely izay mahatam-piadiana. Hianao sy Aarona no hanisa azy araka ny isan-tokony avy;	
04O	1	4	0,00000	 ary lehilahy iray avy amin'ny isam-pokony, izay filohan'ny fokom-pianakaviany avy, no hiaraka aminareo. 	
04O	1	5	0,00000	 Ireto no anaran'ny lehilahy hiaraka aminareo: Ny amin'i Robena: Elisora zanak'i Sedeora; 	
04O	1	6	0,00000	 ny amin'i Simeona: Salamiela zanak'i Sorisadaia; 	
04O	1	7	0,00000	 ny amin'i Jodà: Nahasona zanak'i Aminadaba; 	
04O	1	8	0,00000	 ny amin'Isakara: Natanaela zanak'i Soara; 	
04O	1	9	0,00000	 ny amin'i Zabolona: Eliaba zanak'i Helona; 	
04O	1	10	0,00000	 ny amin'ny terak'i Josefa: ny amin'i Efraima: Elisamà zanak'i Amioda; ny amin'i Manase: Gamaliela zanak'i Fadasora: 	
04O	1	11	0,00000	 ny amin'i Benjamina: Abidana zanak'i Jedeona; 	
04O	1	12	0,00000	 ny amin'i Dana: Ahiesera zanak'i Amisadaia; 	
04O	1	13	0,00000	 ny amin'i Azera: Fegiela zanak'i Okrana; 	
04O	1	14	0,00000	 ny amin'i Gada: Eliasafa zanak'i Doela; 	
04O	1	15	0,00000	 ny amin'i Neftalì: Ahira zanak'i Enana. 	
04O	1	16	0,00000	 Ireo no voafidy tamin'ny fiangonana. Lohan'ny firenena avy amin'ny razany izy sy mpifehy arivo amin'Israely.	
04O	1	17	0,00000	 Nalain'i Moizy sy Aarona ireo olona izay efa voantendry amin'ny anarany avy,	
04O	1	18	0,00000	 dia nanaika ny fiangonana rehetra izy, ka ny hatramin'ny roapolo taona no ho miakatra rehetra, dia samy nosoratana araka ny fianakaviany sy ny fokony, ary noisaina ny anarany isam-batan'olona.	
04O	1	19	0,00000	 Araka ny nandidian'ny Tompo an'i Moizy dia nataony ny fanisana tany an'efitra Sinaia.	
04O	1	20	0,00000	 Ny tera-dRobena lahimatoan'Israely, ny taranak'ireo araka ny fianakaviany sy ny fokom-pianakaviany avy, no nisainy araka ny anarany isam-batan'olona, ny lehilahy rehetra hatramin'ny roapolo taona no ho miakatra, ny lehilahy rehetra mahatam-piadiana,	
04O	1	21	0,00000	 dia nisy diman-jato amby enina arivo sy efatra alina no voasoratra ho isan'ny fokon-dRobena. 	
04O	1	22	0,00000	 Ny terak'i Simeona, ny taranak'ireo araka ny fianakaviany sy ny fokom-pianakaviany avy, ny voasoratra ho isan'ireo, rahefa nisaina ny anarany isam-batan'olona, ny lehilahy rehetra hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	23	0,00000	 dia nisy telon-jato amby sivy arivo sy dimy alina no voasoratra ho isan'ny fokon'i Simeona. 	
04O	1	24	0,00000	 Ny terak'i Gada, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	25	0,00000	 dia nisy dimampolo amby enin-jato sy dimy arivo sy efatra alina no voasoratra ho isan'ny fokon'i Gada.	
04O	1	26	0,00000	 Ny terak'i Jodà, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	27	0,00000	 dia nisy enin-jato amby efatra arivo sy fito alina novoasoratra ho isan'ny fokon'i Jodà. 	
04O	1	28	0,00000	 Ny terak'Isakara, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy mahatam-piadiana, 	
04O	1	29	0,00000	 dia nisy efa-jato amby efatra arivo sy dimy alina no voasoratra ho isan'ny fokon'Isakara. 	
04O	1	30	0,00000	 Ny terak'i Zabolona, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	31	0,00000	 dia nisy efa-jato amby fito arivo sy dimy alina no voasoratra ho isan'ny fokon'i Zabolona. 	
04O	1	32	0,00000	 Ny zanak'i Josefa: ny terak'i Efraima, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	33	0,00000	 dia nisy diman-jato amby efatra alina no voasoratra ho isan'ny fokon'i Efraima. 	
04O	1	34	0,00000	 Ny terak'i Manase, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	35	0,00000	 dia nisy roan-jato amby roa arivo sy telo alina, no voasoratra ho isan'ny fokon'i Manase. 	
04O	1	36	0,00000	 Ny terak'i Benjamina, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	37	0,00000	 dia nisy efa-jato amby dimy arivo sy telo alina no voasoratra ho isan'ny fokon'i Benjamina. 	
04O	1	38	0,00000	 Ny terak'i Dana, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	39	0,00000	 dia nisy fiton-jato amby roa arivo sy enina alina no voasoratra ho isan'ny fokon'i Dana. 	
04O	1	40	0,00000	 Ny terak'i Asera, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	41	0,00000	 dia nisy diman-jato amby arivo sy efatra alina no voasoratra ho isan'ny fokon'i Asera. 	
04O	1	42	0,00000	 Ny terak'i Neftalì, ny taranak'ireo araka ny fianakaviany sy ny fokom-pianakaviany avy, rahefa nisaina ny anarany hatramin'ny roapolo taona no ho miakatra, ny lehilahy rehetra mahatam-piadiana, 	
04O	1	43	0,00000	 dia nisy efa-jato amby telo arivo sy dimy alina no voasoratra ho isan'ny fokon'i Neftalì. 	
04O	1	44	0,00000	 Ireo no voaisa nisain'i Moizy sy Aarona, mbamin'izy roa ambin'ny folo lahy, filohany amin'Israely, lehilahy iray avy isam-pokony. 	
04O	1	45	0,00000	 Ny zanak'Israely rehetra izay nisaina araka ny fokom-pianakaviany avy, hatramin'ny roapolo taona no ho miakatra, ny lehilahy rehetra amin'Israely izay mahatam-piadiana, 	
04O	1	46	0,00000	 ny voaisa rehetra dia nisy dimam-polo amby diman-jato sy telo arivo sy enina hetsy. 	
04O	1	47	0,00000	 Tsy mba nisaina niaraka tamin'ireo ny Levita araka ny fokom-pianakaviany. 	
04O	1	48	0,00000	 Niteny tamin'i Moizy Iaveh nanao hoe: 	
04O	1	49	0,00000	 Aza mba isaina ny fokon'i Levì, ary aza mba alaina isa miaraka amin'ny zanak'Israely izy. 	
04O	1	50	0,00000	 Fa apetraho aminy kosa ny fikarakarana ny Fonenan'ny vavolombelona mbamin'ny fanaka aman-javatra rehetra momba azy. Izy ireo no hitondra ny Fonenana mbamin'ny fanaka aman-javatra rehetra momba azy; izy no hanao ny fanompoana ao aminy; ary izy no hitoby manodidina ny Fonenana. 	
04O	1	51	0,00000	 Rahefa hifindra ny Fonenana dia ny Levita no hangorona azy; rahefa hiorin-dasy indray ny Fonenana, izy koa no hanangana azy; fa raha olon-kafa no manakaiky eo, dia hohelohin-ko faty. 	
04O	1	52	0,00000	 Ny zanak'Israely, dia samy hiorin-dasy ao amin'ny anjara tobiny samy manakaiky ny fanevany araka ny isan-tokony avy. 	
04O	1	53	0,00000	 Fa ny Levita kosa dia hitoby manodidina ny Fonenan'ny vavolombelona, mba tsy hipoahan'ny hatezerako ny fiangonan'ny zanak'Israely, ary ny Levita no hiambina ny Fonenan'ny vavolombelona. 	
04O	1	54	0,00000	 Dia notanterahin'ny zanak'Israely avokoa izay rehetra nandidian'ny Tompo an'i Moizy; nataony izany.	
04O	2	1	0,00000	[FILAHARANA EO AN-DASY SY ENY AN-DÀLANA] Ary niteny tamin'i Moizy Iaveh nanao hoe: 	
04O	2	2	0,00000	 Ny zanak'Israely dia samy hitoby eo akaikin'ny fanevany, sy ho eo ampototry ny sainan'ny fokom-pianakaviany avy. Manandrify sy manodidina ny trano lay fihaonana no hitobian'izy ireo. 	
04O	2	3	0,00000	 Ny fanevan'ny tobin'i Jodà no hiorin-dasy eo anoloany eo amin'ny lafiny atsinanana mbamin'ny antokony avy. Ny filohan'ny taranak'i Jodà dia Nahasona zanak'i Aminadaba 	
04O	2	4	0,00000	 ary enin-jato amby efatra arivo sy fito alina ny antoko-miaramilany araka ny lehilahy voaisa. 	
04O	2	5	0,00000	 Ny fokon'Isakara no hitoby eo anilany. Ny filohan'ny taranak'Isakara dia Natanaela zanak'i Soara, 	
04O	2	6	0,00000	 ary efa-jato amby efatra arivo sy dimy alina ny antoko-miaramilany, araka ny lehilahy voaisa. 	
04O	2	7	0,00000	 Manaraka nizany dia ny fokon'i Zabolona. Ny filohan'ny taranak'i Zabolona dia Eliaba zanak'i Helona, 	
04O	2	8	0,00000	 ary efa-jato amby fito arivo sy dimy alina ny antoko-miaramilany araka ny lehilahy voaisa. 	
04O	2	9	0,00000	 Araka ny lehilahy voaisa dia efa-jato amby enina arivo sy valo alina sy iray hetsy no totalin'ny eo amin'ny tobin'i Jodà, araka ny antokony avy. Ireo no ho lohalàlana rahefa hiainga. 	
04O	2	10	0,00000	 Ny fanevan'ny tobin-dRobena no ho eo amin'ny lafiny atsimo; mbamin'ny antokony avy. Ny filohan'ny tarana-dRobena dia Elizora zanak'i Sedeora. 	
04O	2	11	0,00000	 Ary diman-jato amby enina arivo sy efatra alina ny antoko-miaramilany, araka ny lehilahy voaisa. 	
04O	2	12	0,00000	 Ny fokon'i Simeona no hitoby eo anilany. Ny filohan'ny taranak'i Simeona, dia Salamiela zanak'i Sorisadaia; 	
04O	2	13	0,00000	 ary telon-jato amby sivy arivo sy dimy alina ny antoko-miaramilany, araka ny lehilahy voaisa. 	
04O	2	14	0,00000	 Manaraka izany dia ny fokon'i Gada. Ny filohan'ny taranak'i Gada dia Eliazafa zanak'i Doela, 	
04O	2	15	0,00000	 ary dimam-polo amby enin-jato sy dimy arivo sy efatra alina ny antoko-miaramilany, araka ny lehilahy voaisa. 	
04O	2	16	0,00000	 Ka dia dimam-polo amby efa-jato sy arivo sy dimy alina sy iray hetsy no totalin'ny eo amin'ny tobin-dRobena, araka ny lehilahy voaisa manaraka ny antokony avy. Ireo no ho laharana faharoa eny an-dàlana. 	
04O	2	17	0,00000	 Izay vao handroso ny trano lay fihaonana, ny antokon'ny Levita eo afovoan'ny toby rehetra. Ary araka ny filaharany eo an-dasy ihany no ho fandehany eny an-dàlana koa, samy eo an-daharany manaraka ny fanevany avy. 	
04O	2	18	0,00000	 Ny fanevan'i Efraima no ho eo andrefana, mbamin'ny antokony. Ny filohan'ny taranak'i Efraima, dia Elisamà zanak'i Amioda; 	
04O	2	19	0,00000	 ary diman-jato amby efatra alina ny antoko-miaramilany, araka ny lehilahy voaisa. 	
04O	2	20	0,00000	 Ny fokon'i Manase no hitoby eo anilany. Ny filohan'ny taranak'i Manase dia Gamaliela zanak'i Fadasora, 	
04O	2	21	0,00000	 ary roan-jato amby roa arivo sy telo alina ny antoko-miaramilany, araka ny lehilahy voaisa. 	
04O	2	22	0,00000	 Manaraka izany, dia ny fokon'i Benjamina. Ny filohan'ny taranak'i Benjamina dia Abidàna zanak'i Jedeona, 	
04O	2	23	0,00000	 ary efa-jato amby dimy arivo sy telo alina ny antoko-miaramilany, araka ny lehilahy voaisa. 	
04O	2	24	0,00000	 Ka dia zato amby valo arivo sy iray hetsy no totalin'ny eo amin'ny tobin'i Efraima, araka ny lehilahy voaisa, manaraka ny antokony avy. Ireo no laharana fahatelo eny an-dàlana. 	
04O	2	25	0,00000	 Ny fanevan'ny tobin'i Dana no ho eo avaratra, mbamin'ny antokony. Ny filohan'ny taranak'i Dana dia Ahiesera zanak'i Amisadaìa; 	
04O	2	26	0,00000	 ary fiton-jato amby roa arivo sy enina alina ny antoko-miaramilany, araka ny lehilahy voaisa. 	
04O	2	27	0,00000	 Ny fokon'i Asera no hitoby eo anilany. Ny filohan'ny taranak'i Asera dia Fegiela zanak'i Okrana, 	
04O	2	28	0,00000	 ary diman-jato amby arivo sy efatra alina ny antoko-miaramilany, araka ny lehilahy voaisa. 	
04O	2	29	0,00000	 Manaraka izany dia ny fokon'i Neftalì. Ny filohan'ny taranak'i Neftalì dia Ahira zanak'i Enàna, 	
04O	2	30	0,00000	 ary efa-jato amby telo arivo sy dimy alina ny antoko-miaramilany, araka ny lehilahy voaisa. 	
04O	2	31	0,00000	 Ka dia enin-jato amby fito arivo sy dimy alina sy iray hetsy no tontalin'ny eo amin'ny tobin'i Dana, araka ny lehilahy voaisa. Ireo kosa no ho vody làlana manaraka ny fanevany avy. 	
04O	2	32	0,00000	 Ireo no isan'ny zanak'Israely voasoratra tamin'ny fanisana azy, araka ny fokom-pianakaviany avy. Dimam-polo amby diman-jato sy telo arivo sy enina hetsy no tontalin'ny lehilahy voaisa, voatokotoko isan-tobiny araka ny antoko-miaramilany avy. 	
04O	2	33	0,00000	 Tsy anisan'ny voaisa niaraka tamin'ny zanak'Israely ny levita, araka ny nandidian'ny Tompo an'i Moizy.	
04O	2	34	0,00000	 Notanterahin'ny zanak'Israely avokoa izay rehetra nandidian'ny Tompo an'i Moizy. Toy izany no nitobiany samy araka ny fanevany avy. Toy izany no nilaharany teo am-pandehanana araka ny fianakaviany avy sy ny fokom-pianakaviany avy.	
04O	3	1	0,00000	[FANISANA NY LEVITA SY NY LAHIMATOA - NY LEVITA NO NASOLO NY LAHIMATOA] Izao no taranak'i Aarona sy Moizy, tamin'ny andro nitenenan'ny Tompo tamin'i Moizy, teny an-tendrombohitra Sinaia. 	
04O	3	2	0,00000	 Ny anaran'ny zanakalahin'i Aarona dia izao: Nadaba, lahimatoa, Abiò, Eleazara, ary Itamara. 	
04O	3	3	0,00000	 Ireo no anaran'ny zanakalahin'i Aarona, dia ireo mpisorona nandray ny fanosorana, voatokana hanao ny fisoronana. 	
04O	3	4	0,00000	 Nadaba sy Abiò dia maty teo anatrehan'ny Tompo tamin'izy nanatitra afo hafa teo anatrehan'ny Tompo tany an'efitra Sinaia: tsy nanan-janaka izy ireo. 	
04O	3	5	0,00000	 Ary Elezara sy Itamara nanao ny fisoronana teo anatrehan'i Aarona rainy. 	
04O	3	6	0,00000	 Ary niteny tamin'i Moizy Iaveh ka nanao hoe: Ampanatony ny fokon'i Levì, ka apetraho eo anatrehan'i Aarona mpisorona mba hanao ny raharahany. 	
04O	3	7	0,00000	 Izy ireo no hiadidy ny zavatra rehetra iandraiketan'i Aarona, sy iandraiketan'ny Fiangonana rehetra, eo anoloan'ny trano lay fihaonana; ka hanatanteraka ny fanompoana momba ny Fonenana. 	
04O	3	8	0,00000	 Izy ireo no hiadidy ny fanaka rehetra ao amin'ny trano lay fihaonana, sy izay rehetra tsy maintsy hiandraiketan'ny zanak'Israely; izany no hanantanterahany ny fanompoana momba ny Fonenana. 	
04O	3	9	0,00000	 Hatolotrao ny Levita ho an'i Aarona sy ny zanakalahiny: dia ho voatolotra mihitsy ho azy izy ireo eo amin'ny zanak'Israely. 	
04O	3	10	0,00000	 Ary Aarona sy ny zanany lahy dia hotendrenao hanao ny raharahany momba ny fisoronana. Fa raha olon-kafa no manatona ny fitoerana masina, dia hohelohin-ko faty.	
04O	3	11	0,00000	 Niteny tamin'i Moizy Iaveh ka nanao hoe: 	
04O	3	12	0,00000	 Indro efa nalaiko ho ahy eo afovoan'ny zanak'Israely, ny Levita, ho solon'ny lahimatoa izay voalohan-teraky ny reniny ao amin'ny zanak'Israely, ka dia ahy ny Levita; 	
04O	3	13	0,00000	 satria ahy ny lahimatoa rehetra. Tamin'ilay andro namelezako ny lahimatoa rehetra tany amin'ny tany Ejipta no nanokanako ho ahy ny voalohan-teraka rehetra amin'Israely, na olona na biby fiompy; ka dia ahy ireo, fa izaho no Iaveh. 	
04O	3	14	0,00000	 Tany an'efitra Sinaia, dia niteny tamin'i Moizy Iaveh ka nanao hoe: 	
04O	3	15	0,00000	 Alao isa, araka ny fokom-pianakaviany, araka ny fianakaviany avy, ny taranak'i Levì, ka ny lahy rehetra hatramin'ny iray volana no ho miakatra no isao. 	
04O	3	16	0,00000	 Dia nataon'i Moizy ny fanisana azy ireo, noho ny tenin'ny Tompo, araka ny nandidiany azy. 	
04O	3	17	0,00000	 Izao no zanakalahin'i Levì, araka ny anarany avy: Gersona, Kaata ary Merary. 	
04O	3	18	0,00000	 Izao no anaran'ny zanakalahin'i Gersona, araka ny fianakaviany: Lebny sy Semeì. 	
04O	3	19	0,00000	 Ny zanak'i Kaata araka ny fianakaviany dia Amrama, Jezaara, Hebrona ary Oziela. 	
04O	3	20	0,00000	 Ny zanak'i Merary, araka ny fianakaviany, dia Moholy sy Mozì. Ireo no fokon'i Levì araka ny fokom-pianakaviany avy. 	
04O	3	21	0,00000	 Ny fokon'i Lebny sy ny fokon'i Semeì dia avy amin'i Gersona ka atao hoe fokon'ny Gersonita. 	
04O	3	22	0,00000	 Ny voaisa tamin'izy ireo, tamin'ny nanisana ny lahy rehetra hatramin'ny iray volana no ho miakatra, ny voaisa dia diman-jato amby fito arivo. 	
04O	3	23	0,00000	 Eo ivohon'ny Fonenana, amin'ny lafiny andrefana, no nitobian'ny Gersonita. 	
04O	3	24	0,00000	 Ny filohan'ny fianakavian'ny Gersonita dia Eliazafa zanak'i Laela. 	
04O	3	25	0,00000	 Ny amin'ny trano lay fihaonana dia izao no niadidian'ny zanak'i Gersona: ny Fonenana sy ny trano lay, ny rakony, ny varavarana lamba izay ao amin'ny fidiran'ny trano lay fihaonana; 	
04O	3	26	0,00000	 ny fefy lamban'ny kianja, sy ny vavahady lamba amin'ny kianja izay manodidina ny Fonenana sy ny otely, ary ny kofehy rehetra ilaina aminy. 	
04O	3	27	0,00000	 Ny avy amin'i Kaata dia ny fokon'ny Amramita, ny fokon'i Jesaarita, ny fokon'ny Hebronita, ary ny fokon'ny Azielita: ireo no fokon'ny Kaatita. 	
04O	3	28	0,00000	 Tamin'ny nanisana ny lahy rehetra hatramin'ny iray volana no ho miakatra dia enin-jato amby valo arivo no isany, izay miandraikitra ny fiambenana ny fitoerana masina. 	
04O	3	29	0,00000	 Eo amin'ny lafiny atsimo amin'ny Fonenana no nitobian'ny fokon'ny zanakalahin'i Kaata. 	
04O	3	30	0,00000	 Ny filohan'ny foko ihavian'ireo fianakavian'ny Kaatita, dia Elifasana zanak'i Oziela. 	
04O	3	31	0,00000	 Ary ny anjara raharahany dia fiambenana ny fiara, ny latabatra, ny fanaovan-jiro, ny otely, ny fanaky ny fitoerana masina, izay fanaovana fanompoana, ny varavarana lamba mbamin'ny fanaovan-draharaha rehetra momba azy. 	
04O	3	32	0,00000	 Eleazara zanak'i Aarona mpisorona, no lehiben'ny filohan'ny Levita, ka izy no mpitandrina an'ireo miandraikitra ny fiambenana ny fitoerana masina. 	
04O	3	33	0,00000	 Ny fokon'ny Moholita sy ny fokon'ny Mosita dia avy amin'i Merary, ka ireo no fokon'ny Merarita. 	
04O	3	34	0,00000	 Roan-jato amby enina arivo no isan'izy ireo, tamin'ny nanisana ny lahy rehetra hatramin'ny iray volana no ho miakatra. 	
04O	3	35	0,00000	 Ny filohan'ny foko ihavian'ny fianakavian'i Merary, dia Soriela zanak'i Abihaiela. Eo amin'ny lafiny avaratra amin'ny Fonenana no nitobian'izy ireo. 	
04O	3	36	0,00000	 Napetraka tamin'ny zanakalahin'i Merary ny fitandremana amam-pikarakarana ny hazo fisaka amin'ny Fonenana, ny barany, ny andriny mbamin'ny faladiany, ary ny fanaka rehetra momba azy, mbamin'ny zavatra rehetra ilaina aminy, 	
04O	3	37	0,00000	 ny andry manodidina amin'ny kianja, ny faladiany, ny tsimany, ary ny kofehiny. 	
04O	3	38	0,00000	 Moizy sy Aarona mbamin'ny zanany no nitoby eo anoloan'ny Fonenana, eo atsinanana, eo anatrehan'ny trano lay fihaonana, amin'ny lafiny iposahan'ny masoandro; izy ireo no niadidy ny fiambenana ny fitoerana masina, araka izay tokony hotandreman'ny zanak'Israely rehetra; fa raha olon-kafa no manakaiky eo, dia tsy maintsy hohelohin-ko faty. 	
04O	3	39	0,00000	 Roa arivo sy roa alina no tontalin'ny Levita voaisa tamin'ny fanisana nataon'i Moizy, araka ny nandidian'ny Tompo azy, dia ny lehilahy rehetra hatramin'ny iray volana no ho miakatra, araka ny fianakaviany azy. 	
04O	3	40	0,00000	 Ary hoy Iaveh tamin'i Moizy: Alao isa ny lahimatoa rehetra amin'ny zanak'Israely, hatramin'ny iray volana no ho miakatra, ka isao ny anarany. 	
04O	3	41	0,00000	 Dia ny Levita no halainao ho ahy, fa izaho no Iaveh, dia ho solon'ny lahimatoan'ny zanak'Israely rehetra izy; ary ny biby fiompin'ny Levita, ho solon'ny volaohan-teraka rehetra amin'ny biby fiompin'ny zanak'Israely. 	
04O	3	42	0,00000	 Dia nisain'i Moizy araka ny nandidian'ny Tompo azy, ny lahimatoa rehetra tamin'ny zanak'Israely, 	
04O	3	43	0,00000	 ka nisy telo amby fito-polo sy roan-jato sy roa arivo sy roa alina ny lahimatoa rehetra voaisa, hatramin'ny iray volana no ho miakatra, nisaina araka ny anarany avy. 	
04O	3	44	0,00000	 Ary niteny tamin'i Moizy Iaveh ka nanao hoe: 	
04O	3	45	0,00000	 Alao ny Levita ho solon'ny lahimatoa rehetra amin'ny zanak'Israely; ary ny biby fiompin'ny Levita ho solon'ny biby fiompiny koa, ka dia ho ahy ny Levita; izaho no Iaveh. 	
04O	3	46	0,00000	 Ny amin'ny avotr'ireo lahimatoa telo amby fitopolo sy roan-jato amin'ny zanak'Israely, izay mihoatra isa noho ny Levita, 	
04O	3	47	0,00000	 dia sikla dimy isan'olona no horaisinao aminy, ka araka ny sikla masina, izay gera roapolo avy, no handraisanao azy; 	
04O	3	48	0,00000	 ary homenao an'i Aarona sy ny zanany ny vola, ho avotr'ireo mihoatra ny isan'ny Levita. 	
04O	3	49	0,00000	 Dia noraisin'i Moizy ny vola avotr'ireo nihoatra isa ka navotan'ny Levita; 	
04O	3	50	0,00000	 ka sikla dimy amby enimpolo sy telon-jato sy arivo, araka ny sikla masina, no vola noraisiny tamin'ny lahimatoan'ny zanak'Israely. 	
04O	3	51	0,00000	 Nomen'i Moizy an'i Aarona sy ny zanany izany vola avy amin'ny fanavotana izany, araka ny tenin'ny Tompo, dia araka ny nandidian'ny Tompo an'i Moizy.	
04O	4	1	0,00000	[NY AMIN'NY RAHARAHAN'NY LEVITA] Ary niteny tamin'i Moizy sy Aarona Iaveh ka nanao hoe: 	
04O	4	2	0,00000	 Isao ny taranak'i Kaata amin'ny taranak'i Levì, araka ny fianakaviany sy ny fokom-pianakaviany avy, 	
04O	4	3	0,00000	 hatramin'ny telopolo taona no ho miakatra ka hatramin'ny dimam-polo taona; dia izay rehetra voatendry hanao fanompoana hahavita raharaha ao amin'ny trano lay fihaonana. 	
04O	4	4	0,00000	 Izao no raharaha hataon'ny taranak'i Kaata ao amin'ny trano lay fihaonana: hitondra ny fanaka masina indrindra izy. 	
04O	4	5	0,00000	 Rahefa hifindra lasy, dia Aarona sy ny zanany aloha no ho avy hampidina ny lamba fanakonana, ka ny fiaran'ny vavolombelona, dia hosaronany amin'io; 	
04O	4	6	0,00000	 ary hodi-dogaona no harakony eo ambonin'io; lamba jaky volomparasy iray volo no hovelariny ambonin'izay; izay vao hapetany eo ny baony. 	
04O	4	7	0,00000	 Ny latabatry ny mofo alahatra, dia hovelarany lamba jaky volomparasy ka hapetrany eo amboniny, ny lovia, ny kalisy, ny kapaoka, ary ny kopy amin'ny fanatitra araraka, ary ny mofo mifandimby tsy tapaka, dia hatao eo ambonin'ny latabatra. 	
04O	4	8	0,00000	 Hovelariny lamba mena antitra eo amboniny ireo, sy horakofany firakotra hodi-dogaona vao hapetany ny baon'ny latabatra. 	
04O	4	9	0,00000	 Haka lamba jaky volomparasy izy ireo handrakofany ny fanaovan-jiro mbamin'ny lalampiny, ny hetin-jirony, ny fitoeran-davenon-jirony, ny fitoeran-diloilo fanao aminy, sy izay ilaina aminy; 	
04O	4	10	0,00000	 ary hataony ao anatin'ny firakotra hodi-dogaona izy mbamin'ny fanaka rehetra momba azy, vao hapetrany eo ambonin'ny filanjana azy. 	
04O	4	11	0,00000	 Ny otely volamena dia hovelarany lamba jaky volomparasy sy hofonosiny firakotra hodi-dogaona vao hametahany ny baony. 	
04O	4	12	0,00000	 Halainy ny fanaka rehetra fanaovana ny fanompoana ao amin'ny fitoerana masina, ka hataony ao anatin'ny lamba jaky volomparasy sy hofonosiny firakotra hodi-dogaona vao hapetrany eo ambonin'ny filanjana azy. 	
04O	4	13	0,00000	 Hesoriny ny lavenona eo amin'ny otely dia hovelarany lamba jaky mena mangatrakatraka eo amboniny; 	
04O	4	14	0,00000	 ka hapetrany eo amboniny avokoa ny fanaka rehetra ilaina amin'ny raharaha atao aminy, dia ny fatana, ny fitrebika, ny sotron'afo, ny tavy ary ny fanaka rehetra momba ny otely; hovelarany firakotra hodi-dogaona eo amboniny ireo, vao hapetany eo ny baony. 	
04O	4	15	0,00000	 Rahefa vitan'i Aarona sy ny zanany ny fanaronana ny fitoerana masina mbamin'ny fanaka rehetra momba azy, ka hifindra lasy, dia ho avy ny taranak'i Kaata hitondra azy; tsy hikasika ny zavatra masina anefa izy ireo, fandrao maty. Izany zavatra momba ny trano lay fihaonana izany, no ho anjara entan'ny taranak'i Kaata. 	
04O	4	16	0,00000	 Elezara zanak'i Aarona mpisorona, no hitandrina ny diloilon'ny fanaovan-jiro, ny zava-manitra mani-pofona, ny fanatitra tsy tapaka ary ny diloilo fanosorana, dia hitandrina ny Fonenana manontolo mbamin'izay rehetra ao anatiny, ny fitoerana masina mbamin'ny fanaka rehetra momba azy. 	
04O	4	17	0,00000	 Ary niteny tamin'i Moizy sy Aarona Iaveh ka nanao hoe: 	
04O	4	18	0,00000	 Tandremo sao ho voafongotra ny fokon'ny fianakavian'ny Kaatita eo afovoan'ny Levita. 	
04O	4	19	0,00000	 Izao no ataovy amin'izy ireo, mba ho velona izy fa tsy ho faty, raha manatona ny zavatra masina indrindra: Aarona sy ny zanany ihany no hiditra, dia hanome azy ireo ny anjara raharaha sy anjara entany tsirairay avy, 	
04O	4	20	0,00000	 fa ny Levita kosa dia tsy hiditra hijery ny zavatra masina, na dia indray mipy maso aza, fandrao maty izy.	
04O	4	21	0,00000	 Niteny tamin'i Moizy Iaveh ka nanao hoe: 	
04O	4	22	0,00000	 Isao koa ny taranak'i Gersona, araka ny fianakaviany avy; 	
04O	4	23	0,00000	 ny hatramin'ny telopolo taona no ho miakatra, dia hatramin'ny dimam-polo, no alao isa, dia izay rehetra tsy maintsy manao ny fanompoana izay manana anjara raharaha ao amin'ny trano lay fihaonana. 	
04O	4	24	0,00000	 Izao no fanompoana hataon'ny fokon'ny Gersonita, dia ny anjara raharahany sy ny anjara entany. 	
04O	4	25	0,00000	 Hitondra ny ambain'ny Fonenana sy ny trano lay fihaonana izy, mbamin'ny firakony ary ny sarona hodi-dogaona izay fanao eo amboniny, ny varavarana lamba izay ao amin'ny fidiran'ny trano lay fihaonana, 	
04O	4	26	0,00000	 ny fefy lamban'ny kianja, ny vavahady lamba izay eo amin'ny fidiran'ny kianja manodidina ny Fonenana, sy ny otely, ary ny kofehy amam-panaka rehetra momba azy; dia izy ireo no hanao ny fanompoana rehetra momba izany. 	
04O	4	27	0,00000	 Aarona sy ny zanany no handahatra ny raharaha rehetra hataon'ny taranaky ny Gersonita momba ny zavatra rehetra hoentiny sy ny zavatra rehetra hataony; homenareo hotandremany ny zavatra rehetra tsy maintsy entiny. 	
04O	4	28	0,00000	 Izany no fanompoan'ny fianakavian'ny zanaky ny Gersonita amin'ny trano lay fihaonana, izany no raharahany eo ambanin'ny fitandreman'Itamara, zanak'i Aarona mpisorona.	
04O	4	29	0,00000	 Alao isa ny taranak'i Merary, araka ny fianakaviany, araka ny fokom-pianakaviany avy, 	
04O	4	30	0,00000	 ny hatramin'ny telopolo taona no ho miakatra, dia hatramin'ny dimam-polo taona no hisainao, dia izay rehetra tsy maintsy manao ny fanompoana, izay manana anjara raharaha ao amin'ny trano lay fihaonana. 	
04O	4	31	0,00000	 Ka izao no homena hokarakarainy, dia ny zavatra hoentiny araka ny fanompoany rehetra ao amin'ny trano lay fihaonana: ny hazo fisaka amin'ny Fonenana, ny barany, ny andriny, ny faladiany, 	
04O	4	32	0,00000	 ny andry amin'ny kianja manodidina azy, ny faladian'ireo, ny tsimany, ny kofehiny, mbamin'ny fanaka rehetra momba azy, ary ny zavatra rehetra ilaina aminy. Tano an-tsoratra ny anaran'ny zavatra nomena hoentiny. 	
04O	4	33	0,00000	 Izany no fanompoan'ny fianakavian'ny zanak'i Merary, dia ny fanompoana rehetra momba ny trano lay fihaonana, eo ambany fifehezan'Itamara, zanak'i Aarona mpisorona. 	
04O	4	34	0,00000	 Ary Moizy sy Aarona mbamin'ny filohan'ny fiangonana nanisa ny taranaky ny Kaatita, araka ny fianakaviany, araka ny fokom-pianakaviany avy, 	
04O	4	35	0,00000	 hatramin'ny telopolo taona no ho miakatra, dia hatramin'ny dimam-polo taona, izay rehetra tsy maintsy manao ny fanompoana, izay manana anjara raharaha ao amin'ny trano lay fihaonana. 	
04O	4	36	0,00000	 Dimam-polo amby fiton-jato sy roa arivo no isan'ny voaisa araka ny fianakaviany. 	
04O	4	37	0,00000	 Ireo no voaisa tamin'ny fianakavian'ny Kaatita, dia izay rehetra manao fanompoana ao amin'ny trano lay fihaonana. Araka ny didy nomen'ny Tompo tamin'ny alàlan'i Moizy no nanaovan'i Moizy sy Aarona izany fanisana izany. 	
04O	4	38	0,00000	 Ny voaisa tamin'ny taranak'i Gersona araka ny fianakaviany, araka ny fokom-pianakaviany avy, 	
04O	4	39	0,00000	 ny hatramin'ny telopolo taona no ho miakatra dia hatramin'ny dimam-polo taona, izay rehetra tsy maintsy manao fanompoana, izay manana anjara raharaha ao amin'ny trano lay fihaonana, 	
04O	4	40	0,00000	 dia telo-polo amby enin-jato sy roa arivo no voaisa araka ny fianakaviany, araka ny fokom-pianakaviany avy. 	
04O	4	41	0,00000	 Ireo no voaisa tamin'ny fianakavian'ny taranak'i Gersona, dia izay rehetra nanao fanompoana ao amin'ny trano lay fihaonana. Didin'ny Tompo no nanaovan'i Moizy sy Aarona izany fanisana izany. 	
04O	4	42	0,00000	 Ny voaisa tamin'ny fianakavian'ny taranak'i Merary, araka ny fianakaviany, araka ny fokom-pianakaviany avy, 	
04O	4	43	0,00000	 ny hatramin'ny telopolo taona no ho miakatra dia hatramin'ny dimam-polo taona, izay tsy maintsy manao ny fanompoana, izay manana anjara raharaha ao amin'ny trano lay fihaonana, 	
04O	4	44	0,00000	 dia roan-jato sy telo arivo no voaisa, araka ny fianakaviany avy. 	
04O	4	45	0,00000	 Ireo no voaisa tamin'ny fianakavian'ny taranak'i Merary. Didy nomen'ny Tompo tamin'ny alàlan'i Moizy no nanaovan'i Moizy sy Aarona izany fanisana izany. 	
04O	4	46	0,00000	 Ny voaisa rehetra tamin'ny Levita, izay nisain'i Moizy sy Aarona mbamin'ny filohan'Israely, araka ny fianakaviany, araka ny fokom-pianakaviany avy, 	
04O	4	47	0,00000	 hatramin'ny telopolo taona no ho miakatra dia hatramin'ny dimam-polo taona, izay rehetra tsy maintsy manana anjara raharaha amin'ny fanompoana sy ny fitondrana entana momba ny trano lay fihaonana. 	
04O	4	48	0,00000	 dia valo-polo amby diman-jato sy valo arivo no voaisa. 	
04O	4	49	0,00000	 Noho ny didy nomen'ny Tompo tamin'ny alàlan'i Moizy no nanaovana izany fanisana izany sy nanomezana azy tsirairay ny fanompoana tsy maintsy hataony sy ny entana tsy maintsy hoentiny avy, ka dia voaisa araka ny nandidian'ny Tompo an'i Moizy izy ireo.	
04O	5	1	0,00000	[FAMOAHANA NY OLONA MALOTO ANY IVELAN'NY TOBY - FANONERANA NY ZAVATRA AZO TSY AN-DRARINY - LALÀNA MOMBA NY FIAHIAHIANA] Ary niteny tamin'i Moizy Iaveh ka nanao hoe: 	
04O	5	2	0,00000	 Asaovy avoaky ny zanak'Israely any ivelan'ny toby izay rehetra boka, na voan'ny fitsihana, na voaloton'ny faty. 	
04O	5	3	0,00000	 Avoahy any ivelan'ny toby avokoa ireny, na lahy na vavy, mba tsy handoto ny tobiny, izay onenako eo afovoany. 	
04O	5	4	0,00000	 Dia nataon'ny zanak'Israely izany, ka navoakany any ivelan'ny toby ireny: araka ny nandidian'ny Tompo an'i Moizy no nataon'ny zanak'Israely.	
04O	5	5	0,00000	 Niteny tamin'i Moizy Iaveh ka nanao hoe: 	
04O	5	6	0,00000	 Lazao amin'ny zanak'Israely hoe: Raha misy lehilahy na vehivavy diso amin'ny Tompo manao fahotana isan'ireo mahafaty antoka ny namana, fa tsy manaraka an'ny Tompo, ka dia meloka izy, 	
04O	5	7	0,00000	 dia tsy maintsy hiaiky ny fahotany, sy hamerina ny zavatra rehetra azony tsy an-drariny, tongoaviny ny fahadiminy, hatolony amin'izay olona nanaovany hadisoana. 	
04O	5	8	0,00000	 Ary raha tsy manana solony io olona io, izay azo hamerenana ny zavatra azo tamim-pahotana, dia ho an'ny Tompo izany zavatra izany, ho an'ny mpisorona, miaraka amin'ny ondralahy fanonerana, izay hanaovana ny fanonerana ho an'ilay meloka. 	
04O	5	9	0,00000	 An'ny mpisorona ny fanatitra rehetra avahana amin'ny zava-masina aterin'ny zanak'Israely amin'ny mpisorona; 	
04O	5	10	0,00000	 azy avokoa ny zavatra atokan'ny olona rehetra na iza na iza. Izay omen'ny olona ho an'ny mpisorona dia ho azy.	
04O	5	11	0,00000	 Niteny tamin'i Moizy Iaveh ka nanao hoe:	
04O	5	12	0,00000	 Mitenena amin'ny zanak'Israely, ka lazao aminy hoe: Na iza na iza vehivavy manambady, mivily ka manao izay mahadiso azy amin'ny lahy,	
04O	5	13	0,00000	 fa misy lehilahy hafa miray aminy, nefa zavatra miafina amin'ny mason'ny lahy izany, fa mangingina no anaovan-dravehivavy fahalotoana, tsy misy vavolombelona hiampanga azy, ary tsy azo olan-tànana izy;	
04O	5	14	0,00000	 raha voan'ny fiahiahiana ny lahy, ka miahiahy ny vadiny manao fahalotoana; na raha voan'ny fiahiahiana ny lahy, ka miahiahy ny vadiny tsy nanao fahalotoana,	
04O	5	15	0,00000	 dia hoentin'ny lahy ho eo amin'ny mpisorona ny vadiny, ka hitondra fanatitra noho ny amin'ny vavy izy, dia lafarina orja am-pahafolon'ny efah, tsy hanidinana diloilo izany na hasiana emboka manitra, satria fanati-piahiahiana, fanati-pahatsiarovana, mampahatsiaro heloka io.	
04O	5	16	0,00000	 Ary ny mpisorona hampanatona an-dravehivavy hitsangana eo anatrehan'ny Tompo;	
04O	5	17	0,00000	 dia haka rano masina amin'ny lovia tany ny mpisorona ka hasiany vovoka nalainy avy amin'ny tanin'ny Fonenana ny rano.	
04O	5	18	0,00000	 Hasain'ny mpisorona hitsangana eo anatrehan'ny Tompo ny vehivavy, harakarakany ny volon-dohan-dravehivavy, ary hataony eo an-tànany ny fanati-pahatsiarovana, fanati-piahiahiana izany. Ary ho eo an-tànan'izy mpisorona kosa ny rano mangidy mitondra ozona. 	
04O	5	19	0,00000	 Dia handidy an-dravehivavy ny mpisorona, ka hanao aminy hoe: Raha tsy nisy lehilahy nandry taminao, ka tsy nivily hanao fahalotoana hianao, raha mbola eo am-pelatànan'i vadinao dia afàha amin'ity rano mangidy mitondra ozona ity hianao. 	
04O	5	20	0,00000	 Fa raha nivily kosa nanao fahalotoana hianao, dieny mbola eo am-pelatànan'i vadinao, fa lehilahy hafa afa-tsy i vadinao no nandry taminao, 	
04O	5	21	0,00000	 dia handidy an-dravehivavy ny mpisorona amin'ny fianianam-panozonana, ka hanao aminy hoe: Aoka Iaveh hahatonga anao ho fanozona sy ho fisahato eo amin'ny firenenao, ka hampifezaka ny ilanao sy hampivonto ny kibonao; 	
04O	5	22	0,00000	 ary aoka ity rano mitondra ozona ity no hiditra ao an-kibonao, ka hampivonto ny kibonao sy hampifezaka ny ilanao. Dia hiteny ravehivavy hanao hoe: Amena, amena. 	
04O	5	23	0,00000	 Hosoratan'ny mpisorona amin'ny horonan-taratasy izany fanozonana izany, vao hosasany amin'ny rano mangidy indray, 	
04O	5	24	0,00000	 dia hampisotroiny an-dravehivavy ny rano mangidy mitondra ozona ary hiditra ao anatiny ka ho mangidy aminy ny rano mitondra ozona. 	
04O	5	25	0,00000	 Dia halain'ny mpisorona ny fanati-piahiahiana teny an-tànan-dravehivavy ka hahevahevany eo anatrehan'ny Tompo sy hoentiny eo akaikin'ny otely. 	
04O	5	26	0,00000	 Ary handraofany eran-tànan'ila hatao fanati-pahatsiarovana izany fanatitra izany, ka hodorany hanetona eo ambonin'ny otely; rahefa izany dia hampisotroiny an-dravehivavy ny rano. 	
04O	5	27	0,00000	 Rahefa hampisotroiny azy ny rano, dia izao no hitranga: raha nanao fahalotoana, ka diso tamin'ny lahy tokoa izy, dia hiditra ao anatiny, mba ho mangidy aminy, ny rano mitondra ozona, hivonto ny kibony, ary hifezaka ny ilany, ka dia fanozona eo amin'ny fireneny izany vehivavy izany.	
04O	5	28	0,00000	 Fa raha tsy nanao fahalotoana kosa ravehivavy, fa madio, dia ho afaka izy, ary hanana anaka. 	
04O	5	29	0,00000	 Izany no lalàna momba ny fiahiahiana, raha misy vehivavy eo am-pelatànana'ny lahy, nivily nanao fahalotoana; 	
04O	5	30	0,00000	 na misy lehilahy azon'ny fiahiahiana, ka miahiahy ny vadiny, dia hasainy mitsangana eo anatrehan'ny Tompo ny vadiny, ary hampiharin'ny mpisorona aminy izany lalàna rehetra izany; 	
04O	5	31	0,00000	 ka ralehilahy tsy hanan-tsiny, fa ny vavy no hitondra ny fahotany.	
04O	6	1	0,00000	[NY AMIN'NY NAZAREANA - TENY FITSOFAN-DRANO] Niteny tamin'i Moizy Iaveh ka nanao hoe: 	
04O	6	2	0,00000	 Mitenena amin'ny zanak'Israely ka lazao aminy hoe: Raha misy lehilahy na vehivavy mitokana noho ny voady, dia voady ho nazareana izany, mba hanokan-tena ho voninahitra ho an'ny Tompo, 	
04O	6	3	0,00000	 dia hifady divay amam-pisotro mahamamo izy; tsy hisotro vinaingitra avy amin'ny divay na vinaingitra avy amin'ny fisotro mahamamo. Rahefa mety ho ranom-boaloboka tsy hisotroany akory, ary tsy hihinam-boaloboka koa, na ny lena na ny maina. 	
04O	6	4	0,00000	 Mandritra ny fotoana rehetra maha-nazareana azy, dia tsy hihinan-javatra avy amin'ny voaloboka izy, hatramin'ny voany ka hatramin'ny hodiny. 	
04O	6	5	0,00000	 Mandritra ny fotoana rehetra nivoadiany ho nazareana, dia tsy hokasihin-kareza ny lohany; mandra-pahatapitry ny andro itokanany ho hajan'ny Tompo, dia ho masina izy, ka havelany haniry ho azy ny volon-dohany. 	
04O	6	6	0,00000	 Mandritra ny fotoana rehetra itokanany ho hajan'ny Tompo dia tsy hiditra am-paty izy; 	
04O	6	7	0,00000	 na dia ny rainy, na ny reniny, na ny rahalahiny, na ny anabaviny aza no maty, dia aoka tsy handoto tena amin'ireo izy, fa efa eo an-dohany ny fitokanany ho an'ny Andriamaniny. 	
04O	6	8	0,00000	 Voatokana ho an'ny Tompo izy, amin'ny fotoana rehetra maha-nazareana azy. 	
04O	6	9	0,00000	 Raha misy olona maty tampoka eo anilany, ka voaloto ny lohany voahasina dia hoharatany ny lohany amin'ny fandiovana azy; amin'ny andro fahafito no hanaratany azy. 	
04O	6	10	0,00000	 Ary amin'ny andro fahavalo, dia hitondra domohina roa na vanto-boromailala roa amin'ny mpisorona izy, eo anoloan'ny trano lay fihaonana. 	
04O	6	11	0,00000	 Ary ny mpisorona hanolotra ny anankiray ho sorona noho ny ota, ny iray kosa ho sorona dorana; dia hanao ny fanonerana ho azy, noho ny otany ny amin'ny faty. Hanokana ny lohany ilay nazareana amin'izany andro izany. 	
04O	6	12	0,00000	 Hanokana ho an'ny Tompo ny andro haha-nazareana azy, ary hanatitra zanak'ondry anankiray, efa iray taona, izy, ho fanati-panonerana; ary ny andro teo aloha dia ho very noho ny fitokanany efa voaloto.	
04O	6	13	0,00000	 Izao no lalàna mahazo ny nazareana: Rahefa tapitra ny andro maha-nazareana azy, dia hasaina mankeo am-baravaran'ny trano lay fihaonana izy; 	
04O	6	14	0,00000	 ka hanatitra ny fanatiny ho an'ny Tompo, zanak'ondry efa iray taona, tsy misy kilema, iray hatao sorona dorana; ondrivavy iray tsy misy kilema, efa iray taona, hatao sorona noho ny ota; ondrilahy iray tsy misy kilema hatao fanati-pihavanana; 	
04O	6	15	0,00000	 ary koa mofo tsy misy lalivay iray harona, mofomamy natao tamin'ny lafarina tsara indrindra voadity tamin'ny diloilo, mofo manify tsy misy lalivay voaidina diloilo, mbamin'ny fanatitra sy ny fanatitra araraka. 	
04O	6	16	0,00000	 Hatolotry ny mpisorona an'ny Tompo ireo; hatolony koa ny sorony noho ny ota sy ny sorony dorana. 	
04O	6	17	0,00000	 Dia hatolony ny ondrilahy ho fanati-pihavanana amin'ny Tompo, mbamin'ny mofo tsy misy lalivay iray harona, ary hataon'ny mpisorona ny fanatitra amam-panatitra araraka momba azy. 	
04O	6	18	0,00000	 Ilay nazareana kosa hanaratra ny lohany voatokana, eo am-baravaran'ny trano lay fihaonana; dia halainy ny volon-dohany voatokana ka hataony ao amin'ny afo eo ambanin'ny fanati-pihavanana. 	
04O	6	19	0,00000	 Ary halain'ny mpisorona ny sorok'ondralahy rahefa masaka, mbamin'ny mofo tsy misy lalivay amin'ny harona, sy ny mofo manify tsy misy lalivay, ka hataony eo an-tànan'ilay nazareana, rahefa voaharatra ny lohany voatokana, 	
04O	6	20	0,00000	 dia hahevahevan'ny mpisorona eo anatrehan'ny Tompo ireo. Zava-masina anjaran'ny mpisorona izany, fanampin'ny tratra ahevaheva, sy ny fe avahana koa. Aorian'izany, dia mahazo misotro divay ny nazareana.	
04O	6	21	0,00000	 Izany no lalàna ny amin'ny nazareana izay nivoady, izany no fanatiny ho an'ny Tompo amin'ny maha-nazareana azy, afa-tsy izay azony atao araka ny ananany. Araka ny voady nataony no hanatanterahany ny lalàna ny amin'ny maha-nazareana azy.	
04O	6	22	0,00000	 Ary niteny tamin'i Moizy Iaveh ka nanao hoe: 	
04O	6	23	0,00000	 Mitenena amin'i Aarona sy ny zanany hoe: Hitso-drano ny zanak'Israely hianareo, dia hanao aminy hoe: 	
04O	6	24	0,00000	 Hitahy anao sy hiaro anao anie Iaveh. 	
04O	6	25	0,00000	 Hampamirapiratra ny tavany aminao sy hamindra fo aminao anie Iaveh. 	
04O	6	26	0,00000	 Hanandratra ny tavany aminao sy hanome fiadanana anao anie Iaveh. 	
04O	6	27	0,00000	 Dia izany no hametrahany ny anarako amin'ny zanak'Israely, ary izaho hitahy azy.	
04O	7	1	0,00000	[FANATITRA NATERIN'NY FILOHAN'NY ISAM-POKO HITOKANANA NY FONENANA] Tamin'ny andro nahavitan'i Moizy ny fananganana ny Fonenana ka nanosorany sy nanamasinany azy mbamin'ny fanaka rehetra momba azy, hatramin'ny otely mbamin'ny fanaka rehetra momba azy koa, rahefa nanosotra sy nanamasina an'ireo izy, 	
04O	7	2	0,00000	 dia nanatitra ny fanatiny ny lehibe amin'Israely izay filohan'ny isam-pokony avy; izy ireo no filohan'ny isam-poko izay nitarika ny fanisana. 	
04O	7	3	0,00000	 Nentiny teo anatrehan'ny Tompo ny fanatiny; sarety mirakotra enina, ary omby roa ambin'ny folo, izany hoe: sarety iray no avy amin'ny filohany roa, ary omby iray avy amin'ny filohany iray. Teo anoloan'ny Fonenana no nanolorany an'ireo.	
04O	7	4	0,00000	 Dia niteny tamin'i Moizy Iaveh ka nanao hoe:	
04O	7	5	0,00000	 Raiso ireo zavatra avy aminy ireo, hoentina hanaovana ny raharaha momba ny trano lay fihaonana, ka omeo ny Levita, samy araka izay ilainy amin'ny raharahany avy.	
04O	7	6	0,00000	 Dia noraisin'i Moizy ny sarety sy ny omby, ka napetrany amin'ny Levita. 	
04O	7	7	0,00000	 Sarety roa sy omby efatra no nomeny ny taranak'i Gersona, araka ny ilainy amin'ny raharahany. 	
04O	7	8	0,00000	 Sarety efatra sy omby valo kosa, no nomeny ny taranak'i Merary, fehin'Itamara, zanak'i Aarona mpisorona, araka izay ilainy amin'ny raharahany. 	
04O	7	9	0,00000	 Fa tsy nomeny kosa ny taranak'i Kaata, satria ny fanaka masina no anjara fanompoany, ka tsy maintsy lanjainy an-tsoroka. 	
04O	7	10	0,00000	 Natolotry ny filohany ny fanatitra hitokanana ny otely tamin'ny andro nanosorana azy. Natolotry ny filohany eo anoloan'ny otely ny fanatiny. 	
04O	7	11	0,00000	 Ary hoy Iaveh tamin'i Moizy: Aoka hisy iray isan'andro ny filohany no tonga manolotra ny fanatiny, amin'ny fitokanana ny otely. 	
04O	7	12	0,00000	 Ka tamin'ny andro voalohany, dia i Nahasona, zanak'i Aminadaba, avy amin'ny fokon'i Jodà no nanolotra ny fanatiny. 	
04O	7	13	0,00000	 Izao no nateriny: Lovia volafotsy iray lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo ireo, ho fanatitra; 	
04O	7	14	0,00000	 lovia kely volamena iray, folo sikla, feno zava-manitra; 	
04O	7	15	0,00000	 vantotr'ombalahy iray, ondralahy iray, zanak'ondry efa iray taona, iray, ho sorona dorana, 	
04O	7	16	0,00000	 osilahy iray, ho sorona noho ny ota, 	
04O	7	17	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Nahasona zanak'i Aminadaba.	
04O	7	18	0,00000	 Tamin'ny andro faharoa, Natanaela zanak'i Soara, filohan'Isakara, no nanolotra ny fanatiny. 	
04O	7	19	0,00000	 Izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina, samy feno lafarina tsara indrindra izy roa ireo, ho fanatitra, 	
04O	7	20	0,00000	 lovia kely volamena iray, folo sikla, feno zava-manitra, 	
04O	7	21	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	22	0,00000	 osilahy iray, ho sorona noho ny ota; 	
04O	7	23	0,00000	 ary omby roa, ondralahy dimy, osilahy dimy, zanak'ondry, dimy, efa iray taona, ho sorom-pihavanana. Ireo no fanatitr'i Natanaela zanak'i Soara.	
04O	7	24	0,00000	 Tamin'ny andro fahatelo dia an'i Eliaba zanak'i Helona, filohan'ny taranak'i Zabolòna; 	
04O	7	25	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina, samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	26	0,00000	 lovia kely volamena, folo sikla, feno zava-manitra; 	
04O	7	27	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	28	0,00000	 osilahy iray, ho sorona noho ny ota; 	
04O	7	29	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Eliaba, zanak'i Helona.	
04O	7	30	0,00000	 Tamin'ny andro fahefatra dia an'i Elisora zanak'i Sedeora, filohan'ny tarana-dRobena; 	
04O	7	31	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina, samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	32	0,00000	 lovia kely volamena iray folo sikla, feno zava-manitra; 	
04O	7	33	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	34	0,00000	 osilahy iray, ho sorona noho ny ota; 	
04O	7	35	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Elisora zanak'i Sedeora. 	
04O	7	36	0,00000	 Tamin'ny andro fahadimy, an'i Salamiela zanak'i Sorsadaìa, filohan'ny zanak'i Simeona, 	
04O	7	37	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina, samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	38	0,00000	 lovia kely volamena iray, folo sikla, feno zava-manitra, 	
04O	7	39	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana, 	
04O	7	40	0,00000	 osilahy iray ho sorona noho ny ota, 	
04O	7	41	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Salamiela, zanak'i Sorisadaìa.	
04O	7	42	0,00000	 Tamin'ny andro fahenina an'i Eliazafa, zanak'i Dela, filohan'ny zanak'i Gada, 	
04O	7	43	0,00000	 izao no nateriny: lovia volafotsy iray lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	44	0,00000	 lovia kely volamena iray, folo sikla, feno zava-manitra; 	
04O	7	45	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	46	0,00000	 osilahy iray, ho sorona noho ny ota; 	
04O	7	47	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Eliazafa zanak'i Doela.	
04O	7	48	0,00000	 Tamin'ny andro fahafito, an'i Elisamà zanak'i Amioda, filohan'ny zanak'i Efraima; 	
04O	7	49	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	50	0,00000	 lovia kely volamena iray, folo sikla, feno zava-manitra; 	
04O	7	51	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	52	0,00000	 osilahy iray, ho sorona noho ny ota, 	
04O	7	53	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Elisamà zanak'i Amioda. 	
04O	7	54	0,00000	 Tamin'ny andro fahavalo, an'i Gamaliela, zanak'i Fadasora, filohan'ny zanak'i Manase; 	
04O	7	55	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	56	0,00000	 lovia kely volamena iray, folo sikla, feno zava-manitra; 	
04O	7	57	0,00000	 vantotr'ombalahy iray, ondralahy iray, zanak'ondry iray, efa iray taoana, ho sorona dorana; 	
04O	7	58	0,00000	 osilahy iray, ho sorona noho ny ota, 	
04O	7	59	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Gamaliela zanak'i Fadasora. 	
04O	7	60	0,00000	 Tamin'ny andro fahasivy an'i Abidàna zanak'i Jejeona, filohan'ny zanak'i Benjamina; 	
04O	7	61	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	62	0,00000	 lovia kely volamena iray, feno zava-manitra; 	
04O	7	63	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	64	0,00000	 osilahy iray ho sorona noho ny ota; 	
04O	7	65	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Abidàna, zanak'i Jedeona. 	
04O	7	66	0,00000	 Tamin'ny andro fahafolo, an'i Ahiesera, zanak'i Amisadaìa, filohan'ny zanak'i Dana; 	
04O	7	67	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	68	0,00000	 lovia kely volamena iray, folo sikla, feno zava-manitra, 	
04O	7	69	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	70	0,00000	 osilahy iray ho sorona noho ny ota; 	
04O	7	71	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Ahiesera, zanak'i Amisadaìa. 	
04O	7	72	0,00000	 Tamin'ny andro faharaika ambin'ny folo, an'i Fegiela, zanak'i Okarana, filohan'ny zanak'i Asera; 	
04O	7	73	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	74	0,00000	 lovia kely volamena iray, folo sikla, feno zava-manitra; 	
04O	7	75	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana, 	
04O	7	76	0,00000	 osilahy iray, ho sorona noho ny ota; 	
04O	7	77	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Fegiela zanak'i Okrana. 	
04O	7	78	0,00000	 Tamin'ny andro faharoa ambin'ny folo, an'i Ahirà, zanak'i Enàna, filohan'ny zanak'i Neftalì; 	
04O	7	79	0,00000	 izao no nateriny: lovia volafotsy iray, lanjana telopolo amby zato sikla, kapoaka volafotsy iray, fitopolo sikla, araka ny sikla masina; samy feno lafarina tsara indrindra voadity tamin'ny diloilo izy roa ireo, ho fanatitra; 	
04O	7	80	0,00000	 lovia kely volamena iray, folo sikla, feno zava-manitra; 	
04O	7	81	0,00000	 vantotr'ombalahy iray, ondralahy iray, zanak'ondry iray, efa iray taona, ho sorona dorana; 	
04O	7	82	0,00000	 osilahy iray, ho sorona noho ny ota; 	
04O	7	83	0,00000	 ary omby roa, ondralahy dimy, osilahy dimy, zanak'ondry dimy, efa iray taona, ho sorom-pihavanana. Ireo no fanatitr'i Ahirà zanak'i Enàna.	
04O	7	84	0,00000	 Ireo no fanomezana avy amin'ny filohan'Israely, tamin'ny fitokanana ny otely, tamin'ny andro nanosorana azy; lovia volafotsy roa ambin'ny folo, kapoaka volafotsy roa ambin'ny folo, ary lovia kely volamena roa ambin'ny folo. 	
04O	7	85	0,00000	 Ny lovia volafotsy lanjana telopolo amby zato sikla avy, ary ny kapoaka, fitopolo avy; ka efa-jato amby roa arivo sikla, araka ny sikla masina, no tontalin'ny volafotsy amin'ireo fanaka ireo. 	
04O	7	86	0,00000	 Ny lovia kely volamena roa ambin'ny folo, feno zava-manitra, dia samy folo sikla avy, araka ny sikla masina; roapolo amby zato sikla no tontalin'ny volamenan'ny lovia kely. 	
04O	7	87	0,00000	 Ny tontalin'ny biby hatao sorona, dia vantotr'ombalahy roa ambin'ny folo; ondralahy roa ambin'ny folo sy zanak'ondry roa ambin'ny folo, efa iray taona, mbamin'ny fanatitra momba azy; osilahy roa ambin'ny folo, hatao sorona noho ny ota; 	
04O	7	88	0,00000	 ny tontalin'ny biby hatao sorom-pihavanana, dia omby efatra amby roapolo, ondrilahy enimpolo, osilahy enimpolo, ary zanak'ondry efa iray taona, enimpolo. Ireo no fanomezana naterina tamin'ny fitokanana ny otely, nony efa voahosotra izy. 	
04O	7	89	0,00000	 Raha niditra tao amin'ny trano lay fihaonana i Moizy, mba hiteny tamin'ny Tompo, dia nandre feo niresaka taminy, avy ao amin'ny fanaovam-panavotana izay nipetraka teo ambonin'ny fiaran'ny vavolombelona, anelanelan'ny kerobima roa. Ary niteny taminy izy.	
04O	8	1	0,00000	[FAMPIREHETANA NY JIRO - FANOKANANA NY LEVITA] Niteny tamin'i Moizy Iaveh ka nanao hoe: 	
04O	8	2	0,00000	 Mitenena amin'i Aarona, ka lazao aminy hoe: Rehefa mametraka ny lalampy eo amin'ny fanaovan-jiro hianao, dia ataovy manazava eo anoloan'ny fanaovan-jiro ny lalampy fito. 	
04O	8	3	0,00000	 Dia nataon'i Aarona izany, napetrany eo amin'ny anoloan'ny fanaovan-jiro ny lalampy araka ny nandidian'ny Tompo an'i Moizy. 	
04O	8	4	0,00000	 Ny fanaovan-jiro, dia volamena tefy manta avokoa, hatramin'ny faladiany ka hatramin'ny voniny. Modely nasehon'ny Tompo an'i Moizy no nanaovany azy.	
04O	8	5	0,00000	 Niteny tamin'i Moizy Iaveh ka nanao hoe:	
04O	8	6	0,00000	 Avaho amin'ny zanak'Israely ny Levita, ka diovy. Toy izao no hanadiovanao azy.	
04O	8	7	0,00000	 Fafazo rano fanonerana izy: aoka izy hanaratra ny tenany rehetra sy hanasa ny fitafiany, dia hidio izy.	
04O	8	8	0,00000	 Dia haka vantotr'ombalahy iray hafa hianao, ho sorona noho ny ota.	
04O	8	9	0,00000	 Hasainao handroso eo anoloan'ny trano lay fihaonana ny Levita, ary hovorinao ny fiangonan'ny zanak'Israely rehetra.	
04O	8	10	0,00000	 Ny Levita, hasainao hanatona eo anatrehan'ny Tompo, ary ny zanak'Israely hametraka ny tànany amin'ny Levita;	
04O	8	11	0,00000	 Aarona hanolotra ny Levita ho fanatitra ahevaheva eo anatrehan'ny Tompo, avy amin'ny zanak'Israely, mba ho voatokana hanao ny fanompoan'ny Tompo izy ireo.	
04O	8	12	0,00000	 Ny Levita hametra-tànana amin'ny lohan'ny ombalahy, ka ny iray hatolotrao ho sorona noho ny ota, ary ny iray ho sorona dorana ho an'ny Tompo, mba hanaovana ny fanonerana ho an'ny Levita.	
04O	8	13	0,00000	 Dia asaovy mijoro eo anatrehan'i Aarona sy ny zanany ny Levita, ka atolory ho fanatitra ahevaheva ho an'ny Tompo.	
04O	8	14	0,00000	 Havahanao amin'ny zanak'Israely ny Levita, ka dia ho ahy ny Levita;	
04O	8	15	0,00000	 ary rahefa izany, dia hiditra hanao fanompoana amin'ny trano lay fihaonana ny Levita. Toy izany no hanadiovanao azy sy hanoloranao azy ho fanatitra ahevaheva. 	
04O	8	16	0,00000	 Fa efa nomena ahy mihitsy izy eo afovoan'ny zanak'Israely; nalaiko ho ahy, ho solon'ny lahy rehetra voalohan-teraky ny reniny izy, 	
04O	8	17	0,00000	 dia ny lahimatoan'ny zanak'Israely rehetra, na amin'ny olona na amin'ny biby; tamin'ilay andro namelezako ny lahy voalohan-teraka rehetra tany amin'ny tany Ejipta, no nanokanako azy ho ahy. 	
04O	8	18	0,00000	 Ary ny Levita no nalaiko ho solon'ny lahimatoan'ny zanak'Israely rehetra; 	
04O	8	19	0,00000	 dia natolotro mba ho an'i Aarona sy ny zanany mihitsy ny Levita eo amin'ny zanak'Israely mba hanao ny fanompoan'ny zanak'Israely ao amin'ny trano lay fihaonana, mba hanao ny fanonerana ho an'ny zanak'Israely, mba tsy ho voan'ny loza na inona na inona ny zanak'Israely, rahefa hanakaiky ny fitoerana masina. 	
04O	8	20	0,00000	 Dia nataon'i Moizy sy Aarona mbamin'ny fiangonan'ny zanak'Israely rehetra tamin'ny Levita, izay rehetra nandidian'ny Tompo an'i Moizy momba ny Levita; izany no nataon'ny zanak'Israely tamin'izy ireo. 	
04O	8	21	0,00000	 Nandio tena sy nanasa ny fitafiany ny Levita, ary Aarona nanolotra azy ho fanatitra ahevaheva teo anatrehan'ny Tompo sy nanao ny fanonerana ho azy ireo, mba hanadio azy; 	
04O	8	22	0,00000	 rahefa izany, dia niditra ny Levita nanao ny fanompoany tao amin'ny trano lay fihaonana teo anatrehan'i Aarona sy ny zanany. Araka izay nandidian'ny Tompo an'i Moizy ny amin'ny Levita, dia araka izany no natao tamin'izy ireo. 	
04O	8	23	0,00000	 Ary niteny tamin'i Moizy Iaveh ka nanao hoe: 	
04O	8	24	0,00000	 Izao ny amin'ny Levita: Hatramin'ny dimy amby roapolo taona no ho miakatra, dia hilatsaka hanao ny fanompoana momba ny trano lay fihaonana izy ireo hanaovany raharaha ao. 	
04O	8	25	0,00000	 Rahefa dimampolo taona izy, dia hiala amin'ny raharaha ka tsy hanao ny fanompoana intsony. 	
04O	8	26	0,00000	 Hanampy ny rahalahiny ihany izy ao amin'ny trano lay fihaonana, hitandrina izay rehetra tsy maintsy harahina, fa tsy hanao ny fanompoana intsony izy. Izany no hataonao amin'ny Levita momba ny raharahany.	
04O	9	1	0,00000	[FANKALAZANA NY PAKA TANY SINAIA - NY ANDRY RAHONA] Tamin'ny volana voalohany amin'ny taona faharoa taorian'ny nivoahany tany amin'ny tany Ejipta, dia niteny tamin'i Moizy Iaveh tany an'efitra Sinaia, ka nanao hoe: 	
04O	9	2	0,00000	 Aoka ny zanak'Israely hanao ny Paka amin'ny fotoana voatendry. 	
04O	9	3	0,00000	 Amin'ny fotoana voatendry, amin'ny andro fahefatra ambin'ny folon'ity volana ity, amin'ny àty takariva, no hanaovanareo azy: io no fotoana voatendry; ataonareo izany araka ny lalàna amam-pitsipika rehetra momba azy. 	
04O	9	4	0,00000	 Dia niteny tamin'ny zanak'Israely Moizy mba hanaovan'izy ireo ny Paka. 	
04O	9	5	0,00000	 Ka tamin'ny andro fahefatra ambin'ny folon'ny volana voalohany, tamin'ny àty takariva dia nanao ny Paka tany an'efitra Sinaia izy ireo. Notanterahin'ny zanak'Israely avokoa izay rehetra nandidian'ny Tompo an'i Moizy.	
04O	9	6	0,00000	 Nisy olona sasany sendra voaloto tamim-paty ka tsy afa-nanao ny Paka tamin'izany andro izany. Nankeo anatrehan'i Moizy sy Aarona andron'izay ihany izy ireo, ka nanao tamin'i Moizy hoe:	
04O	9	7	0,00000	 Voaloto tamim-paty izahay, nahoana izahay no tsy afaka hanolotra ny fanatitray amin'ny Tompo amin'ny fotoana voatendry, eo afovoan'ny zanak'Israely?	
04O	9	8	0,00000	 Hoy ny navalin'i Moizy azy: Andraso aloha handrenesako izay handidian'ny Tompo anareo. 	
04O	9	9	0,00000	 Niteny tamin'i Moizy Iaveh ka nanao hoe: 	
04O	9	10	0,00000	 Mitenena amin'ny zanak'Israely ka lazao aminy hoe: Raha misy aminareo, na amin'ny taranakareo, maloto amim-paty na lasa nivahiny any an-tany lavitra, dia hanao ny Paka ho hajan'ny Tompo izy; 	
04O	9	11	0,00000	 amin'ny andro fahefatra ambin'ny folon'ny volana faharoa kosa, amin'ny àty takariva no hanaovany azy: mofo tsy misy lalivay sy anana mangidy no hiara-kohaniny aminy. 	
04O	9	12	0,00000	 Tsy hamelany hisy tra-maraina izy, ary tsy hotapahiny ny taolany. Ho araka ny fitsipika rehetra momba ny Paka no hankalazany azy. 	
04O	9	13	0,00000	 Raha olona madio sady tsy misy dia nalehany no tsy mankalaza ny Paka, dia hoesorina amin'ny fireneny izy; noho izy tsy nanolotra ny fanatitra ho an'ny Tompo amin'ny fotoana voatendry dia hilonjy ny fahotany izy. 	
04O	9	14	0,00000	 Raha vahiny mitoetra eo aminareo no manao ny Pakan'ny Tompo dia hotandremany ny lalàna amam-pitsipika momba ny Paka. Lalàna iray ihany no ho anareo, na ho an'ny vahiny na ho an'ny tompon-tany.	
04O	9	15	0,00000	 Tamin'ny andro nananganana ny Fonenana, dia nosaronan'ny rahona ny Fonenana, dia ny trano lain'ny vavolombelona izany: nisy zavatra mitarehin'afo teo ambonin'ny Fonenana hatramin'ny hariva ka mandra-pahamarain'ny andro. 	
04O	9	16	0,00000	 Toy izany ihany hatrany hatrany: ny rahona nanarona ny Fonenana ary nitarehin'afo izy amin'ny alina. 	
04O	9	17	0,00000	 Nony nisondrotra niala tamin'ny trano lay ny rahona, dia niainga nifindra toby ny zanak'Israely; ary eo amin'izay ijanonan'ny rahona no itobiany. 	
04O	9	18	0,00000	 Didy avy amin'ny Tompo no niaingan'ny zanak'Israely nifindrany toby; didy avy amin'ny Tompo no nitobiany; ary naharitra nitoby teo izy mandritra izay nipetrahan'ny rahona teo ambonin'ny Fonenana. 	
04O	9	19	0,00000	 Raha nipetraka ela teo ambonin'ny Fonenana ny rahona, dia nanaraka ny didin'ny Tompo ny zanak'Israely, ka tsy nifindra. 	
04O	9	20	0,00000	 Toy izany koa raha andro vitsy foana no nipetrahan'ny rahona teo ambonin'ny Fonenana; didin'ny Tompo no nitobiany, didin'ny Tompo no niaingany. 	
04O	9	21	0,00000	 Raha nipetraka hatramin'ny hariva ka hatramin'ny maraina ny rahona, ary niakatra nony maraina, dia niainga izy ireo, na raha afaka indray andro sy indray alina, vao niakatra ny rahona, dia niainga izy ireo. 	
04O	9	22	0,00000	 Raha nipetraka teo ambonin'ny Fonenana andro maro, na volana iray na taona iray, ny rahona, dia naharitra nitoby teo ny zanak'Israely, fa tsy niainga; fa nony vao niakatra izy dia niainga izy ireo. 	
04O	9	23	0,00000	 Didin'ny Tompo no nitobiany, didin'ny Tompo no niaingany: nitandrina ny didin'ny Tompo izy ireo, araka ny tenin'ny Tompo izay nomeny tamin'ny alàlan'i Moizy.	
04O	10	1	0,00000	[NY TROMPETRA VOLAFOTSY - NY NIALANA TANY SINAIA] Niteny tamin'i Moizy Iaveh ka nanao hoe: 	
04O	10	2	0,00000	 Manaova trompetra volafotsy roa; ka ataovy amin'ny volafotsy tefy manta izy. Hataonao fiantsoana ny fiangonana sy fampiaingana ny olona hifindra toby izy.	
04O	10	3	0,00000	 Nony tsofina ireo dia hivory ao aminao ny fiangonana rehetra ao anoloan'ny trano lay fihaonana. 	
04O	10	4	0,00000	 Raha trompetra iray ihany no tsofina, dia ny filohany, ny mpifehy arivo amin'Israely no hivory ao aminao. 	
04O	10	5	0,00000	 Raha tsofinao mikarantsana, dia ireo mitoby eo amin'ny lafiny atsinanana no hiainga. 	
04O	10	6	0,00000	 Raha tsofinao mikarantsana fanindroany, dia ireo mitoby amin'ny lafiny atsimo no hiainga. Hotsofina mikarantsana amin'ny fiaingany. 	
04O	10	7	0,00000	 Ary hotsofinao fa tsy hatao mikarantsana amin'ny fiantsoana ny fiangonana. 	
04O	10	8	0,00000	 Ireo mpisorona zanak'i Aarona, no hitsoka ny trompetra; lalàna ho anareo sy ny taranakareo hatrany hatrany izany. 	
04O	10	9	0,00000	 Any amin'ny taninareo raha handeha hiantafika amin'ny fahavalo mananika anareo hianareo, dia hitsoka ny trompetra atao mikarantsana, ka ho tonga ao amin'ny Tompo Andriamanitrareo ny fahatsiarovana anareo, ka ho voavonjy amin'ny fahavalonareo. 	
04O	10	10	0,00000	 Amin'ny andro fifalianareo sy amin'ny fetinareo, ary amin'ny voaloham-bolanareo, hitsoka ny trompetra hianareo, eo am-panolorana ny sorona doranareo, sy ny sorom-pihavananareo, dia ho fampahatsiarovana ho anareo izany, eo anatrehan'ny Tompo Andriamanitrareo. Izaho no Iaveh Andriamanitrareo.	
04O	10	11	0,00000	 Tamin'ny taona faharoa andro faharoapolon'ny volana faharoa, dia nisondrotra niala teo ambonin'ny Fonenan'ny vavolombelona ny rahona. 	
04O	10	12	0,00000	 Ka nanohy ny diany ny zanak'Israely, dia niala tao amin'ny efitra Sinaia, ary tany amin'ny efitra Faràna no nijanona ny rahona. 	
04O	10	13	0,00000	 Izany no niaingany voalohany araka ny didin'ny Tompo tamin'ny alàlan'i Moizy.	
04O	10	14	0,00000	 Ny niainga voalohany, dia ny fanevan'ny tobin'ny zanak'i Joda araka ny antokony avy; ary ny antokon'i Joda, dia nofehezin'i Nahasona zanak'i Aminadaba. 	
04O	10	15	0,00000	 Ny antokon'ny fokon'ny zanak'Isakara, dia nofehezin'i Natanaela zanak'i Soara; 	
04O	10	16	0,00000	 ary ny antokon'ny fokon'ny zanak'i Zabolona, dia nofehezin'i Eliaba, zanak'i Helona. 	
04O	10	17	0,00000	 Dia nahorona ny Fonenana ka niainga nitondra ny Fonenana ny zanak'i Gersona sy ny zanak'i Merary. 	
04O	10	18	0,00000	 Dia niainga ny fanevan'ny tobin-dRobena araka ny antokony avy, ary ny antokony dia nofehezin'i Elisora, zanak'i Sedeora; 	
04O	10	19	0,00000	 ny antokon'ny fokon'ny zanak'i Simeona, dia nofehezin'i Salamiela, zanak'i Sorisadaìa, 	
04O	10	20	0,00000	 ary ny antokon'ny fokon'ny zanak'i Gada, nofehezin'i Eliazafa, zanak'i Doela. 	
04O	10	21	0,00000	 Niainga ny Kaatita mitondra ny zavatra masina, ka mandra-pahatongany, dia atsangana ny Fonenana.	
04O	10	22	0,00000	 Dia niainga ny fanevan'ny tobin'ny zanak'i Efraima, araka ny antokony avy; ary ny antokony dia nofehezin'i Amioda; 	
04O	10	23	0,00000	 ny antokon'ny fokon'ny zanak'i Manase dia nofehezin'i Gamaliela zanak'i Fadasora, 	
04O	10	24	0,00000	 ary ny antokon'ny fokon'i Benjamina dia nofehezin'i Abidana, zanak'i Jedeona.	
04O	10	25	0,00000	 Dia niainga ny fanevan'ny tobin'ny zanak'i Dana, araka ny antokony avy; izy no vody làlan'ny toby rehetra. Ny antokon'i Dana dia nofehezin'i Ahiezera zanak'i Amisadaia; 	
04O	10	26	0,00000	 ny antokon'ny fokon'ny zanak'i Azera dia nofehezin'i Fegiela zanak'i Okdrana; 	
04O	10	27	0,00000	 ary ny antokon'i Neftalì dia nofehezin'i Ahirà, zanak'i Enàna. 	
04O	10	28	0,00000	 Izany no filaharan'ny zanak'Israely teny an-dàlana araka ny antokony avy. Dia niainga handeha izy ireo. 	
04O	10	29	0,00000	 Ary hoy Moizy tamin'i Hobaba zana-dRagoela, Madianita, rafozan'i Moizy: Ny dianay izao, dia ho any amin'ny tany nolazain'ny Tompo hoe: Homeko anareo izy. Koa andeha hiaraka aminay, fa hasianay soa hianao, satria Iaveh efa nampanantena ny hanisy soa an'Israely. 	
04O	10	30	0,00000	 Fa izao no navalin'i Hobaba azy: Tsy handeha aho, fa hody amin'ny taniko sy ny havako. 	
04O	10	31	0,00000	 Dia hoy Moizy: Masìna hianao, aza dia ilaozanao izahay, fa fantatrao izay toerana tokony hitobianay any an'efitra; ka dia hianao no ho masonay. 	
04O	10	32	0,00000	 Raha miaraka aminay hianao, dia hataonay miombona izay soa hataon'ny Tompo aminay.	
04O	10	33	0,00000	 Nony niala tany an-tendrombohitry ny Tompo izy ireo dia nandeha làlan-kateloana, ary nandritra izany dia nandehanany hateloana izany, dia nandroso teo alohany ny fiaran'ny faneken'ny Tompo nitady fitoerana hialan-tsasatra ho azy ireo. 	
04O	10	34	0,00000	 Ary rahefa niala tamin'ny toby izy ireo, dia teo amboniny mandritra ny andro ny rahon'ny Tompo. 	
04O	10	35	0,00000	 Nony niainga ny fiara, dia hoy Moizy: Mitsangàna, ry Iaveh, ka aoka hihahaka ny fahavalonao, aoka handositra ny tavanao izay mankahala anao. 	
04O	10	36	0,00000	 Nony nijanona kosa indray izy dia hoy izy: Avia, ry Iaveh, miverena amin'ny isan'arivon'Israely tsy omby alinalina.	
04O	11	1	0,00000	[NY FIMONJOMONJOAN'NY VAHOAKA - NY FANASAZIAN'IAVEH AZY - NY PAPELIKA] Nanomboka nimonomonona zavatra tsy mety tamin'ny sofin'ny Tompo ny vahoaka. Nandre an'izany Iaveh ka nirehitra ny hatezerany ary nirehitra tamin'izy ireo ny afon'ny Tompo, ka may ny teny an-tsisin'ny toby. 	
04O	11	2	0,00000	 Dia nibabababa tamin'i Moizy ny vahoaka, ary Moizy nifona tamin'ny Tompo, ary maty ny afo. 	
04O	11	3	0,00000	 Noho ny afon'ny Tompo nirehitra tamin'izy ireo dia nomena anarana hoe: Tabeerà io fitoerana io. 	
04O	11	4	0,00000	 Nirehitry ny fahalianana ny benahoana tafaharo tamin'Israely; ary rafitra nitomany indray koa aza ny zanak'Israely nanao hoe: Iza re no mba hanome hena hohaninay? 	
04O	11	5	0,00000	 Tsaroanay izany hazandrano, nohaninay maimaim-poana tany Ejipta, ny voatango, ny voanketsihetsy, ny tongolobe, ny tongolo sy ny tongolon-kova. 	
04O	11	6	0,00000	 Izao kosa maina ny ainay; tsy misy na inona na inona intsony; tsy mahita afa-tsy ny mana ny masonay. 	
04O	11	7	0,00000	 Nitovy amin'ny voan-koriandra ny mana, toy ny bdelioma ny tarehiny. 	
04O	11	8	0,00000	 Nihahaka nanangona azy ny vahoaka, dia nanorotoro azy tamin'ny vato fitotoam-bary, na nitoto azy tamin'ny laona, dia nahandro azy tamin'ny vilany sy nanao mofo aminy. Sahala amin'ny mofomamy misy diloilo ny tsirony. 	
04O	11	9	0,00000	 Amin'ny alina filatsahan'ny ando amin'ny toby, no nilatsahan'ny mana ao koa.	
04O	11	10	0,00000	 Ren'i Moizy ny vahoaka samy nitomany isam-pianakaviany avy eo am-baravaran-dainy. Nirehitra mafy ny fahatezeran'ny Tompo. 	
04O	11	11	0,00000	 Dia nalahelo i Moizy ka nilaza tamin'ny Tompo hoe: Nahoana no dia nasianao izao ratsy izao ny mpanomponao, ary nahoana no dia tsy nahita fitia taminao aho, ka novesaranao ny fitondrana an'ity vahoaka ity? 	
04O	11	12	0,00000	 Izaho va no torontoronina an'ity vahoaka rehetra ity, ary izaho va no niteraka azy, no dia izaho no ilazanao hoe: Trotroinao izy, toy ny itondran'ny ray mpitaiza ny zaza minono, ho any amin'ny tany izay nianiananao tamin'ny razany homena azy? 	
04O	11	13	0,00000	 Aiza no hangalako hena homena an'izao vahoaka rehetra izao? Fa mitomany manodidina ahy izy, manao hoe: Omeo hena izahay hohaninay. 	
04O	11	14	0,00000	 Tsy zakako izaho irery izao vahoaka rehetra izao, fa mavesatra amiko loatra. 	
04O	11	15	0,00000	 Koa raha izao no ataonao amiko mihanta aminao aho, raha mahita fitia eo imasonao, vonoy aho mba tsy hahita ny fahoriako. 	
04O	11	16	0,00000	 Hoy Iaveh tamin'i Moizy: Anangony fitopolo lahy amin'ny loholon'Israely aho, dia izay fantatrao ho loholona amin'ny vahoaka sy mpitondra azy; ka ento ho ao amin'ny trano lay fihaonana izy, ary aoka hijanona ao miaraka aminao. 	
04O	11	17	0,00000	 Fa hidina aho, ka hiteny aminao ao; ary haka amin'ny fanahy izay ao aminao aho, ka hametraka izany ao amin'izy ireo, mba hiarahany miadidy aminao ny fitondrana ny vahoaka, dia tsy ho anao irery intsony no hitondra azy. 	
04O	11	18	0,00000	 Izao no lazao amin'ny vahoaka: Mankamasìna ny tenanareo ho amin'ny rahampitso, dia hahazo hena hohanina hianareo, fa nitomany ka ren'ny sofin'ny Tompo hianareo nanao hoe: Iza no mba hanome hena hohaninay? Fa finaritra izahay tany Ejipta! koa homen'ny Tompo hena hianareo, dia hihinananareo izany. 	
04O	11	19	0,00000	 Tsy andro iray, na roa, na dimy, na folo, na roapolo no hihinananareo izany, 	
04O	11	20	0,00000	 fa hatramin'ny iray volana maninjitra, dia mandra-pivoakany amin'ny vavoronareo, sy hampaharikoriko anareo; satria hianareo efa nitsipaka an'ny Tompo izay eo afovoanareo, sy nitomany teo anatrehany nanao hoe: Naninona re no nivoaka tany Ejipta foana izahay? 	
04O	11	21	0,00000	 Hoy Moizy: Ny vahoaka manodidina ahy, dia enina hetsy ny lehilahy mandeha tongotra, ka lazainao hoe: Homeko hena izy ireo, sady hihinana izany iray volana maninjitra. 	
04O	11	22	0,00000	 Ny omby aman'ondry va no hovonoina ho azy ireo, mba ho ampy ho azy? sa ny hazandrano rehetra any an-dranomasina no hangonina, mba ho ampy ho azy.	
04O	11	23	0,00000	 Dia hoy ny navalin'ny Tompo an'i Moizy: Fohy loatra va ny tànan'ny Tompo? Ho hitanao izao na ho tanteraka aminao na tsia izay voalazako. 	
04O	11	24	0,00000	 Dia nivoaka Moizy, ka nilaza ny tenin'ny Tompo tamin'ny vahoaka, ary nanangona fitopolo lahy tamin'ny loholon'ny vahoaka izy, sy nandahatra azy manodidina ny trano lay. 	
04O	11	25	0,00000	 Nidina teo amin'ny rahona Iaveh dia niteny tamin'i Moizy; nangalany ny fanahy izay tao amin'i Moizy, ka nataony tao amin'ny loholona fitopolo lahy, naminany izy ireo raha vao tonga tao aminy ny fanahy, nefa tsy notohizany izany. 	
04O	11	26	0,00000	 Nisy olona roa lahy, atao hoe Eldada ny anankiray, ary Medada ny anankiray, nijanona teo an-toby; ary tonga tao amin'izy ireo ny fanahy; anisan'ny voasoratra izy ireo nefa tsy nankany amin'ny trano lay, ary naminany teo an-toby izy. 	
04O	11	27	0,00000	 Dia nihazakazaka nilaza izany tamin'i Moizy ny zazalahy anankiray, nanao hoe: Maminany atsy an-toby i Eldada sy Medada. 	
04O	11	28	0,00000	 Niteny niaraka tamin'izay Josoe, zanak'i Nona, mpanompon'i Moizy hatry ny fony tanora, ka nanao hoe: Ry Moizy tompoko ô, rarao izy roa lahy. 	
04O	11	29	0,00000	 Fa hoy ny navalin'i Moizy azy: Noho ny amiko va no ialonanao? Enga anie ka ho mpaminany avokoa ny vahoakan'ny Tompo, ary hataon'ny Tompo ao aminy ny ny fanahiny. 	
04O	11	30	0,00000	 Dia nihataka nankeo an-toby Moizy sy ny loholon'Israely. 	
04O	11	31	0,00000	 Ary nisy rivotra nifofofofo avy amin'ny Tompo ka nitondra papelika avy any amin'ny ranomasina, sy nandatsaka azy teny amin'ny toby, ka tokony ho làlana indray andro amin'ny lafiny iray manodidina ny toby no nisy azy, ary sahabo ho roa hakiho ambonin'ny tany izy. 	
04O	11	32	0,00000	 Dia nitsangana ny vahoaka ary nandritra izany andro izany, sy nandritra ny alina, ary ny ampitso tontolo andro, dia nanangona ny papelika; izay kely fanangona no nahazo folo gomaora, ary nahahiny izany manodidina ny toby mba ho azy ireo. 	
04O	11	33	0,00000	 Kanjo raha mbola tao am-bavany ny hena, fa mbola tsy lany akory, dia nirehitra tamin'ny vahoaka ny fahatezeran'ny Tompo, ka nasian'ny Tompo tamin'ny loza mafy indrindra ny vahoaka. 	
04O	11	34	0,00000	 Nomena anarana hoe Kibrota-Hataavà izany fitoerana izany, fa tao no nandevenana ny vahoaka izay nirehitry ny fahalianan-kanina. 	
04O	11	35	0,00000	 Niainga avy tao Kibrota-Hataavà ny vahoaka ho any Hazerota, dia nijanona tao Hazerota.	
04O	12	1	0,00000	[FIMONOMONONAN'I MARIA SY AARONA TAMIN'I MOIZY - MARIA VOAN'NY HABOKÀNA] Ary Maria mbamin'i Aarona nanome tsiny an'i Moizy noho ny amin'ny vehivavy Kosita izay efa nalainy ho vady, fa nanambady vehivavy kosita izy. 	
04O	12	2	0,00000	 Hoy izy ireo: Moa dia amin'ny alàlan'i Moizy ihany va no efa nitenenan'ny Tompo? Moa tsy efa niteny tamin'ny alàlanay va izy?	
04O	12	3	0,00000	 Ren'ny Tompo izany. Moizy anefa dia lehilahy malemy fanahy indrindra, mihoatra noho ny olona rehetra ety ambonin'ny tany.	
04O	12	4	0,00000	 Niteny tampoka tamin'i Moizy sy Aarona ary Maria Iaveh nanao hoe: Mivoaha hianareo telo mianadahy ho any an-trano lay fihaonana. Dia nivoaka daholo izy telo mianadahy. 	
04O	12	5	0,00000	 Ary Iaveh nidina tamin'ny andry rahona, ka nitoetra teo am-baravaran'ny trano lay. Niantso an'i Aarona sy Maria izy, dia nandroso izy mianadahy ireo; 	
04O	12	6	0,00000	 ary hoy izy hoe: Henoy tsara izao teniko izao: Raha misy mpaminanin'ny Tompo eo aminareo, dia fahitàna no isehoako aminy, ary nofy no itenenako aminy. 	
04O	12	7	0,00000	 Tsy mba toy izany Moizy mpanompoko; ekena ho olo-mahatoky amin'ny tranoko rehetra izy. 	
04O	12	8	0,00000	 Miteny aminy mifanatrika ka miseho miharihary aminy aho, fa tsy aman'ohatra, dia mijery ny endrik'Iaveh izy. Ka nahoana àry hianareo no dia tsy natahotra ny hanome tsiny ny mpanompoko, dia Moizy? 	
04O	12	9	0,00000	 Ary nirehitra tamin'izy mianadahy ny fahatezeran'ny Tompo, ka lasa izy. 	
04O	12	10	0,00000	 Ny rahona niala teo ambonin'ny trano lay. Ary indro Maria tonga boka, mova tsy ny oram-panala. Nitodika an'i Maria Aarona, dia indro fa boka izy. 	
04O	12	11	0,00000	 Ary hoy Aarona tamin'i Moizy: Aoka re, tompoko, mba tsy hatsindrinao anay izany fahotana nataonay tamin-kadalana sy mahameloka anay izany. 	
04O	12	12	0,00000	 Aoka re tsy ho toy ny zaza maty hatrany am-bohoka izy; ka raha vao teraka dia efa lany sasaka ny nofony. 	
04O	12	13	0,00000	 Dia nitaraina tamin'ny Tompo Moizy, ka nanao hoe: ry Andriamanitra, mihanta aminao aho, sitrano izy. 	
04O	12	14	0,00000	 Ary hoy Iaveh tamin'i Moizy: Raha nororan-drainy ny tavany, moa tsy ho menatra hafitoana va izy? Mitokàna any ivelan'ny toby izy hafitoana, fa rahefa afaka izany vao horaisina ao indray. 	
04O	12	15	0,00000	 Natokana hafitoana tany ivelan'ny toby Maria, ary tsy niainga ny vahoaka raha tsy efa voaray indray Maria.	
04O	12	16	0,00000	 Nony afaka izany, dia niainga niala tao Hazerota ny vahoaka ka nitoby tao amin'ny efitra Faràna.	
04O	13	1	0,00000	[NY MPISAFO TANY NALEFA TANY KANAANA] Niteny tamin'i Moizy Iaveh ka nanao hoe: 	
04O	13	2	0,00000	 Maniraha olona hisafo ny tany Kanaana, izay omeko ny zanak'Israely. Lehilahy iray isam-pokom-pianakaviana no hirahinareo; aoka izy rehetra ho samy filohany amin'izy ireo avy.	
04O	13	3	0,00000	 Dia nirahin'i Moizy avy ao amin'ny efitra Faràna, araka ny didin'ny Tompo, izy ireo; ary samy filohan'ny zanak'Israely avokoa ireo lehilahy rehetra ireo.	
04O	13	4	0,00000	 Ireto no anarany: Samoà zanak'i Zekora, avy amin'ny fokon-dRobena;	
04O	13	5	0,00000	 Safata zanak'i Hori, avy amin'ny fokon'i Simeona;	
04O	13	6	0,00000	 Kaleba zanak'i Jefone, avy amin'ny fokon'i Jodà;	
04O	13	7	0,00000	 Igala zanak'i Josefa, avy amin'ny fokon'Isakara;	
04O	13	8	0,00000	 Ozea, zanak'i Nòna, avy amin'ny fokon'i Efraima;	
04O	13	9	0,00000	 Faltì, zanak'i Rafò avy amin'ny fokon'i Benjamina;	
04O	13	10	0,00000	 Gediela, zanak'i Sodì, avy amin'ny fokon'i Zabolona;	
04O	13	11	0,00000	 Gadì, zanak'i Sozì, avy amin'ny fokon'i Josefa, fokon'i Manase;	
04O	13	12	0,00000	 Amiela, zanak'i Gemalì avy amin'ny fokon'i Dana;	
04O	13	13	0,00000	 Sotora, zanak'i Mikaela, avy amin'ny fokon'i Azera;	
04O	13	14	0,00000	 Nahabì, zanak'i Vapsì, avy amin'ny fokon'i Neftalì;	
04O	13	15	0,00000	 Goela, zanak'i Makì, avy amin'ny fokon'i Gada.	
04O	13	16	0,00000	 Ireo no anaran'ny lehilahy nirahin'i Moizy hisafo ny tany. Ozea, zanak'i Nòna dia nomen'i Moizy anarana hoe Josoe.	
04O	13	17	0,00000	 Nirahin'i Moizy hisafo ny tany Kanaana izy ireo, nataony hoe: Miakara hianareo, mihazoa ny Negeba, dia miakara amin'ny tendrombohitra.	
04O	13	18	0,00000	 Hozahanareo ny tany, ny toetrany, ary ny olona monina ao aminy, na matanjaka na osa izy ireo, na vitsy na maro;	
04O	13	19	0,00000	 ny toetry ny tany onenany, na tsara na ratsy, ny toetry ny tanàna onenany, na tsy mimanda na mimanda;	
04O	13	20	0,00000	 ny toetry ny tany na lali-nofo na marivo nofo, na misy hazo na tsia. Mahereza tsara ary mangalà amin'ny vokatry ny tany. Voaloham-pahavokaran'ny voaloboka tamin'izay.	
04O	13	21	0,00000	 Dia niakatra izy ireo, ka nisafo ny tany hatrany amin'ny efitra Sina, ka hatrany Rohoba, amin'ny làlan'i Hemata.	
04O	13	22	0,00000	 Niakatra an'i Negeba izy ireo, ka nandroso hatrany Hebrona, izay nisy an'i Akimàna sy Sizaia ary Tolmaia, taranak'i Enàka. Hebrona dia naorina fito taona talohan'i Tanisa any Ejipta.	
04O	13	23	0,00000	 Nony tonga tao amin'ny lohasaha Eskola izy ireo dia nanapaka rantsam-boaloboka iray nisy sampahony, ka roa lahy izy no nilanja an'io tamin'ny hazo lava; naka ampongabendanitra sy aviavy koa izy.	
04O	13	24	0,00000	 Noho ny sampahom-boaloboka notapahan'ny zanak'Israely teo, dia nomena anarana hoe Lohasahan'Eskola io fitoerana io.	
04O	13	25	0,00000	 Nony afaka efapolo andro dia niverina avy any am-pisafoana ny tany izy ireo. 	
04O	13	26	0,00000	 Tonga izy, dia nanatona an'i Moizy sy Aarona, mbamin'ny fiangonan'ny zanak'Israely rehetra, tao Kadesy tany an'efitra Faràna. Nanao filazana taminy sy tamin'ny fiangonana rehetra izy ireo ary naneho ny vokatry ny tany taminy. 	
04O	13	27	0,00000	 Izao no filazana nataony tamin'i Moizy: Nankany amin'ny tany nanirahanao anay izahay. Tany tondra-dronono sy tantely tokoa izany, ary itony no vokatry ny tany avy any. 	
04O	13	28	0,00000	 Fa ny vahoaka monina any, mahery; ny tanàna, sady mimanda no lehibe; ny zanak'i Enàka aza, hitanay any koa. 	
04O	13	29	0,00000	 Amaleka no monina amin'ny faritanin'i Negeba; ny Heteana, ny Jebozeana, ary ny Amoreana no monina amin'ny tendrombohitra; ary ny Kananeana no monina amin'ny moron-dranomasina sy ny amoron'i Jordany. 	
04O	13	30	0,00000	 Fa Kaleba nampangina ny vahoaka ny amin'i Moizy: Andeha isika, hoy izy, hiakatra haka ny tany fa mety ho lasantsika tokoa izy. 	
04O	13	31	0,00000	 Nefa hoy kosa ireto olona niara-niakatra taminy: Tsy manan-kery isika hananika izany vahoaka izany, fa mahery noho isika izy. 	
04O	13	32	0,00000	 Sady nataony laza ratsy teo anatrehan'ny zanak'Israely ny tany izay nosafoiny, ka hoy izy: Ny tany notetezinay nosafoina dia tany mandevona ny mponina aminy; ny olona rehetra hitanay tany dia olona avo ranjanana daholo; 	
04O	13	33	0,00000	 ary hitanay tany koa ny rapeto zanak'i Enàka, taranaky ny rapeto: mova tsy ny valala izahay teo imasony sy teo imasonay.	
04O	14	1	0,00000	[FIODINAN'NY VAHOAKA - SAZY NAFITSOKA AZY] Dia nanandra-peo nikiakiaka ny fiangonana rehetra, ka nitomany ny vahoaka nandritra iny alina iny. 	
04O	14	2	0,00000	 Nimonomonona tamin'i Moizy sy Aarona ny zanak'Israely rehetra, ka hoy ny fiangonana rehetra tamin'izy ireo: Inay anie izahay maty tany an-tany Ejipta, na inay anie izahay maty aty amin'ity efitra ity. 	
04O	14	3	0,00000	 Nahoana no dia nentin'ny Tompo amin'ity tany ity isika, ka ho lavon-tsabatra? Ary ny vady aman-janatsika holasan-ko babo. Tsy aleontsika va miverina ho any Ejipta? 	
04O	14	4	0,00000	 Dia nifampilaza hoe izy: Andeha hifidy mpitarika isika, ka hiverina any Ejipta.	
04O	14	5	0,00000	 Nidaboka niankohoka teo anatrehan'ny fiangonan'ny zanak'Israely rehetra tafavory Moizy sy Aarona. 	
04O	14	6	0,00000	 Nandritra ny fitafiany Josoe, zanak'i Nòna, sy Kaleba, zanak'i Jefone, anisan'ireo nisafo ny tany, 	
04O	14	7	0,00000	 ary niteny toy izao tamin'ny fiangonan'ny zanak'Israely rehetra izy ireo: Tany tsara indrindra ny tany notetezinay nosafoina. 	
04O	14	8	0,00000	 Raha ankasitrahan'ny Tompo isika, dia hampiditra antsika amin'izany tany izany izany izy sy hanome azy antsika; tany tondra-dronono aman-tantely izany. 	
04O	14	9	0,00000	 Fa aza miodina amin'ny Tompo kosa hianareo, ary aza matahotra ny olona amin'izany tany izany, fa ho fihinana ho antsika izy ireo; ny fialofan'izy ireo efa niala taminy, ary isika omban'ny Tompo, ka aza matahotra azy ireo. 	
04O	14	10	0,00000	 Raha ilay niteniteny ny hitora-bato an'ireo iny ny fiangonana rehetra dia indro ny voninahitry ny Tompo niseho teo amin'ny trano lay fihaonana, teo imason'ny zanak'Israely rehetra. 	
04O	14	11	0,00000	 Ary hoy Iaveh tamin'i Moizy: Mandra-pahoviana no haniratsiran'ity vahoaka ity ahy? Ary mandra-pahoviana no tsy hinoany ahy, na dia eo aza ny fahagagana rehetra nataoko teo afovoany? 	
04O	14	12	0,00000	 Hasiako amin'ny pesta sy hofongorako izy, ary hianao, dia hataoko firenena lehibe sy mahery lavitra noho izy. 	
04O	14	13	0,00000	 Fa hoy Moizy tamin'ny Tompo: Efa ren'ny Ejipsianina, fa ny herinao no nitondranao ity vahoaka ity niakatra avy tany afovoany; ary efa nolazainy tamin'ny mponina amin'ity tany ity izany. 	
04O	14	14	0,00000	 Efa ren'izy ireo, fa hianao Iaveh no eo afovoan'ity vahoaka ity, hianao Iaveh no miseho mifanatrika ao; ary ny rahonao no mijanona eo amboniny. Hianao no mandeha eo alohany, amin'ny andry rahona, ny antoandro, ary amin'ny andry afo, ny alina. 	
04O	14	15	0,00000	 Koa raha vonoinao toy ny singan'olona ity vahoaka ity, ny firenena izay nandre filazana momba anao dia hanao hoe: 	
04O	14	16	0,00000	 Tsy zakan'ny Tompo ny nampiditra iny vahoaka iny amin'ny tany efa nianianany homena azy, ka izany no namonoany azy tany an'efitra. 	
04O	14	17	0,00000	 Koa ankehitriny, aoka hiseho ho lehibe ny fahefan'ny Tompo, araka ilay voalazanao hoe: 	
04O	14	18	0,00000	 Ela vao mitezitra Iaveh, ary sesehena ny hatsaram-pony: mamela ny heloka sy ny fahotana izy, nefa tsy ataony ho tsy manan-tsiny ny meloka, fa mamaly ny heloky ny ray amin'ny zanaka, hatramin'ny taranaka fahatelo sy fahefatra. 	
04O	14	19	0,00000	 Avelao ny helok'ity vahoaka ity, araka ny halehiben'ny famindramponao toy ny efa namelanao an'ity vahoaka ity, hatrany Ejipta ka hatr'eto! 	
04O	14	20	0,00000	 Ary hoy Iaveh: Mamela araka ny hatakao aho; 	
04O	14	21	0,00000	 kanefa velona aho, ary ho feno ny voninahitry ny Tompo ny tany rehetra! 	
04O	14	22	0,00000	 Ka ireo olona rehetra nahita ny voninahitro amam-pahagagana nataoko tany Ejipta sy tany an'efitra; ireo izay efa naka fanahy ahy impolo sahady, sady tsy nihaino ny feoko, 	
04O	14	23	0,00000	 dia tsy hahita mihitsy ny tany nampanantenaiko ny razany tamim-pianianana. Tsy misy hahita izany ireo naniratsira ahy ireo. 	
04O	14	24	0,00000	 Fa i Kaleba mpanompoko kosa, izay nanana hevitra hafa, ary niraikitra tsy nivadika tamiko, dia hampidiriko any amin'ny tany efa nalehany, ary hanana izany ny taranany. 	
04O	14	25	0,00000	 Ny Amalesita sy ny Kananeana no monina amin'ny lohasaha; koa rahampitso mihodìna hianareo ary miaingà ho any an'efitra amin'ny làlan'ny ranomasina Mena. 	
04O	14	26	0,00000	 Niteny tamin'i Moizy sy Aarona Iaveh ka nanao hoe: 	
04O	14	27	0,00000	 Mandra-pahoviana no handeferako ity fiangonana ratsy mimonomonona amiko ity? Reko ny fimonomononana ataon'ny zanak'Israely amiko. 	
04O	14	28	0,00000	 Lazao amin'izy ireo hoe: Velona aho, hoy Iaveh; hataoko aminareo izay noteneninareo tamin'ny sofiko. 	
04O	14	29	0,00000	 Hiampatrampatra amin'ity efitra ity ny fatinareo. Hianareo rehetra izay efa nanaovana fanisana ka voaisa, ny efa roapolo taona no ho miakatra, izay efa nimonomonona tamiko, 	
04O	14	30	0,00000	 dia tsy hisy hiditra amin'ny tany izay nianianako fa hamponenana anareo, afa-tsy Kaleba, zanak'i Jefone, sy Josoe zanak'i Nòna. 	
04O	14	31	0,00000	 Fa ny zanakareo, izay nolazainareo hoe ho lasan-ko babo, no hampidiriko any; dia izy ireo no hahalala ny tany izay nataonareo tsinontsinona. 	
04O	14	32	0,00000	 Ny anareo kosa, dia ny fatinareo no hiampatrampatra any an'efitra, 	
04O	14	33	0,00000	 ary ny zanakareo hiroaka ny biby fiompy any an'efitra, mandritra ny efapolo taona, fa hivesatra ny valin'ny fivadihanareo izy mandra-pahalevona ny fatinareo rehetra aty an'efitra. 	
04O	14	34	0,00000	 Araka ny efapolo andro nisafoanareo ny tany - fa soloana taona iray ny andro iray, - no hivesaranareo efapolo taona ny hadisoanareo, ka dia ho hitanareo izany hoe fihatahako aminareo. 	
04O	14	35	0,00000	 Izany no teniko, izaho Iaveh. Izany no ataoko amin'ity fiangonana ratsy izay niodina tamiko. Ho levona aty an'efitra aty izy, ho faty aty.	
04O	14	36	0,00000	 Ireo lehilahy nirahin'i Moizy hisafo ny tany, ka nampimonomonona ny fiangonana rehetra taminy nony tafaverina, fa nanao laza ratsy ny tany, 	
04O	14	37	0,00000	 ireo lehilahy ireo izay nanao laza ratsy ny tany dia maty voan'ny loza teo anatrehan'ny Tompo. 	
04O	14	38	0,00000	 Josoe zanak'i Nòna sy Kaleba zanak'i Jefone ihany no velona tamin'ireo lehilahy nisafo ny tany.	
04O	14	39	0,00000	 Dia nolazain'i Moizy tamin'ny zanak'Israely rehetra izany teny izany, ka safotr'alahelo mafy ny vahoaka. 	
04O	14	40	0,00000	 Nifoha maraina koa izy ireo, ka niakatra tany an-tampon'ny tendrombohitra, ka nanao hoe: Indreto izahay hiakatra any amin'ny fitoerana voalazan'ny Tompo, fa efa nanota izahay. 	
04O	14	41	0,00000	 Hoy Moizy: Nahoana hianareo no mandika ny didin'ny Tompo? Tsy hahomby hianareo amin'izany. 	
04O	14	42	0,00000	 Aza miakatra, fa tsy eo afovoanareo Iaveh, ka aza mitolo-batana ho resin'ny fahavalonareo. 	
04O	14	43	0,00000	 Eo anoloanareo eo ny Amalesita sy ny Kananeana, ka ho lavon'ny sabatra hianareo, satria nivily tsy hanaraka an'ny Tompo hianareo, ka tsy homba anareo Iaveh. 	
04O	14	44	0,00000	 Nanao ditra niakatra teo an-tampon'ny tendrombohitra ihany izy ireo, nefa ny fiaran'ny faneken'ny Tompo ary Moizy tsy niala teo afovoan'ny toby; 	
04O	14	45	0,00000	 ka nirotsahan'ny Amalesita sy ny Kananeana izay nonina tamin'izany tendrombohitra izany izy, dia nasiany sy nataony lambam-bary hatrany Hormà.	
04O	15	1	0,00000	[DIDY MOMBA NY SORONA - FANONERANA NY OTA SASANY - SAZIN'ILAY NANDIKA NY SABATA - NY SAHONDRAN-DAMBA] Niteny tamin'i Moizy Iaveh nanao hoe: 	
04O	15	2	0,00000	 Mitenena amin'ny zanak'Israely, ka lazao azy hoe: Rahefa tonga any amin'ny tany honenanareo sy omeko anareo hianareo, 	
04O	15	3	0,00000	 ka hanatitra sorona atao amin'ny afo ho an'ny Tompo, na sorona dorana, na sorona fanalam-boady, na fanatitra an-tsitra-po, na amin'ny fetinareo, mba hisy hanitra mahafinaritra ho an'ny Tompo avy amin'ny omby na ny ondrinareo; 	
04O	15	4	0,00000	 izay hanao ny fanatitra ho an'ny Tompo, dia hanolotra lafarina tsara indrindra ampahafolony, voadity tamin'ny diloilo ampahefatry ny hina, hatao fanatitra; 	
04O	15	5	0,00000	 hanao fanatitra araraka, divay ampahefatry ny hina, miaraka amin'ny sorona dorana, na ny sorom-pihavanana, isan-janak'ondry. 	
04O	15	6	0,00000	 Raha ondrilahy no atao sorona dia lafarina tsara indrindra roa ampahafolony, voadity tamin'ny diloilo ampahatelon'ny hina no hatolotrao ho fanatitra; 	
04O	15	7	0,00000	 ary divay ampahatelon'ny hina no hatolotrao ho fanatitra araraka, mba ho fanolorona misy hanitra mahafinaritra ho an'ny Tompo. 	
04O	15	8	0,00000	 Raha ombalahy no hatolotrao ho sorona dorana, na ho sorona fanalam-boady na ho sorom-pihavanana, amin'ny Tompo, 	
04O	15	9	0,00000	 dia lafarina tsara indrindra, telo ampahafolony, voadity tamin'ny diloilo antsasaky ny hina no hatolotrao miaraka amin'ny ombalahy ho fanatitra. 	
04O	15	10	0,00000	 ary divay antsasaky ny hina, no atolotrao ho fanatitra araraka: Sorona atao amin'ny afo, ho hanitra mahafinaritra ho an'ny Tompo izany. 	
04O	15	11	0,00000	 Izany no hatao amin'ny isan'omby iray, sy isan'ondrahalahy iray, ary isan-janak'ondry na zanak'osy iray. 	
04O	15	12	0,00000	 Araka ny isan'ny zavatra hatolotrareo hatao sorona, dia hanaovanareo toy izany tsirairay avy, araka ny isany.	
04O	15	13	0,00000	 Hataon'ny tompon-tany rehetra toy izany ireo zavatra ireo raha manatitra sorona atao amin'ny afo izy, ho hanitra mahafinaritra ho an'ny Tompo. 	
04O	15	14	0,00000	 Raha misy vahiny mitoetra eo aminareo, olona miara-monina aminareo, amin'ny taranaka mifandimby, na iza na iza, ka manatitra sorona atao amin'ny afo ho hanitra mahafinaritra ho an'ny Tompo, dia toy ny hataonareo ihany no hataony. 	
04O	15	15	0,00000	 Lalàna iray ihany no ho an'ny fiangonana, na ho anareo na ho an'ny vahiny monina eo aminareo; lalàna mandrakizay ho an'ny taranakareo izany: tsy hisy hafa na ny aminareo na ny amin'ny vahiny eo anatrehan'ny Tompo. 	
04O	15	16	0,00000	 Lalàna iray sy fitsipika iray no ho anareo sy ho an'ny vahiny mitoetra eo aminareo. 	
04O	15	17	0,00000	 Niteny tamin'i Moizy Iaveh, nanao hoe: 	
04O	15	18	0,00000	 Mitenena amin'ny zanak'Israely ka lazao aminy hoe: Rahefa tonga any amin'ny tany ampidirako anareo hianareo, 	
04O	15	19	0,00000	 ka hihinana mofo avy amin'izany tany izany, dia avaho aloha izay ho fanatitra ho an'ny Tompo. 	
04O	15	20	0,00000	 Ho santatry ny kobanareo, dia havahanareo aloha ny mofo mamy iray hatao fanatitra; havahanareo izany toy ny fanavahana ny fanatitra avy eo am-pamoloana. 	
04O	15	21	0,00000	 Ho santatry ny kobanareo, dia hanavaka izay ho fanatitra ho an'ny Tompo aloha hianareo, dia hianareo sy ny taranakareo. 	
04O	15	22	0,00000	 Raha manota tsy nahy hianareo, fa tsy mitandrina ireo didy rehetra nolazain'ny Tompo tamin'i Moizy ireo, 	
04O	15	23	0,00000	 dia izay rehetra nandidian'ny Tompo anareo tamin'ny alàlan'i Moizy, hatramin'ny andro namoahan'ny Tompo ny didy ka hatrany amin'ny taranaka mandimby anareo, 	
04O	15	24	0,00000	 raha misy nanota tsy nahy fa tsy fantatry ny fiangonana izany, dia hanatitra vantotr'ombalahy iray ny fiangonana rehetra, ho sorona dorana, ho fanatitra mahafinaritra ho an'ny Tompo, mbamin'ny fanatitra sy ny fanatitra araraka momba azy, araka ny fomba voadidy, ary osilahy iray ho sorona noho ny ota. 	
04O	15	25	0,00000	 Dia hanao ny fanonerana ho an'ny fiangonan'ny zanak'Israely rehetra ny mpisorona, ka havela ny helony, satria ota vita tsy nahy izany sady efa nanolotra ny fanatiny izy, dia ny sorona atao amin'ny afo ho an'ny Tompo sy ny sorona noho ny ota, eo anatrehan'ny Tompo, noho ny ota nataony tsy nahy. 	
04O	15	26	0,00000	 Havela heloka ny fiangonan'ny zanak'Israely rehetra, mbamin'ny vahiny mitoetra eo afovoany, satria tsy nahy no nanotan'ny vahoaka rehetra. 	
04O	15	27	0,00000	 Raha olona iray kosa no nanota tsy nahy, dia osivavy iray, efa iray taona, no hateriny ho sorona noho ny ota. 	
04O	15	28	0,00000	 Ny mpisorona hanao ny fanonerana, eo anatrehan'ny Tompo, ho an'ilay olona izay diso fa nanota tsy nahy, ka rahefa vita ny fanonerana natao ho azy, dia havela ny helony. 	
04O	15	29	0,00000	 Amin'ny tompon-tany isan'ny zanak'Israely sy amin'ny vahiny mitoetra eo aminareo dia lalàna iray ihany no ho anareo, raha misy manota tsy nahy. 	
04O	15	30	0,00000	 Fa na tompon-tany na vahiny, ka sahy manao fanahy iniana kosa, dia olona maniratsira an'ny Tompo izany, ka hesorina eo amin'ny fireneny. 	
04O	15	31	0,00000	 Satria nanamavo ny tenin'ny Tompo izy sy nandika ny didiny, ka dia hoesorina izany olona izany, hivesatra ny fahotany.	
04O	15	32	0,00000	 Raha mbola tany an'efitra ny zanak'Israely, dia nahita lehilahy anankiray nanangona kitay hazo tamin'ny andro sabata. 	
04O	15	33	0,00000	 Nentin'ireo nahita azy nanangona kitay hazo teo amin'i Moizy sy Aarona ary ny fiangonana rehetra izy. 	
04O	15	34	0,00000	 Dia nambenana ralehilahy, fa mbola tsy tapaka izay hanaovana azy. 	
04O	15	35	0,00000	 Hoy Iaveh tamin'i Moizy: Hovonoin-ko faty izany lehilahy izany, ka ny fiangonana rehetra no hitora-bato azy any ivelan'ny toby. 	
04O	15	36	0,00000	 Dia navoaky ny fiangonana rehetra tany ivelan'ny toby izy; ka notoraham-bato, dia maty, araka ny nandidian'ny Tompo an'i Moizy.	
04O	15	37	0,00000	 Hoy Iaveh tamin'i Moizy: 	
04O	15	38	0,00000	 Mitenena amin'ny zanak'Israely ary ilazao izy mba hanisy sahondra amin'ny zoron-dambany hatramin'ny taranaka mifandimby; ary hanisy kofehy jaky volomparasy amin'ny sahondra isan-jorony avy. 	
04O	15	39	0,00000	 Ho sahondra ho anareo izany, ary ny fijerena izany dia hahatsiarovanareo ny didin'ny Tompo rehetra mba hanarahanareo azy rehetra, fa tsy hanarahanareo ny fonareo sy ny masonareo, izay mitarika anareo ho amin'ny fivadihana. 	
04O	15	40	0,00000	 Hahatsiaro ny didiko rehetra hianareo amin'izany, ary hanaraka azy, ka ho masina ho an'Andriamanitrareo izay namoaka anareo tany amin'ny tany Ejipta mba ho Andriamanitrareo. Izaho no Iaveh Andriamanitrareo.	
04O	16	1	0,00000	[NY NIODINAN'I KORE SY DATÀNA ARY ABIRONA] Kore, zanak'i Isaara, zanak'i Kaata, zanak'i Levì, dia nitarika olona hiandany aminy, miaraka amin'i Datàna sy Abirona, zanak'i Eliaba, ary Hona, zanak'i Feleta, izay zana-dRobena, 	
04O	16	2	0,00000	 ary nikomy teo anatrehan'i Moizy izy ireo, dia lehilahy dimam-polo sy roan-jato amin'ny zanak'Israely, filohan'ny fiangonana, sy voafidy hanatrika ny fivorian'ny mpanolo-tsaina ary olona manan-daza. 	
04O	16	3	0,00000	 Nivory hiodina amin'i Moizy sy Aarona izy ireo, ka nanao taminy hoe: Aoka izay, fa masina avokoa ny fiangonana rehetra, ny olon-drehetra, ary eo afovoan'izy ireo Iaveh. Nahoana hianareo no manandra-tena ho ambonin'ny fiangonan'ny Tompo?	
04O	16	4	0,00000	 Nony nandre izany Moizy dia nidaboka niankohoka,	
04O	16	5	0,00000	 ka niteny tamin'i Kore sy ny tariny rehetra nanao hoe: Rahampitso dia hasehon'ny Tompo izay azy sy izay masina, ka hampanakekezany azy; dia izay nofidiny no hampanakekezany azy.	
04O	16	6	0,00000	 Izao no ataovy: Makà fanembohana hianareo, ry Kore sy ny tariny rehetra. 	
04O	16	7	0,00000	 Rahampitso dia hasianareo afo ireo, ary zava-manitra no hataonareo eo amboniny, eo anatrehan'ny Tompo: izay hofidin'ny Tompo dia izay no masina. Ka aoka izay, ry zanak'i Levì.	
04O	16	8	0,00000	 Ary hoy Moizy tamin'i Kore: Henoy àry, ry zanak'i Levì: 	
04O	16	9	0,00000	 Ataonareo ho zavatra kely va ny nanavahan'ny Andriamanitr'Israely anareo tamin'ny fiangonan'Israely, ka nampandrosoany anareo ho akaiky azy, mba hanao ny fanompoana momba ny Fonenan'ny Tompo sy hitoetra eo anatrehan'ny fiangonana hanao ny fanompoany. 	
04O	16	10	0,00000	 Nampandrosoiny ho akaiky azy hianao, mbamin'ny rahalahinao rehetra, ny zanak'i Levì miaraka aminao, ka dia mbola mitsiriritra ny ho mpisorona koa ve? 	
04O	16	11	0,00000	 Izany no hiraisanareo tetika hiodina amin'ny Tompo hianao sy ny tarikao rehetra? Ary Aarona moa no inona no izy no imonomononanareo? 	
04O	16	12	0,00000	 Dia nampiantso an'i Datàna sy Abirona i Moizy, fa hoy ireo: Izahay tsy hiakatra. 	
04O	16	13	0,00000	 Tsy ampy va ny namoahanao anay tany amin'ny tany tondra-dronono sy tantely mba hahafaty anay aty an'efitra, no dia manangan-tena ho lehibenay koa hianareo? 	
04O	16	14	0,00000	 Eh, tsy tany tondra-dronono sy tantely no nitondranao anay; tsy saha aman-tanim-boaloboka no natolotrao ho fanananay! Heverinao hopotsirina angaha ny mason'ireto olona ireto? Izahay tsy hiakatra. 	
04O	16	15	0,00000	 Tezitra indrindra Moizy, ka hoy izy tamin'ny Tompo: Aza asianao raharaha akory izay fanatitr'ireo, fa tsy mba naka tamin'ireo aho, na dia ampondra iray aza, ary tsy nisy nasiako ratsy ireo na dia iray aza. 	
04O	16	16	0,00000	 Hoy Moizy tamin'i Kore: Rahampitso hianao sy ny tarikao rehetra mitoetra eo anatrehan'ny Tompo, dia izy ireo sy hianao mbamin'i Aarona. 	
04O	16	17	0,00000	 Samia maka ny fanembohanareo hianareo; ka asio zava-manitra, ary samia mitrondra ny fanembohanareo ho eo anatrehan'ny Tompo dia ho fanembohana dimampolo sy roan-jato izany; ary hianao sy Aarona koa dia samy hitondra ny fanembohanareo. 	
04O	16	18	0,00000	 Dia samy naka ny fanembohany avy izy rehetra, ka nasiany afo tao anatiny, sy norarahany zava-manitra koa; dia nijanona teo am-baravaran'ny trano lay fihaonana izy, mbamin'i Moizy sy Aarona. 	
04O	16	19	0,00000	 Nantsoin'i Kore ho eo am-baravaran'ny trano lay fihaonana ny fiangonana rehetra, hanohitra an'i Moizy sy Aarona. Dia niseho tamin'ny fiangonana rehetra ny voninahitry ny Tompo. 	
04O	16	20	0,00000	 Ary niteny tamin'i Moizy sy Aarona Iaveh ka nanao hoe: 	
04O	16	21	0,00000	 Mialà eo afovoan'ity fiangonana ity hianareo, handringanako azy indray mihelina monja. 	
04O	16	22	0,00000	 Ary niankohoka tamin'ny tany izy ireo ka nanao hoe: Andriamanitra ô, ry Andriamanitry ny fanahin'ny nofo rehetra, olona iray no nanota, ka no dia tezitra amin'ny fiangonana rehetra hianao? 	
04O	16	23	0,00000	 Niteny tamin'i Moizy Iaveh ka nanao hoe: 	
04O	16	24	0,00000	 Mitenena amin'ny fiangonana, lazao hoe: Mihataha hianareo rehetra, mialà amin'ny manodidina ny lain'i Kore sy Datàna ary Abirona. 	
04O	16	25	0,00000	 nitsangana nankeo amin'i Datàna sy Abirona i Moizy ary nisy nanaraka azy ny loholon'Israely. 	
04O	16	26	0,00000	 Ary niteny tamin'ny fiangonana izy, nanao hoe: Manalavira hianareo ny lain'ireto olon-dratsy ireto, ary aza mikasika izay azy, na inona na inona, fandrao dia ringana koa hianareo, azon'ny fahotany rehetra. 	
04O	16	27	0,00000	 Nihatahan'ny olona ny manodidina ny fonenan'i Kore sy Datàna ary Abirona. Dia nivoaka Datàna sy Abirona, ary nitoetra teo am-baravaran'ny lainy, miaraka amin'ny vady aman-janany, ary ny zafiny. 	
04O	16	28	0,00000	 Hoy Moizy: Izao no hahafantaranareo fa Iaveh no naniraka ahy mba hanao ireny zavatra rehetra ireny, fa tsy avy amiko izany. 	
04O	16	29	0,00000	 Raha toy ny fahafatin'ny olona rehetra ihany no ahafaty an'ireo olona ireo, ary raha sahala amin'ny an'ny olona rehetra ihany no hanjo azy, dia tsy Iaveh no naniraka ahy. 	
04O	16	30	0,00000	 Fa raha manao zavatra tsy fandre kosa Iaveh, raha ny tany no manoka-bava sy mitelina an'ireo mbamin'izay azy rehetra, ka midina velona any amin'ny fonenan'ny maty ireo, dia ho fantatrareo fa naniratsira an'ny Tompo ireo olona ireo.	
04O	16	31	0,00000	 Raha vantany vao tapitra voalazany izany teny izany dia nivava teo ambanin'izy ireo ny tany, 	
04O	16	32	0,00000	 nanoka-bava ny tany, ka nitelina azy ireo, dia izy mbamin'ny finakaviany ary ny ankohonan'i Kore rehetra sy ny fananany rehetra. 	
04O	16	33	0,00000	 Latsaka velona teny amin'ny fonenan'ny maty ny tenan'izy ireo mbamin'izay azy rehetra, dia nikatona taminy ny tany, ka fongotra teo amin'ny fiangonana izy. 	
04O	16	34	0,00000	 Nandositra Israely rehetra nanodidina azy ireo, noho ny fidradradradrany; fa hoy izy: Ndrao dia hatelin'ny tany koa isika. 	
04O	16	35	0,00000	 Ary nisy afo nivoaka avy ao akaikin'ny Tompo nandevona ireo dimampolo sy roan-jato lahy nanatitra zava-manitra.	
04O	17	1	0,00000	[FIMENOMENONAN'NY VAHOAKA - NY TEHIN'I AARONA] Niteny tamin'i Moizy Iaveh nanao hoe: 	
04O	17	2	0,00000	 Ilazao Eleazara, zanak'i Aarona mpisorona, hanala ny fanembohana eny amin'ny may sy hanely ny afo any lavitra any, fa zava-masina ireny. 	
04O	17	3	0,00000	 Aoka ny fanembohan'ireo olona nanota nihatra amin'ny ainy ireo hofisahina ho takelaka manify mba handrakofana ny otely, fa efa naterina teo anatrehan'ny Tompo ireny, ka tonga zava-masina; dia ho famantarana ho an'ny zanak'Israely izany. 	
04O	17	4	0,00000	 Dia nalain'i Eleazara mpisorona ny fanembohana varahina naterin'ireo olona levon'ny afo, ka nofisahiny ho takelaka handrakofana ny otely. 	
04O	17	5	0,00000	 Fahatsiarovana ho an'ny zanak'Israely izany, mba tsy hisy olon-kafa, tsy anisan'ny taranak'i Aarona handroso hanatitra zava-manitra eo anatrehan'ny Tompo, ka dia ho tahaka an'i Kore sy ny tariny, araka izay nolazain'ny Tompo taminy, tamin'ny alalan'i Moizy. 	
04O	17	6	0,00000	 Nony ampitso dia nimonomonona tamin'i Moizy sy Aarona ny fiangonan'ny zanak'Israely rehetra nanao hoe: Hianareo efa nahafaty ny vahoakan'ny Tompo. 	
04O	17	7	0,00000	 Fa raha ilay nivory hanohitra an'i Moizy sy Aarona iny ny fiangonana, dia nitodika ny trano lay fihaonana Moizy sy Aarona, ka indro fa nanarona an'io ny rahona ary ny voninahitry ny Tompo niseho. 	
04O	17	8	0,00000	 Nandroso teo anoloan'ny trano lay fihaonana Moizy sy Aarona, 	
04O	17	9	0,00000	 ka niteny tamin'i Moizy Iaveh nanao hoe: 	
04O	17	10	0,00000	 Mialà hianareo eo afovoan'ity fiangonana ity, handringanako azy indray mihelina. Dia niankohoka tamin'ny tany izy.	
04O	17	11	0,00000	 Ary hoy Moizy tamin'i Aarona: Alao ny fanembohana ary asio afo avy eo ambonin'ny otely, asio zava-manitra, ka mandehana faingana ho eo amin'ny fiangonana, dia manaova ny fanonerana ho azy ireo, fa efa nivoaka avy eo anatrehan'ny Tompo ny fahatezerana, ary efa manomboka ny loza.	
04O	17	12	0,00000	 Nalain'i Aarona araka ny voalazan'i Moizy ny fanembohana, ka nihazakazaka nankeo afovoan'ny fiangonana izy; ary indro, efa nanomboka ny loza eo amin'ny vahoaka. Dia nasiany zava-manitra ny fanembohana, ka nataony ny fanonerana ho an'ny vahoaka. 	
04O	17	13	0,00000	 Nijanona teo anelanelan'ny maty sy ny velona izy, dia nitsahatra ny loza. 	
04O	17	14	0,00000	 Fiton-jato sy efatra arivo sy iray alina, no matin'io loza io, afa-tsy ireo maty noho ny amin'i Kore. 	
04O	17	15	0,00000	 Dia niverina nankeo amin'i Moizy teo anoloan'ny trano lay fihaonana Aarona ary efa nitsahatra ny loza. 	
04O	17	16	0,00000	 Niteny tamin'i Moizy Iaveh nanao hoe: 	
04O	17	17	0,00000	 Mitenena amin'ny zanak'Israely, ary angalao tehina izy ireo, dia tehina iray avy isam-pokom-pianakaviany, dia tehina roa ambin'ny folo. Samy soraty amin'ny tehina ny anarany tsirairay avy. 	
04O	17	18	0,00000	 Ny anaran'i Aarona no soraty amin'ny tehin'i Levì, fa ho iray ny tehina isam-pilohan'ny fokom-pianakaviany avy. 	
04O	17	19	0,00000	 Dia hapetrakao ao an-trano lay fihaonana ireo, eo anoloan'ny vavolombelona, izay ihaonako aminareo. 	
04O	17	20	0,00000	 Izay lehilahy tompon'ny tehina hamony, dia izy no hofidiko, ka dia hampanginiko ny fimonomononan'ny zanak'Israely aminareo eo anatrehako.	
04O	17	21	0,00000	 Niteny tamin'ny zanak'Israely Moizy, ka nanatitra tehina iray taminy ny filohany rehetra, tehina iray isam-pilohany, araka ny fokom-pianakaviany avy, dia tehina roa ambin'ny folo izany, ary ny tehin'i Aarona dia teo afovoan'ny tehin'izy ireo. 	
04O	17	22	0,00000	 Napetrak'i Moizy teo anatrehan'ny Tompo ny tehina, tao an-trano lay fihaonana. 	
04O	17	23	0,00000	 Nony ampitso, niverina tao an-trano lain'ny vavolombelona Moizy, ka indro fa ny tehin'i Aarona, dia naniry vony ho an'ny fokon'i Levì, naniriam-bokony sy nivelaram-bony ary namoazana amandy. 	
04O	17	24	0,00000	 Nentin'i Moizy avy teo anatrehan'ny Tompo ny tehina rehetra ho eo amin'ny zanak'Israely rehetra, dia nahita izany izy ireo, ka samy naka ny tehiny avy.	
04O	17	25	0,00000	 Hoy Iaveh tamin'i Moizy: Avereno ho eo anoloan'ny vavolombelona ny tehin'i Aarona, hotehirizina ho famantarana ho an'ny zanaky ny fikomiana, mba hampitsaharanao ny fimonomononan'izy ireo eo anatrehako, mba tsy ho faty izy. 	
04O	17	26	0,00000	 Dia nataon'i Moizy izany, nataony araka ny nandidian'ny Tompo azy. 	
04O	17	27	0,00000	 Hoy ny zanak'Israely tamin'i Moizy: Indro fa maty izahay, ringana izahay, ringana avokoa izahay rehetra. 	
04O	17	28	0,00000	 Fa maty izay rehetra manakaiky ny Fonenan'ny Tompo, ka dia ho faty avokoa izany izahay?	
04O	18	1	0,00000	[NY RAHARAHA SY NY ANJARA FIVELOMAN'NY MPISORONA SY NY LEVITA] Hoy Iaveh tamin'i Aarona: Hianao sy ny zanakao ary ny fianakavian-drainao miaraka aminao no hitondra ny heloka momba ny fitoerana masina; hianao sy ny zanakao miaraka aminao no hitondra ny heloka momba ny fisoronanareo. 	
04O	18	2	0,00000	 Ento manatona miaraka aminao koa ny rahalahinao, ny fokon'i Levì, ny fokon-drainao, ho mpanampy anao, hanompoany anao, rahefa mby anoloan'ny trano lain'ny vavolombelona hianao sy ny zanakao miaraka aminao. 	
04O	18	3	0,00000	 Hanatanteraka ny fanompoanao sy ny fanompoana momba ny trano lay rehetra izy, nefa tsy hanakaiky ny fanaky ny fitoerana masina na ny an'ny otely, fandrao maty hianareo, dia izy sy hianareo. 	
04O	18	4	0,00000	 Ho mpanampy anao izy ireo, ary hanatanteraka ny fanompoana momba ny trano lay fihaonana amin'ny asa rehetra ao an-trano lay. Fa ny olon-kafa tsy hanakaiky anareo. 	
04O	18	5	0,00000	 Dia hotanterahinareo ny fanompoana momba ny fitoerana masina sy ny fanompoana momba ny otely, mba tsy hisy fahatezerana amin'ny zanak'Israely intsony. 	
04O	18	6	0,00000	 Indro efa nalaiko teo afovoan'ny zanak'Israely ny Levita rahalahinareo. Efa natolotra an'ny Tompo izy ka atolotra aminareo ho fanomezana mba hanao ny raharahan'ny trano lay fihaonana. 	
04O	18	7	0,00000	 Hianao sy ny zanakao miaraka aminao hanatanteraka ny raharaham-pisoronanareo amin'ny zavatra rehetra momba ny otely, mbamin'izay rehetra ao anatin'ny efitra lamba. Izany no raharaha hataonareo. Raharaha azo maimaim-poana no anomezako anareo ny fisoronanareo. Izay olon-kafa manakaiky hatao maty. 	
04O	18	8	0,00000	 Ary hoy Iaveh tamin'i Aarona: Indro omeko anao ny fizakàna ny zavatra rehetra voavaka ho ahy, dia ny zava-drehetra voatokana avy amin'ny zanak'Israely. Ny fanosorana anao no antony anomezako izany ho anao sy ny zanakao ho lalàna mandrakizay. 	
04O	18	9	0,00000	 Izao no ho anjaranao amin'ny zava-masina indrindra, ialan'izay holevonin'ny afo: ny zavatra hatolony rehetra, izany hoe ny fanatiny rehetra, ny sorona rehetra noho ny ota, ny sorom-panonerana rehetra hatolony ho ahy; izany rehetra izany izay zava-masina indrindra, dia ho anao sy ny zanakao. 	
04O	18	10	0,00000	 Amin'ny toerana masina indrindra no hihinananareo azy, ny lehilahy rehetra no mihinana azy; masina ho anao izany. 	
04O	18	11	0,00000	 Izao koa no ho anao: ny zavatra rehetra voavaka amin'ny fanomezany, dia amin'ny fanatitra ahevaheva rehetra avy amin'ny zanak'Israely, omeko anao sy ny zanakao lahy ary ny zanakao vavy miaraka aminao ho lalàna mandrakizay; na iza na iza madio ao an-tranonao, dia hihinana amin'izany avokoa. 	
04O	18	12	0,00000	 Omeko anao avokoa ny tsara indrindra amin'ny diloilo, sy ny tsara indrindra amin'ny divay vaovao sy amin'ny vary, dia ny voaloham-bokatra hateriny ho an'ny Tompo. 	
04O	18	13	0,00000	 Ho anao ny voaloham-bokatry ny taniny haterin'izy ireo ho an'ny Tompo. Hihinana amin'izany izay rehetra madio ao an-tranonao. 	
04O	18	14	0,00000	 Ho anao ny zavatra rehetra nivoadiana ho anatema ao amin'Israely. 	
04O	18	15	0,00000	 Ny voalohan-teraky ny nofo rehetra ateriny ho an'ny Tompo, na olona na biby, dia ho anao avokoa. Kanefa asaovy havotana ny voalohan-teraky ny olona, sy ny voalohan-teraky ny biby maloto. 	
04O	18	16	0,00000	 Ny amin'ny fanavotana azy dia asaovy havotana rahefa teraka iray volana izy, araka izay nanombanana azy, dia dimy sikla volafotsy araka ny sikla masina izay roapolo gera avy. 	
04O	18	17	0,00000	 Fa ny voalohan-teraky ny omby kosa, na ny voalohan-teraky ny ondry, na ny voalohan-teraky ny osy, dia aza asaina havotana, fa masina ireny; ka hararakao eo ambonin'ny otely ny rany, hodoranao hanetona ny saborany, sorona atao amin'ny afo izany, ho hanitra mahafinaritra ho an'ny Tompo; 	
04O	18	18	0,00000	 ary ny henany dia ho anao, tahaka ny tratrany ahevaheva, sy ny feny havanana. 	
04O	18	19	0,00000	 Izay rehetra voavaka avy amin'ny zavatra masina, izay avahan'ny zanak'Israely ho an'ny Tompo, dia omeko anao sy ny zanakao lahy ary ny zanakao vavy miaraka aminao, ho lalàna mandrakizay, fanekena voasira mandrakizay eo anatrehan'ny Tompo izany, ho aminao sy ny taranakao miaraka aminao.	
04O	18	20	0,00000	 Ary hoy Iaveh tamin'i Aarona: Tsy mba hanan-dova eo amin'ny taniny hianao, ary tsy mba hisy izay ho anjaranao eo afovoan'izy ireo; fa izaho no anjaranao sy lovanao eo afovoan'ny zanak'Israely. 	
04O	18	21	0,00000	 Indro omeko ho lovan'ny taranak'i Levì ny fahafolon-karena rehetra amin'Israely noho ny raharaha ataony, dia ny raharahan'ny trano lay fihaonana. 	
04O	18	22	0,00000	 Tsy hanakaiky ny trano lay fihaonana intsony ny zanak'Israely, fandrao dia hitondra ny helony izy ka maty. 	
04O	18	23	0,00000	 Ny Levita ihany no hanao ny raharahan'ny trano lay fihaonana, dia izy no hitondra ny helony. Ho lalàna mandrakizay amin'ny taranakareo, no tsy hananany lova eo afovoan'ny zanak'Israely. 	
04O	18	24	0,00000	 Fa ny fahafolon-karena hatokan'ny zanak'Israely ho an'ny Tompo no omeko ho lovan'ny Levita; izany no ilazako aminy hoe: Tsy hanan-dova eo afovoan'ny zanak'Israely izy. 	
04O	18	25	0,00000	 Niteny tamin'i Moizy Iaveh, nanao hoe: 	
04O	18	26	0,00000	 Mitenena amin'ny Levita hianao, ka lazao amin'izy ireo hoe: Rahefa mandray ny fahafolon-karena avy amin'ny zanak'Israely hianareo, izay omeko ho lovanareo avy amin'ny fananan'izy ireo, dia hanokananareo izay ho fanatitra ho an'ny Tompo, ampahafolon'ny ampahafolon-karena. 	
04O	18	27	0,00000	 Ary izany fanokanana hataonareo izany dia horaisina ho solon'ny vary atokana avy eo ampamoloana, ho solon'ny divay vaovao avy amin'ny barika. 	
04O	18	28	0,00000	 Dia mba toy izany koa no hanokananareo fanatitra ho an'ny Tompo, avy amin'ny fahafolon-karena horaisinareo amin'ny zanak'Israely; ary izany fanatitra voatokana ho an'ny Tompo izany, dia homenareo an'i Aarona mpisorona. 	
04O	18	29	0,00000	 Amin'ny fanomezana rehetra horaisinareo, dia hanokananareo ny fanatitra rehetra izay an'ny Tompo: amin'ny tsara indrindra rehetra, dia hanokananareo ny anjara masina avahana aminy. 	
04O	18	30	0,00000	 Lazao aminy hoe: Raha manokana ny tsara indrindra amin'izany hianareo, dia hisaina ho an'ny Levita ny am-pahafolony, ho solon'ny vokatra avy eo am-pamoloana, sy ho solon'ny vokatra avy eo amin'ny famiazana. 	
04O	18	31	0,00000	 Hihinana izany amin'ny toerana rehetra hianareo sy ny finakavianareo, fa karamanareo izany, noho ny raharaha ataonareo ao amin'ny trano lay fihaonana. 	
04O	18	32	0,00000	 Rahefa ny tsara indrindra aminy no natokanareo, dia tsy hahazo heloka ny amin'izany hianareo; tsy handoto ny fanatitra masina avy amin'ny zanak'Israely, ka tsy ho faty hianareo.	
04O	19	1	0,00000	[NY OMBIVAVY MANJA MENA FIDIOVANA AMIN'NY LOTO AVY AMIN'NY FIKASIHANA FATIN'OLONA] Niteny tamin'i Moizy sy Aarona Iaveh nanao hoe: 	
04O	19	2	0,00000	 Izao no didin'ny lalàna nandidian'ny Tompo, nataony hoe: Ilazao ny zanak'Israely hitondra ombivavy manja mena iray, tsy misy takaitra na kilemam-batana sady mbola tsy nitondra jioga. 	
04O	19	3	0,00000	 Hatolotrareo an'i Eleazara mpisorona izany, dia hasainy havoaka ny toby, ary hovonoina eo anatrehany. 	
04O	19	4	0,00000	 Ary hangalan'i Eleazara mpisorona amin'ny rantsan-tànany ny ran'ny ombivavy ka hafafiny impito mankamin'ny varavaran'ny trano lay fihaonana. 	
04O	19	5	0,00000	 Dia hodorana eo imasony ilay omby, hodorana ny hodiny, ny nofony, ny rany, mbamin'ny tain-drorohany. 	
04O	19	6	0,00000	 Ary ny mpisorona haka hazo sedera sy hisopa ary lamba mena antitra, ka hanipy izany ao afovoan'ny afo mandoro ny ombivavy. 	
04O	19	7	0,00000	 Dia hosasan'ny mpisorona ny fitafiany ary hampandroiny amin'ny rano ny tenany; manaraka izany, dia hiditra eo an-toby izy, ka haloto mandra-paharivan'ny andro. 	
04O	19	8	0,00000	 Izay nandoro ny omby dia hanasa ny fitafiany amin'ny rano, ary hampandro ny tenany amin'ny rano, ary haloto mandra-paharivan'ny andro. 	
04O	19	9	0,00000	 Hisy lehilahy madio anankiray hanangona ny lavenon'ilay ombivavy, sy hametraka azy amin'ny toerana madio anankiray any ivelan'ny toby, hotehirizina ho an'ny fiangonan'ny zanak'Israely izany hatao amin'ny rano manafaka ny loto; sorona noho ny ota izany. 	
04O	19	10	0,00000	 Izay nanangona ny lavenon'ny ombivavy dia hanasa ny lambany, ary haloto mandra-paharivan'ny andro. Lalàna mandrakizay izany ho an'ny zanak'Israely sy ho an'ny vahiny mitoetra eo aminy. 	
04O	19	11	0,00000	 Izay mikasika faty, rahefa mety ho fatin'olona, dia haloto hafitoana. 	
04O	19	12	0,00000	 Hanadio tena amin'izany rano izany izy, amin'ny andro fahatelo sy fahafito, dia hadio, fa raha tsy manadio tena amin'ny andro fahatelo sy fahafito izy, dia tsy hadio. 	
04O	19	13	0,00000	 Izay hikasika faty, dia ny vatan'olona efa maty, nefa tsy hanadio tena, dia mandoto ny Fonenan'ny Tompo, ka hoesorina amin'Israely izany olona izany. Satria tsy nofafazana ny rano manafaka ny loto izy, dia maloto ary ny fahalotoany dia mbola eo aminy ihany.	
04O	19	14	0,00000	 Izao no lalàna: Raha misy olona maty ao amin'ny trano lay anankiray, dia haloto hafitoana avokoa ny olona rehetra miditra ao an-day, sy ny zavatra rehetra ao anaty lay. 	
04O	19	15	0,00000	 Ny fitoeran-javatra rehetra misokatra fa tsy misy sarona mipetaka aminy, dia haloto. 	
04O	19	16	0,00000	 Na iza na iza any an-tsaha, mikasika olona novonoin-tsabatra, na fatin'olona, na taolam-paty, na fasana, dia haloto hafitoana. 	
04O	19	17	0,00000	 Dia hangalana ho an'izay maloto ny lavenon'ny sorona izay nodorana, natao sorom-panonerana, ka hametrahana rano velona eo an-dovia eo amboniny. 	
04O	19	18	0,00000	 Ary haka hisopa ny lehilahy madio anankiray ka handroboka azy eo amin'ny rano, dia hamafy izany amin'ny lay sy amin'ny fanaka rehetra, ary amin'ny olona rehetra tao, amin'izay nikasika taolana, na olona novonoina, na faty, na fasana. 	
04O	19	19	0,00000	 Ny olona madio no hamafy amin'izay maloto, amin'ny andro fahatelo sy amin'ny andro fahafito, ka hanala ny otany amin'ny andro fahafito. Dia hanasa ny fitafiany sy handro amin'ny rano ilay maloto, ka hadio rahefa hariva. 	
04O	19	20	0,00000	 Fa ny olona izay tonga maloto, nefa tsy manadio tena, dia hoesorina amin'ny fiangonana, satria mandoto ny Fitoerana masin'ny Tompo. Satria tsy nofafazana ny rano manafaka ny loto izy, dia maloto. 	
04O	19	21	0,00000	 Lalàna mandrakizay ho azy ireo izany. Izay mamafy ny rano manafaka ny loto, dia hanasa ny fitafiany; ary izay mikasika ny rano manafaka ny loto, dia haloto mandra-paharivan'ny andro. 	
04O	19	22	0,00000	 Ny zavatra rehetra kasihin'izay maloto, dia haloto, ary ny olona mikasika azy, dia haloto mandra-paharivan'ny andro.	
04O	20	1	0,00000	[NY NAHAFATESAN'I MARIA - NY RANON'I MERIBÀ - NY NANDAVAN'I EDOMA TSY HANDALOVAN'ISRAELY - NY NAHAFATESAN'I AARONA] Tonga tao amin'ny efitra Sina, tamin'ny volana voalohany, ny zanak'Israely, dia ny fiangonana rehetra, ary tao Kadesy no nitoetra ny vahoaka. Tao no nahafatesan'i Maria sy nandevenana azy.	
04O	20	2	0,00000	 Noho ny tsy fisian'ny rano ho an'ny fiangonana, dia nivory hiodina amin'i Moizy sy Aarona izy ireo.	
04O	20	3	0,00000	 Nifanditra tamin'i Moizy ny vahoaka, ka nanao hoe: Inay anie izahay mba maty, tamin'ny nahafatesan'ny rahalahinay teo anatrehan'ny Tompo!	
04O	20	4	0,00000	 Ahoana re no dia nitondranareo ny fiangonan'ny Tompo amin'ity efitra ity, mba hahafatesanay ato, izahay sy ny biby fiompinay?	
04O	20	5	0,00000	 Ahoana no dia nitondranareo anay niakatra avy tany Ejipta hankaty amin'itony fitoerana ratsy itony? Tsy mba tany azo hamafazana, tsy misy aviavy, na voaloboka, na ampongabendanitra, na rano hosotroina akory. 	
04O	20	6	0,00000	 Dia niala teo amin'ny fiangonana Moizy sy Aarona, nankeo am-baravaran'ny trano lay fihaonana. Nidaboka niankohoka izy ireo, dia niseho taminy ny voninahitry ny Tompo. 	
04O	20	7	0,00000	 Niteny tamin'i Moizy Iaveh, nanao hoe: 	
04O	20	8	0,00000	 Alao ny tehina, ka vorionao sy Aarona, rahalahinao, ny fiangonana. Eo anatrehan'izy ireo hianareo, dia hiteny amin'ny vatolampy, mba hampiboiboika ny ranony izy, ka dia hampivoaka rano avy amin'ny vatolampy ho azy ireo hianao, ary hampisotroinao ny fiangonana sy ny biby fiompiny. 	
04O	20	9	0,00000	 Dia nalain'i Moizy, araka ny nandidian'ny Tompo azy, ny tehina izay teo anatrehan'ny Tompo. 	
04O	20	10	0,00000	 Manaraka izany novorin'i Moizy sy Aarona teo anoloan'ny vatolampy ny fiangonana, ka hoy Moizy tamin'izy ireo: Mihainoa, ry mpiodina: hampivoaka rano ho anareo amin'ity vatolampy ity va izahay? 	
04O	20	11	0,00000	 Dia naingain'i Moizy ny tànany, ary nokapohiny indroa tamin'ny tehina ny vatolampy, ka niboika be dia be ny rano, dia nisotro avokoa ny fiangonana sy ny biby fiompiny. 	
04O	20	12	0,00000	 Fa hoy Iaveh tamin'i Moizy sy Aarona: Noho hianareo tsy nino ahy, mba hanamasina ahy, eo imason'ny zanak'Israely, dia tsy hampiditra ity fiangonana ity any amin'ny tany izay omeko azy hianareo.	
04O	20	13	0,00000	 Izany no ranon'i Meribà izay nilan'ny zanak'Israely ady tamin'ny Tompo, ka nanamasin-tena tamin'izy ireo izy.	
04O	20	14	0,00000	 Avy ao Kadesy no nandefasan'i Moizy iraka tamin'ny mpanjakan'i Edoma, hilaza aminy hoe: Izao no lazain'Israely, rahalahinao: Fantatrao ny fahoriana rehetra niaretanay. 	
04O	20	15	0,00000	 Nidina tany Ejipta ny razanay, ary nitoetra tany ela izahay, fa samy nampahorin'ny Ejipsiana, na izahay na ny razanay. 	
04O	20	16	0,00000	 Dia nitaraina tamin'ny Tompo izahay, ary nihaino ny feonay izy; naniraka anjely izy ary nitondra anay nivoaka tany Ejipta. Ary indreto izahay izao dia eto Kadesy, tanàna amin'ny faritry ny taninao. 	
04O	20	17	0,00000	 Koa mihanta aminao, mba avelao izahay hamaky ny taninao, fa tsy handeha hamaky ny saha izahay, na ny tanim-boaloboka, ary tsy hisotro ny rano amin'ny fantsakana; hizotra amin'ny làlan'andriana izahay fa tsy hivily ho amin'ny an-kavanana, na ho amin'ny an-kavia, mandra-pahafakay ny faritaninao. 	
04O	20	18	0,00000	 Hoy Edoma taminy: Tsy handalo aty amiko hianao, fa raha tsy izany, hivoaka hitsena anao amin'ny sabatra aho. 	
04O	20	19	0,00000	 Dia hoy ny zanak'Israely taminy: Ny làlambe ihany no hiakaranay, ary raha misotro ny ranonao izahay, na izaho na ny biby fiompiko, dia hefaiko ny vidin'izany. Zavatra tsy mampaninona akory izany, fa handalo mandeha tongotra fotsiny ihany aho. 	
04O	20	20	0,00000	 Hoy ny navaliny: Tsy handalo hianao. Sady nivoaka hitsena azy Edoma, nombam-bahoaka be sy tafika mahery. 	
04O	20	21	0,00000	 Nolavin'i Edoma tsy handalo ny faritaniny Israely, ka dia nivily niala taminy Israely. 	
04O	20	22	0,00000	 Niala tao Kadesy ny zanak'Israely, ny fiangonana manontolo, dia tonga tao an-tendrombohitra Hora. 	
04O	20	23	0,00000	 Hoy Iaveh tamin'i Moizy sy Aarona tao an-tendrombohitra Hora, amin'ny faritry ny tanin'i Edoma: 	
04O	20	24	0,00000	 Efa hakambana amin'ny razany Aarona, fa tsy hiditra any amin'ny tany omeko ny zanak'Israely izy, satria nandà ny teniko hianareo, tao amin'ny ranon'i Meribà. 	
04O	20	25	0,00000	 Alao Aarona sy Eleazara zanany, ary ento miakatra any an-tendrombohitra Hora izy. 	
04O	20	26	0,00000	 Dia esory amin'i Aarona ny fanamiany ka atafio an'i Eleazara zanany. Fa ao Aarona no horaisina sy ho faty. 	
04O	20	27	0,00000	 Nataon'i Moizy izay nandidian'ny Tompo: niakatra tany an-tendrombohitra Hora teo imason'ny fiangonana rehetra izy ireo; 	
04O	20	28	0,00000	 ka nony efa nalain'i Moizy ny fanamian'i Aarona, dia natafiny an'i Eleazara zanany. 	
04O	20	29	0,00000	 Ary Aarona dia maty tao an-tampon'ny tendrombohitra. 	
04O	20	30	0,00000	 Hitan'ny fiangonana rehetra, fa maty Aarona, dia nitomany an'i Aarona telopolo andro ny fianakavian'Israely rehetra.	
04O	21	1	0,00000	[NY NANDRESENA NY MPANJAKAN'I ARADA - NY BIBILAVA VARAHINA - NY NANDEHANAN'ISRAELY MANODIDINA NY TANIN'I EDOMA - NY NANDRESENA NY MPANJAKAN'NY AMOREANA SY BASANA] Ren'ilay Kananeana, mpanjakan'i Arada, nonina tao Negeba, fa hoe tamy Israely, mihazo ny làlana mankany Atarina, ka rafitra niady taminy, sy nahazo sambo-belona tamin'Israely izy. 	
04O	21	2	0,00000	 Dia nivoady tamin'ny Tompo Israely, nanao hoe: Raha atolotrao eo an-tànako ity firenena ity, dia hovoadiko hatao anatema ny tanànany. 	
04O	21	3	0,00000	 Nohenoin'ny Tompo ny feon'Israely, ka natolony ny Kananeana, dia natao anatema izy ireo, mbamin'ny tanànany. Ary ny anaran'izany fitoerana izany, dia natao hoe Hormà.	
04O	21	4	0,00000	 Niala tany an-tendrombohitra Hora izy ireo, dia nihazo ny làlan'ny ranomasina Mena, hanodidina ny tanin'i Edoma. Namoifo tsy niaritra ny vahoaka tamin'io làlana io,	
04O	21	5	0,00000	 ka niteny nanome tsiny an'Andriamanitra sy Moizy hoe: Nahoana no dia nentinao niakatra avy tany Ejipta izahay ho faty aty an'efitra? Ny mofo tsy misy, ny rano tsy misy, ary ny fanahinay efa monainan'itony hanina tsinontsinona itony.	
04O	21	6	0,00000	 Ary Iaveh tamin'izay nandefa bibilava mahamay hamely ny vahoaka: nokekerin'ireny ny vahoaka ary nahafatesana betsaka ny olona tamin'Israely.	
04O	21	7	0,00000	 Nankeo amin'i Moizy ny vahoaka ka nanao hoe: Efa nanota izahay fa niteny nanome tsiny an'ny Tompo sy hianao. Mivavaha amin'ny Tompo mba hoesoriny lavitra anay ireo bibilava ireo. Dia nivavaka ho an'ny vahoaka Moizy,	
04O	21	8	0,00000	 ka hoy Iaveh tamin'i Moizy: Manaova hianao bibilava mahamay ka apetraho amin'ny tsato-kazo, fa ho velona aina izay rehetra voakaikitra ka mijery izany.	
04O	21	9	0,00000	 Dia nanao bibilava varahina Moizy, ka napetrany teo amin'ny tsato-kazo lava, dia nijery ny bibilava varahina izy dia velona.	
04O	21	10	0,00000	 Niainga ny zanak'Israely, ka nitoby tao Obota;	
04O	21	11	0,00000	 Niala tao Obota izy, dia nitoby tao Jeabarima ao amin'ny efitra mifanandrify amin'i Moaba, ao amin'ny fiposahan'ny masoandro.	
04O	21	12	0,00000	 Niala tao izy, dia nitoby tao amin'ny lohasahan'i Zareda. 	
04O	21	13	0,00000	 Niala tao izy, dia nitoby tao an-dafin'i Arnòna, izay mivalana amin'ny efitra, rahefa mivoaka ny faritanin'ny Amoreana; fa Arnòna no faritr'i Moaba, eo anelanelan'i Moaba sy ny Amoreana. 	
04O	21	14	0,00000	 Ka izany no ilazana ao amin'ny bokin'ny Adin'ny Tompo hoe: Lasan'ny Tompo Vaheba mirimorimo fandeha, sy ny ranon-driakan'i Arnòna, 	
04O	21	15	0,00000	 ary ny kisolosolon'ny ranon-driaka izay mitsontsorika mankany amin'ny fitoerana Ara, sy mipaka amin'ny Amoreana. 	
04O	21	16	0,00000	 Avy ao, dia nankany Beera izy. Io ilay fantsakana nilazan'ny Tompo tamin'i Moizy hoe: Angony ny vahoaka ka homeko rano izy ireo.	
04O	21	17	0,00000	 Tamin'izay no nihira izao tononkira izao Israely: 	
04O	21	18	0,00000	 Misondrota, ry fantsakana! Hobionareo izy. Fantsakana nolavahin'ny andriandahy, nabanabanan'ny lehiben'ny vahoaka, tamin'ny tehina fanapahana, dia ny tehin'izy ireo.	
04O	21	19	0,00000	 Avy tany an'efitra izy ireo, dia nankany Matanà; avy any Matanà dia nankany Nahaliela; avy any Nahaliela, dia nankany Bamota; 	
04O	21	20	0,00000	 avy any Bamota, dia nankany amin'ny lohasaha izay ao amin'ny sahan'i Moaba, eo an-tampon'i Fasgà, izay manerinerina amin'ny efitra.	
04O	21	21	0,00000	 Ary Israely nandefa iraka ho any amin'i Sehona, mpanjakan'ny Amoreana, hanao aminy hoe: 	
04O	21	22	0,00000	 Avelao aho mba handalo ny taninao: fa tsy hivily ho amin'ny saha izahay, na ho amin'ny tanim-boaloboka; ary tsy hisotro ny rano amin'ny fantsakana; fa hizotra amin'ny làlan'andriana izahay, mandra-pahafakay ny faritaninao. 	
04O	21	23	0,00000	 Tsy navelan'i Sehona handalo ny faritaniny Israely, fa nanangona ny vahoakany rehetra izy, ka nivoaka hitsena an'Israely, tany an'efitra; dia tonga tany Jasà ary rafitra ady tamin'Israely. 	
04O	21	24	0,00000	 Israely namely azy tamin'ny lelan-tsabatra, ka nahazo ny taniny hatrany Arnòna ka hatrany Jabaoka, hatreo amin'ny zanak'i Amona, fa mafy ny faritry ny tanin'ny zanak'i Amona. 	
04O	21	25	0,00000	 Nalain'Israely avokoa izany tanàna rehetra izany, ka nonenan'Israely ny tanànan'ny Amoreana rehetra, dia Hesebona sy ny zana-bohiny rehetra. 	
04O	21	26	0,00000	 Hesebona no tanànan'i Sehona, mpanjakan'ny Amoreana, izay efa nanafika ny mpanjakan'i Moaba taloha sy naka ny taniny rehetra hatrany Arnòna. 	
04O	21	27	0,00000	 Izany no nanaovan'ny mpanao tononkira hoe: Midira ao Hesebona hianareo. Aoreno indray ka hamafiso ny tanànan'i Sehona.	
04O	21	28	0,00000	 Fa nisy afo nivoaka avy tao Hesebona, Ary lelafo avy tao an-tanànan'i Sehona, Ka nandevona an'i Ara-Moaba, Dia ny tompon'ny havoan'i Arnòna. 	
04O	21	29	0,00000	 Loza ho anao, ry Moaba! Levona hianao, ry vahoakan'i Kamosy; Nafoiny ny zanany lahy nandositra, Ary ny zanany vavy lasan-ko babo Ho an'i Sehona, mpanjakan'ny Amoreana. 	
04O	21	30	0,00000	 Nolefasantsika zana-tsipìka izy ireo; Rava Hesebona hatrany Dibona, Ary nofoanantsika hatrany Nofe, Sy norehetantsika hatrany Medabà. 	
04O	21	31	0,00000	 Dia nitoetra teo amin'ny tanin'ny Amoreana Israely. 	
04O	21	32	0,00000	 Naniraka olona hisafo an'i Jazera Moizy; dia afak'izy ireo ny zana-bohiny, ka noroahiny ny Amoreana tamin'ireny. 	
04O	21	33	0,00000	 Izay izy, dia niova làlana ka niakatra ny làlana mankany Basàna; Nivoaka Oga, mpanjakan'i Basàna, mbamin'ny vahoakany rehetra nitsena azy ireo, mba hiady aminy ao Edraìa. 	
04O	21	34	0,00000	 Ary hoy Iaveh tamin'i Moizy: Aza matahotra azy, fa atolotro eo an-tànanao izy mbamin'ny vahoakany rehetra, ary ny taniny, ka ataovy toy ny nanaovanao an'i Sehona, mpanjakan'ny Amoreana izay nonina tao Hesebona. 	
04O	21	35	0,00000	 Dia nandresy azy mbamin'ny zanany lahy sy ny vahoakany rehetra izy ireo; tsy nasiany niangana na dia iray aza, ka azony ny taniny.	
04O	22	1	0,00000	[NY NAMOKISAN'I BALÀKA, MPANJAKAN'I MOABA, AN'I BALAAMA HANOZONA AN'ISRAELY] Dia nandroso ny zanak'Israely ka nitoby teo amin'ny lohasahan'i Moaba, tandrifin'i Jerikao.	
04O	22	2	0,00000	 Hitan'i Balàka zanak'i Sefora, izay rehetra nataon'Israely tamin'ny Amoreana, 	
04O	22	3	0,00000	 ary tsiravina indrindra Moaba teo anatrehan'ity vahoaka ity, fa maro be; nangorohoro fatratra izy teo anatrehan'ny zanak'Israely. 	
04O	22	4	0,00000	 Hoy Moaba tamin'ny loholon'i Madiana: Holevonin'ity vahoaka be ity, toy ny fandevon'ny omby ny zava-maitso any an-tsaha izay rehetra manodidina antsika. Balàka, zanak'i Sefora no mpanjakan'i Moaba tamin'izay.	
04O	22	5	0,00000	 Ka naniraka olona izy ho any amin'i Balaama, zanak'i Beora, any Petora, izay eo amoron'ny ony, eo amin'ny tanin'ny zanaky ny vahoakany, mba hiantso azy sy hanao aminy hoe: Indro misy vahoaka nivoaka avy any Ejipta, rakotra azy ny tany, ary tandrify ahy no itobiany.	
04O	22	6	0,00000	 Koa mihanta aminao aho, tongàva aty amiko hianao, hanozona io vahoaka io fa mahery noho izaho izy; angamba izany no hahazoako mandresy azy sy mandroaka azy hiala amin'ny tany; satria fantatro fa izay tsofinao rano dia voatso-drano ary izay ozoninao dia voaozona.	
04O	22	7	0,00000	 Niainga ny loholon'i Moaba sy ny loholon'i Madiana, nataony an-tànana ny tambin'ilay mpanandro. Nony tonga tany amin'i Balaama izy ireo, dia nambarany azy ny tenin'i Balàka,	
04O	22	8	0,00000	 ary hoy Balaama taminy: Mandria aty anio alina, fa homeko valiny, araka izay hambaran'ny Tompo amiko hianareo. Dia tafajanona tao amin'i Balaama ireo andriandahin'i Moaba.	
04O	22	9	0,00000	 Ary tonga tamin'i Balaama Andriamanitra ka nanao hoe: Iza moa ireo olona ato aminao ireto? 	
04O	22	10	0,00000	 Dia hoy ny navalin'i Balaama an'Andriamanitra: Balàka, zanak'i Sefora mpanjakan'i Moaba no naniraka an'ireo hilaza amiko hoe: 	
04O	22	11	0,00000	 Indro ilay firenena nivoaka avy tany Ejipta fa mandrakotra ny tany, tongàva aty amiko àry ka hanozona azy hianao; izany angamba no hahazoako mandresy azy sy mandroaka azy. 	
04O	22	12	0,00000	 Fa hoy Andriamanitra tamin'i Balaama: Aza mandeha miaraka amin'ireo, ary aza manozona izany vahoaka izany, fa nohasoavina izy. 	
04O	22	13	0,00000	 Nony nifoha Balaama, ny maraina, dia nilaza tamin'ireo andriandahin'i Balàka hoe: Mandehana any amin'ny taninareo, fa lavin'ny Tompo ka tsy avelany handeha miaraka aminareo aho. 	
04O	22	14	0,00000	 Dia nitsangana tamin'izay ireto andriandahin'i Moaba, ka lasa niverina tany amin'i Balàka, sy nilaza taminy hoe: Nandà Balaama ka tsy nety nandeha niaraka taminay. 	
04O	22	15	0,00000	 Fa naniraka andriandhy sady maro no ambony noho ny teo indray Balàka. 	
04O	22	16	0,00000	 Ka nony tonga tany amin'i Balaama ireo, dia nanao taminy hoe: Izao no tenin'i Balàka zanak'i Sefora: Mihanta aminao re aho, mba tsy hisy hahasakana anao tsy hankaty amiko, 	
04O	22	17	0,00000	 fa homeko voninahitra lehibe indrindra hianao, ary hotanterahiko avokoa izay rehetra holazainao amiko. Koa mihanta aminao re aho, tongàva aty amiko, ozony io vahoaka io. 	
04O	22	18	0,00000	 Dia namaly Balaama, ka nanao tamin'ny mpanompon'i Balàka hoe: Na homen'i Balàka volafotsy sy volamena eran'ny tranony aza aho, dia tsy mahazo mandika ny tenin'ny Tompo Andriamanitro aho, ka hanao zavatra na kely na lehibe. 	
04O	22	19	0,00000	 Ary ankehitriny, mihanta aminareo aho mba hijanona aty indray koa hianareo anio alina, hahafantarako izay holazain'ny Tompo amiko indray. 	
04O	22	20	0,00000	 Nony alina dia tonga tamin'i Balaama Andriamanitra ka nanao taminy hoe: Raha tonga hiantso anao ireo olona ireo, dia mitsangàna, ka mandehana miaraka aminy, nefa izay holazaiko aminao ihany no hataonao. 	
04O	22	21	0,00000	 Dia nifoha Balaama nony maraina, nanisy lasely ny ampondravaviny ka nandeha niaraka tamin'ny andriandahin'i Moaba. 	
04O	22	22	0,00000	 Nirehitra anefa ny fahatezeran'Andriamanitra raha nandeha izy ka nankeo amin'ny làlana ny anjelin'ny Tompo hisakana azy. Nitaingina ny ampondrany Balaama ary narahin'ny mpanompony roa lahy. 	
04O	22	23	0,00000	 Hitan'ity ampondra ilay anjelin'ny Tompo nijanona teo an-dàlana sy nitana sabatra voatsoaka teny an-tànany, ka nivily làlana nankany anaty saha izy. Nokapohin'i Balaama ny ampondrany, hampiverenany azy amin'ny làlany indray. 	
04O	22	24	0,00000	 Tamin'izay ilay anjelin'ny Tompo, dia nibahana teo an-dàlana an-kandemponana anankiray, tanelanelan'ny tanim-boaloboka, voafefy eo an-daniny roa. 	
04O	22	25	0,00000	 Nony nahita ilay anjelin'ny Tompo ilay ampondra dia nitampisaka manaraka ny rindrina, ka voatery tamin'ny rindrina ny tongotr'i Balaama, dia nikapoka azy indray izy. 	
04O	22	26	0,00000	 Nandroso lavidavitra kokoa ny anjelin'ny Tompo nijanona tamin'ny toerana ety anankiray, izay tsy misy hidifiana akory, na ho amin'ny an-kavanana na ho amin'ny an-kavia. 	
04O	22	27	0,00000	 Nony nahita ilay anjelin'ny Tompo ity ampondra, dia nandry teo ambanin'i Balaama; ary nirehitra ny fahatezeran'i Balaama, ka nokapohiny tamin'ny tehina ny ampondra. 	
04O	22	28	0,00000	 Nosokafan'ny Tompo ny vavan'ity ampondra ka nilaza tamin'i Balaama hoe: Naninona anao aho no dia nokapohinao intelo izao? 	
04O	22	29	0,00000	 Dia hoy ny navalin'i Balaama tamin'ny ampondra: Satria namazivazy ahy hianao, ka raha nisy sabatra tety an-tànako dia matiko ankehitriny izao ihany hianao. 	
04O	22	30	0,00000	 Hoy ny ampondra tamin'i Balaama: Moa tsy ampondranao va aho, ka efa notaingenanao mandrakariva hatramin'izao? Moa mba fanaoko va ny manao toy izao aminao? Dia hoy ny navaliny: Tsia.	
04O	22	31	0,00000	 Nosokafan'ny Tompo ny mason'i Balaama, dia hitan'i Balaama ilay anjelin'ny Tompo izay teo an-dàlana teo sady nitana sabatra voatsoaka teny an-tànany, ka niondrika sy niankohoka tamin'ny tany izy. 	
04O	22	32	0,00000	 Dia hoy ilay anjelin'ny Tompo taminy: Ahoana no nikapohanao ny ampondranao intelo izao? Indro nivoaka hisakana anao aho, satria araka ny hitako, làlana mamarina anao amin'ny loza no ombanao. 	
04O	22	33	0,00000	 Nahita ahy ny ampondra, ka nitanila teo anatrehako intelo izao; raha tsy nitanila teo anatrahako izy, dia hianao no nataoko maty, fa izy navelako ho velona aina. 	
04O	22	34	0,00000	 Ary hoy Balaama tamin'ny anjelin'ny Tompo: Efa nanota aho, fa tsy fantatro hoe teo anoloako hianao, ary ankehitriny raha tsy sitrakao izao, dia hody aho. 	
04O	22	35	0,00000	 Hoy ny anjelin'ny Tompo tamin'i Balaama: Mandehana ihany miaraka amin'ireo lehilahy ireo, nefa aza milaza zavatra hafa afa-tsy izay holazaiko aminao. Dia nandeha Balaama, niaraka tamin'ny andriandahin'i Balàka. 	
04O	22	36	0,00000	 Nony ren'i Balàka fa tamy Balaama, dia nivoaka izy hitsena azy hatrany amin'ny tanàna Moaba eo amin'ny faritr'i Arnòna, any amin'ny sisin-tany indrindra. Hoy Balàka tamin'i Balaama: 	
04O	22	37	0,00000	 Moa tsy efa naniraka tany aminao va aho, nampaka anao? Nahoana no dia tsy nankaty amiko hianao? Sa dia tsy hahay manome voninahitra anao marina tokoa aho? 	
04O	22	38	0,00000	 Hoy Balaama tamin'i Balàka: Indro aho mankaty aminao; fa ankehitriny moa ho afa-milaza na inona na inona va aho? Ny teny hataon'Andriamanitra ao am-bavako no holazaiko. 	
04O	22	39	0,00000	 Niainga niaraka tamin'i Balàka Balaama ka tonga tany Kiriata-Kotsota izy ireo. 	
04O	22	40	0,00000	 Namono omby aman'ondry hatao sorona Balàka, ka nampanateriny ho an'i Balaama sy ireo andriandahy teo aminy izany. 	
04O	22	41	0,00000	 Nony maraina, nalain'i Balàka i Balaama, ka nentiny niakatra ho ao Bamota-Baala, izay nahatazanan'i Balaama ny vody làlan'ny vahoaka.	
04O	23	1	0,00000	[NY TENY FAMINANIANA EFATRA NATAON'I BALAAMA] Hoy Balaama tamin'i Balàka: Anangano otely fito eto aho, ary manomàna vantotr'ombalahy fito sy ondralahy fito eo koa.	
04O	23	2	0,00000	 Nataon'i Balàka izay nolazain'i Balaama, ary samy nanateran'i Balàka sy Balaama vantotr'ombalahy iray sy ondralahy iray avy teo ambonin'ny otely.	
04O	23	3	0,00000	 Hoy Balaama tamin'i Balàka: Mitoera hianao eo anilan'ny sorona dorana, fa izaho kosa hihataka; angamba ho avy hihaona amiko Iaveh, ary na inona na inona hasehony amiko, dia holazaiko anao. Dia lasa izy nankany amin'ny havoana anankiray mangadihady.	
04O	23	4	0,00000	 Tonga nihaona tamin'i Balaama tokoa Andriamanitra, ka hoy Balaama taminy: Efa nanangana ny otely fito aho, ary efa nanatitra vantotr'ombalahy iray sy ondralahy iray avy isan'otely.	
04O	23	5	0,00000	 Dia nanisy teny tao am-bavan'i Balaama Iaveh sy nanao taminy hoe: Miverena any amin'i Balàka, ka izao sy izao no lazaina aminy.	
04O	23	6	0,00000	 Niverina nankany aminy izy, ka inty Balàka sy ireo andriandahin'i Moaba nitoetra teo anilan'ny sorona dorany;	
04O	23	7	0,00000	 ka nilaza ny lahateniny Balaama nanao hoe: Balàka nampaka ahy avy tany Arama; Ny mpanjakan'i Moaba nampaka ahy, avy tany an-tendrombohitry ny Atsinanana; Avia, ozony Jakoba!	
04O	23	8	0,00000	 Hataoko ahoana no fanozona raha tsy manozona Andriamanitra? Hataoko ahoana no fahatezitra raha tsy mitezitra Iaveh?	
04O	23	9	0,00000	 Fa eto am-tampon'ny vatolampy aho mahita azy, Ary eto ambony havoana aho mahatazana azy; Ka firenena manana fitoerana manokana izy, Fa tsy mba hampidirina amin'ny fanisana ny firenena.	
04O	23	10	0,00000	 Iza no mahisa ny vovok'i Jakoba, Na mahisa ny ampahefatr'Israely? Enga anie ka ho toy ny fahafatin'ny olo-marina ny fahafatiko, Ary hanahaka ny fiafaràny ny fiafaràko!	
04O	23	11	0,00000	 Dia hoy Balàka tamin'i Balaama: Fa inona ity nataonao tamiko, no hanozona ny fahalavoko no nangalako anao, kanjo vao mainka mitso-drano ihany no ataonao?	
04O	23	12	0,00000	 Fa hoy ny navaliny nanao hoe: Moa tsy tokony hotandremako va ny hilaza izay ataon'ny Tompo ato am-bavako? 	
04O	23	13	0,00000	 Dia hoy Balàka taminy: Andeha hiaraka amiko hianao ho any amin'ny toeran-kafa izay hahitanao azy nefa ny sisiny ihany no ho hitanao, fa tsy ho izy manontolo, ary any dia ozòny izy. 	
04O	23	14	0,00000	 Dia nentiny nankany an-tsahan'ny Tily, an-tampon'i Fasgà izy, ka nony efa nanangana otely fito, dia nanatitra vantotr'ombalahy iray sy ondrilahy iray avy isan'otely izy. 	
04O	23	15	0,00000	 Ary hoy Balaama tamin'i Balàka: Mitoera hianao eto anilan'ny sorona doranao; fa izaho handeha ary hihaona amin'ny Tompo. 	
04O	23	16	0,00000	 Dia tonga nihoana tamin'i Balaama Iaveh ka nanisy teny tao am-bavany, ary nilaza hoe: Miverena any amin'i Balàka, ka izao sy izao no holazainao. 	
04O	23	17	0,00000	 Niverina tany amin'i Balàka izy, ary indro nitoetra teo anilan'ny sorona dorany izy mbamin'ny andriandahin'i Moaba. Dia hoy Balàka taminy: Inona no nolazain'ny Tompo? 	
04O	23	18	0,00000	 Ary Balaama nilaza ny laha-teniny ka nanao hoe: Mitsangàna, ry Balàka, ka mihainoa, Mampandria sofina, ry zanak'i Sefora: 	
04O	23	19	0,00000	 Tsy olombelona Andriamanitra ka handainga, Na zanak'olombelona ka hanenina. Moa mba milaza fotsiny va izy fa tsy manatanteraka, Na miteny ihany fa tsy manefa? 	
04O	23	20	0,00000	 Indro efa nahazo teny hitso-drano aho; Izy efa nitso-drano, ka tsy hanova izany aho. 	
04O	23	21	0,00000	 Tsy mahita faharatsiana amin'i Jakoba izy, Tsy mahita tsy fahamarinana amin'Israely. Iaveh Andriamaniny no momba azy; Fihobiana mpanjaka no manakoako ao aminy; 	
04O	23	22	0,00000	 Andriamanitra no mamoaka azy avy tany Ejipta, Ary manan-kery toy ny ombimanga izy. 	
04O	23	23	0,00000	 Noho ny tsy fisian'ny fanandroana eo amin'i Jakoba, Sy ny tsy fisian'ny sikidy eo amin'Israely, Dia holazaina amin'i Jakoba sy Israely amin'ny fotoana mety Izay tian'Andriamanitra hotanterahina. 	
04O	23	24	0,00000	 Indro firenena miarina toy ny liom-bavy, Sy mitsangana mova tsy ny liona! Tsy mandry izy raha tsy nihinana ny hazany, Sy efa nisotro ny ran'ny voaratra. 	
04O	23	25	0,00000	 Dia hoy Balàka tamin'i Balaama: Aza manozona azy, ary aza mitso-drano azy. 	
04O	23	26	0,00000	 Fa hoy ny navalin'i Balaama an'i Balàka nanao hoe: Moa tsy efa niteny taminao va aho nanao hoe: izay holazain'ny Tompo hataoko avokoa? 	
04O	23	27	0,00000	 Hoy Balàka tamin'i Balaama: Andeha àry hianao hoentiko any amin'ny toeran-kafa, fa angamba ho sitrak'Andriamanitra ny hanozonanao azy any. 	
04O	23	28	0,00000	 Dia nentin'i Balàka Balaama ho any an-tampon'i Fogora izay manerinerina amin'ny efitra. 	
04O	23	29	0,00000	 Ary hoy Balaama tamin'i Balàka: Anangano otely fito eto aho, ary manomàna eto ombalahy fito sy ondralahy fito koa. 	
04O	23	30	0,00000	 Nataon'i Balàka izay nolazain'i Balaama; ary nanatitra ombalahy sy ondralahy iray avy isan'otely izy.	
04O	24	1	0,00000	[FANDROSOANA SY FANDRESEN'ISRAELY - TENY FAMINANIAN'I BALAAMA: HISY KINTANA HIVOAKA AVY AMIN'I JAKOBA] Hitan'i Balaama fa ny hitso-drano an'Israely no sitra'Iaveh ka tsy nandeha hizaha famantarana avy amin'ny fanandroana toy ny teo intsony izy, fa natodiny ny tavany hanatrika ny efitra. 	
04O	24	2	0,00000	 Ary nony natopiny ny masony, dia nahita an'Israely nitoby isam-pokony izy, ary notsindrian'ny Fanahin'Andriamanitra izy, 	
04O	24	3	0,00000	 ka nilaza ny lahateniny nanao hoe: Faminanian'i Balaama zanak'i Beora; Faminanian'ny lehilahy voakimpy ny masony; 	
04O	24	4	0,00000	 Faminanian'ilay mandre ny tenin'Andriamanitra, Izay mibanjina ny fahitana avy amin'ny Tsitoha, Izay lavo ka misokatra ny masony:	
04O	24	5	0,00000	 Endrey ity hatsaran'ny lainao, ry Jakoba! Ary izato fonenanao, ry Israely!	
04O	24	6	0,00000	 Midadasika toa lohasaha, Tahaka ny zaridaina amoron'ny ony, Tahaka ny aloesy nambolen'ny Tompo, Tahaka ny sedera amoron-drano!	
04O	24	7	0,00000	 Mitobaka ny rano amin'ny sininy roa, Ny taranany mitombo eo amoron'ny rano be dia be; Ny mpanjakany misandratra ambonin'i Agaga, Ary ny fanjakany mandroso voninahitra.	
04O	24	8	0,00000	 Nentin'Andriamanitra nivoaka avy tany Ejipta izy, Ary nomeny azy ny herin'ny ombimanga. Mandevona ny firenena miady aminy izy, Manapaka ny taolany Sy mandripaka azy amin'ny zana-tsipìkany.	
04O	24	9	0,00000	 Manongalika izy ary mandry toy ny liona, Toy ny liom-bavy, ka zovy no hampifoha azy? Hohasoavina anie izay hitso-drano anao! Hovoaozona anie izay hanozona anao!	
04O	24	10	0,00000	 Dia nirehitra tamin'i Balaama ny fahatezeran'i Balàka, ka niteha-tànana izy; ary hoy Balàka tamin'i Balaama hoe: Ny hanozona ny fahavaloko no niantsoako anao, kanjo ny mitso-drano azy ihany kosa no nataonao efa intelo izao. 	
04O	24	11	0,00000	 Koa ankehitriny mandosira any aminao. Efa nilaza hanome voninahitra anao be dia be aho, fa indro kosa ampanalavirin'ny Tompo anao ny voninahitra. 	
04O	24	12	0,00000	 Hoy ny navalin'i Balaama an'i Balàka: Tsy efa voalazako tamin'ny iraka nalefanao tany amiko va, fa hoe: 	
04O	24	13	0,00000	 Na dia homen'i Balàka volafotsy sy volamena eran'ny tranony aza aho, dia tsy hahazo mandika ny tenin'ny Tompo, ka hanao na inona na inona, na soa na ratsy amin'ny nahim-poko, fa izay holazain'ny Tompo ihany no holazaiko. 	
04O	24	14	0,00000	 Ary indro handeha ho any amin'ny fireneko aho izao; koa etsy hianao, hilazako rahateo izay hataon'ity vahoaka ity amin'ny vahoakanao, any aoriana any. 	
04O	24	15	0,00000	 Dia nilaza ny lahateniny Balaama ka nanao hoe: Faminanian'i Balaama zanak'i Beora, Faminanian'ny lehilahy voakimpy ny masony, 	
04O	24	16	0,00000	 Faminanian'ilay mandre ny tenin'Andriamanitra, Izay mahalala ny fahaizan'ny Avo indrindra, Izay mibanjina ny fahitan'ny Tsitoha, Izay lavo ka misokatra ny masony: 	
04O	24	17	0,00000	 Hitako izy, fa tsy toy ny ankehitriny, Tazako izy fa tsy mba akaiky. Misy kintana iray miposaka avy amin'i Jakoba, Tehim-panjakana iray mitsangana avy amin'Israely. Mandrava an'i Moaba eo an-daniny roa izy, Ary mandringana ny zanaky ny fitabatabana rehetra.	
04O	24	18	0,00000	 Edoma dia lasan-ko fananany: Fa Israely manampatra ny herim-pony. 	
04O	24	19	0,00000	 Misy mpanapaka avy amin'i Jakoba, Ka haringany eny an-tanàna ny sisa tavela. 	
04O	24	20	0,00000	 Dia nahita an'i Amaleka Balaama ka nilaza lahateniny nanao hoe: Amaleka no voalohany amin'ny firenena, Fa ho lany ringana no hiafarany.	
04O	24	21	0,00000	 Nahita ny Kineana Balaama, ka nilaza ny lahateniny nanao hoe: Mafy orina ny fonenanao, Voapetraka ambonin'ny vatolampy ny akaninao; 	
04O	24	22	0,00000	 Nefa handroso hihalevona ny Kineana; Ambara-pahoviana? Hoentin'i Asora babo izy. 	
04O	24	23	0,00000	 Dia nilaza ny lahateniny Balaama nanao hoe: Indrisy! zovy no ho velona rahefa hanao izany Andriamanitra? Misy sambo avy any Sitima, 	
04O	24	24	0,00000	 Mampahory an'i Asora, mampahory an'i Hebera, Fa efa raikitra fa ho ringana koa izy. 	
04O	24	25	0,00000	 Dia niainga Balaama ary nandeha ka niverina ho any aminy. Ary Balàka koa dia mba lasa nandeha.	
04O	25	1	0,00000	[FITONDRAN-TENA RATSY NATAON'ISRAELY - ZOTON'I FINEA] Nandritra ny nipetrahan'Israely tao Setima, dia rafitra nijangajanga tamin'ny zanakavavin'i Moaba ny vahoaka,	
04O	25	2	0,00000	 ary ireo nanasa ny vahoaka ho amin'ny fisoronana nataony tamin'ny andriamaniny, ka nihinana sy niankohoka tamin'ny andriamaniny ny vahoaka.	
04O	25	3	0,00000	 Niray tamin'i Beelfegora Israely, ka nirehitra tamin'Israely ny fahatezeran'ny Tompo.	
04O	25	4	0,00000	 Hoy Iaveh tamin'i Moizy: Vorio daholo ny filohan'ny vahoaka rehetra, ka ahantony tandrifin'ny masoandro, eo anatrehan'ny Tompo, ireo ratsy, mba hitsaharan'ny firehetan'ny fahatezeran'ny Tompo amin'Israely.	
04O	25	5	0,00000	 Dia hoy Moizy tamin'ny mpitsaran'Israely: Samia hianareo mamono ny olom-peheziny izay niray tamin'i Beelfegora.	
04O	25	6	0,00000	 Ary inty nisy lehilahy anankiray amin'ny zanak'Israely tamy mitari-behivavy Madianita anankiray nankeo amin'ny rahalahiny, teo imason'i Moizy sy ny fiangonana'ny zanak'Israely rehetra, izay nitomany teo amin'ny varavaran'ny trano lay fihaonana.	
04O	25	7	0,00000	 Vao nahita izany Finea, zanak'i Eleazara, zanak'i Aarona mpisorona, dia nitsangana avy teo afovoan'ny fiangonana; nitondra lefona teny an-tànany,	
04O	25	8	0,00000	 nanaraka ilay lehilahy Israelita tao anatin'ny lay ka nandefona azy roroa, dia ralehilahy Israelita sy ilay vehivavy, tamin'ny kibony. Nitsahatra tamin'izay ny loza teo amin'ny zanak'Israely.	
04O	25	9	0,00000	 Nisy efatra arivo sy roa alina no matin'ny loza. 	
04O	25	10	0,00000	 Niteny tamin'i Moizy Iaveh ka nanao hoe: 	
04O	25	11	0,00000	 Finea, zanak'i Eleazara, zanak'i Aarona, mpisorona, no nampiala ny hatezerako tamin'ny zanak'Israely, satria noho izy nazoto nitandro ny voninahitro teo afovoan'izy ireo, dia tsy nandringana ny zanak'Israely aho tamin'ny fahazotoako hitandro ny voninahitro. 	
04O	25	12	0,00000	 Koa noho izany dia ilazao izy fa omeko ny fanekem-pihavanako; 	
04O	25	13	0,00000	 dia ho faneken'ny fisoronana mandrakizay, ho azy sy ny taranany mandimby azy, noho izy saro-piaro ho an'Andriamaniny, sy nanao ny fanonerana ho an'ny zanak'Israely. 	
04O	25	14	0,00000	 Zamarì no anaran'ilay lehilahy Israelita, niara-novonoina tamin-dravehivavy Madianita; zanak'i Salò izy, sady filoham-pianakaviana tamin'ny Simeonita. 	
04O	25	15	0,00000	 Ary Kozbì no anaran'ilay vehivavy Madianita novonoina, zanak'i Sora, filoham-poko, amin'ny fokom-pianakaviana, any Madiana izy.	
04O	25	16	0,00000	 Niteny tamin'i Moizy Iaveh nanao hoe: 	
04O	25	17	0,00000	 Ataovy fahavalonareo ny Madianita, ka vonoy ireny, 	
04O	25	18	0,00000	 fa niseho ho fahavalonareo tamin'ny nataony anareo, raha nanangoly anareo tamin'ny hafetseny izy; ary Fogora no nentiny hanao izany, sy Kozbì koa, zanakavavin'ny lehibe anankiray any Madiana anabaviny, izay novonoina tamin'ny andron'ny loza nitranga noho ny amin'ny Fogora.	
04O	26	1	0,00000	[FANISANA VAOVAO] Taorian'izany loza izany, dia niteny tamin'i Moizy sy Eleazara zanak'i Aarona mpisorona Iaveh nanao hoe:	
04O	26	2	0,00000	 Alao isa ny fiangonan'ny zanak'Israely rehetra, hatramin'ny roapolo taona no ho miakatra, araka ny fokom-pianakaviany avy, dia ny lehilahy rehetra mahatam-piadiana amin'Israely.	
04O	26	3	0,00000	 Dia nilaza tamin'ny olona Moizy sy Eleazara mpisorona, tao amin'ny tany lemak'i Moaba, akaikin'i Jordany, tandrifin'i Jerikao, ka nanao hoe:	
04O	26	4	0,00000	 Hisaina ny hatramin'ny roapolo taona no ho miakatra, araka ny nandidian'ny Tompo an'i Moizy sy ny zanak'Israely, raha nivoaka avy tany amin'ny tany Ejipta izy ireo.	
04O	26	5	0,00000	 Robena lahimatoan'Israely, zana-dRobena: ny fokon'ny Henokita avy tamin'i Henoka; ny fokon'ny Faloita avy tamin'i Falò;	
04O	26	6	0,00000	 ny fokon'ny Hesronita avy tamin'i Hesrona; ny fokon'ny Karmita avy tamin'i Karmì.	
04O	26	7	0,00000	 Ireo no fokon'ny Robenita, telopolo amby fiton-jato sy telo arivo sy efatra alina izy no voaisa. 	
04O	26	8	0,00000	 Zanak'i Falò, dia Eliaba. 	
04O	26	9	0,00000	 Zanak'i Eliaba dia Namoela sy Datàna ary Abirona. Ireo ilay Datàna sy Abirona, isan'ny mpanolo-tsaina, nikomy tamin'i Moizy sy Aarona tanatin'ny tarik'i Kore, fony izy nikomy tamin'ny Tompo, 	
04O	26	10	0,00000	 ary nivava ny tany nitelina azy ireo mbamin'i Kore, raha levona izany anotokony izany, ka voadoron'ny afo ny lehilahy dimampolo sy roan-jato, ka tonga fananarana izy ireo. 	
04O	26	11	0,00000	 Fa tsy maty ny zanak'i Kore. 	
04O	26	12	0,00000	 Zanak'i Simeona araka ny fokony avy, ny fokon'ny Namoelita avy tamin'i Namoela; ny fokon'ny Jaminita, avy tamin'i Jamina, 	
04O	26	13	0,00000	 ny fokon'ny Jakinita avy tamin'i Jakina, ny fokon'ny Zareita avy tamin'i Zare, ny fokon'ny Saolita avy tamin'i Saoly. 	
04O	26	14	0,00000	 Ireo no fokon'ny Simeonita, roan-jato amby roa arivo sy roa alina izy. 	
04O	26	15	0,00000	 Zanak'i Gada, araka ny fokony avy; ny fokon'ny Sefonita avy tamin'i Sefona; ny fokon'ny Agita avy tamin'i Agy; 	
04O	26	16	0,00000	 ny fokon'ny Oznita avy tamin'i Oznì; ny fokon'ny Herita, avy tamin'i Hera; 	
04O	26	17	0,00000	 ny fokon'ny Arodita, avy tamin'ny Aroda; ny fokon'ny Arielita avy tamin'i Ariela. 	
04O	26	18	0,00000	 Ireo no fokon'ny zanak'i Gada, araka ny voaisa amin'izy ireo, dia diman-jato sy efatra alina.	
04O	26	19	0,00000	 Zanak'i Jodà: Era sy Onàna, fa maty tany Kanaana Era sy Onàna. 	
04O	26	20	0,00000	 Izao no zanak'i Jodà, araka ny fokony avy: Ny fokon'ny Selaita avy tamin'i Selà; ny fokon'ny Farezita, avy tamin'i Farezy; ny fokon'ny Zareita, avy tamin'i Zare. 	
04O	26	21	0,00000	 Ny zanak'i Farezy dia izao: ny fokon'ny Hesronita avy tamin'i Hesrona; ny fokon'ny Hamolita avy tamin'i Hamola. 	
04O	26	22	0,00000	 Ireo no fokon'i Jodà, araka ny voaisa amin'izy ireo: diman-jato amby enina arivo sy fito alina.	
04O	26	23	0,00000	 Zanak'Isakara, araka ny fokony avy: ny fokon'ny Tolaïta avy tamin'i Tolà; ny fokon'ny Foaita avy tamin'i Foà; 	
04O	26	24	0,00000	 ny fokon'ny Jasobita avy tamin'i Jasoba; ny fokon'ny Semranita avy tamin'i Semrana. 	
04O	26	25	0,00000	 Ireo no fokon'Isakara araka ny voaisa amin'izy ireo: telon-jato amby efatra arivo sy enina alina. 	
04O	26	26	0,00000	 Zanak'i Zabolona, araka ny fokony avy: ny fokon'ny Saredita avy tamin'i Sareda; ny fokon'ny Elonita avy tamin'i Elona; ny fokon'ny Jalelita avy tamin'i Jalela. 	
04O	26	27	0,00000	 Ireo no foko avy tamin'i Zabolona, araka ny voaisa amin'izy ireo, dia diman-jato sy enina alina.	
04O	26	28	0,00000	 Zanak'i Josefa, araka ny fokony, dia Manase sy Efraima. 	
04O	26	29	0,00000	 Zanak'i Manase: ny fokon'ny Makirita, avy tamin'i Makira; ary Makira niteraka an'i Galaada; ny fokon'ny Galaadita avy tamin'i Galaada. 	
04O	26	30	0,00000	 Izao no zanak'i Galaada: Jezera ihavian'ny fokon'ny Jezerita; avy amin'i Heleka ny fokon'ny Helikita; 	
04O	26	31	0,00000	 Asriela ihavian'ny fokon'ny Asrielita; Sekema ihavian'ny fokon'ny Sekemita; 	
04O	26	32	0,00000	 Semidà ihavian'ny fokon'ny Semidaïta; Hefera ihavian'ny fokon'ny Hefrita. 	
04O	26	33	0,00000	 Salfaada, zanak'i Hefera tsy nanan-janakalahy, fa zanakavavy ihany; ka ireto no anaran'ny zanakavavin'i Salfaada: Maalà, Noà, Heglà, Melkà ary Tersà. 	
04O	26	34	0,00000	 Ireo no fokon'i Manase: fiton-jato amby roa arivo sy dimy alina no voaisa amin'izy ireo. 	
04O	26	35	0,00000	 Ireto no zanak'i Efraima, araka ny fokony avy: ny fokon'ny Sotalaïta, avy amin'i Sotalà; ny fokon'ny Bekrita avy amin'i Bekera; ny fokon'ny Tehenita avy amin'i Tehena. 	
04O	26	36	0,00000	 Ary izao no zanak'i Sotalà: ny fokon'ny Heranita, avy amin'i Heràna. 	
04O	26	37	0,00000	 Ireo no fokon'ny zanak'i Efraima, araka ny voaisa amin'izy ireo; diman-jato amby roa arivo sy telo alina. Dia izay no zanak'i Josefa araka ny fokony. 	
04O	26	38	0,00000	 Zanak'i Benjamina, araka ny fokony avy: ny fokon'ny Belaita, avy tamin'i Belà; ny fokon'ny Asbelita, avy tamin'i Asbela; ny fokon'ny Ahiramita avy tamin'i Ahirama; 	
04O	26	39	0,00000	 ny fokon'ny Sofamita avy tamin'i Sofama; ny fokon'ny Hofamita avy tamin'i Hofama. 	
04O	26	40	0,00000	 Ary ny zanak'i Belà, dia Hereda sy Noemana: ny fokon'ny Heredita, avy tamin'i Hereda; ny fokon'ny Noemanita, avy tamin'i Noemana; 	
04O	26	41	0,00000	 Ireo no zanak'i Benjamina, araka ny fokony avy, ary enin-jato amby dimy arivo sy efatra alina, ny voaisa amin'izy ireo.	
04O	26	42	0,00000	 Izao no zanak'i Dana, araka ny fokony: avy amin'i Sohama ny fokon'ny Sohamita. Ireo no fokon'i Dana raka ny fokony. 	
04O	26	43	0,00000	 Efa-jato amby efatra arivo sy enina alina no tontalin'ny fokon'ny Sohamita araka ny voaisa amin'izy ireo. 	
04O	26	44	0,00000	 Zanak'i Asera, araka ny fokony avy: ny fokon'ny Jemnita avy tamin'i Jemnà; ny fokon'ny Jesoita, avy tamin'i Jesoì; ny fokon'ny Brieita, avy tamin'i Brie. 	
04O	26	45	0,00000	 Avy amin'ny zanak'i Brie: ny fokon'ny Hebrita avy tamin'i Hebera; ny fokon'ny Melkielita avy tamin'i Melkiela. 	
04O	26	46	0,00000	 Ny anaran'ny zanakavavin'i Asera, dia Sarà. 	
04O	26	47	0,00000	 Ireo no fokon'ny zanak'i Asera araka ny voaisa amin'izy ireo: efa-jato amby telo arivo sy dimy alina. 	
04O	26	48	0,00000	 Zanak'i Neftalì, araka ny fokony avy: ny fokon'ny Jesielita avy tamin'i Jesiela; ny fokon'ny Gonita, avy tamin'i Gonì; 	
04O	26	49	0,00000	 ny fokon'ny Jeserita, avy tamin'i Jesera; ny fokon'ny Selemita avy tamin'i Selema. 	
04O	26	50	0,00000	 Ireo no fokon'i Neftalì araka ny fokony. Efa-jato amby dimy arivo sy efatra alina ny voaisa amin'izy ireo. 	
04O	26	51	0,00000	 Izao no zanak'Israely voaisa: telopolo amby fiton-jato sy arivo sy enina hetsy. 	
04O	26	52	0,00000	 Niteny tamin'i Moizy Iaveh nanao hoe: 	
04O	26	53	0,00000	 Ireo no hizarana ny tany ho lovany, araka ny isan'ny anarana avy. 	
04O	26	54	0,00000	 Ny maro isa homenao ny zaratany beba kokoa, ny vitsy isa kosa homenao anjara kelikely kokoa, ka dia samy homena ny anjara lovany araka ny voaisa aminy izy. 	
04O	26	55	0,00000	 Kanefa hanaovana loka no hizarana ny tany. Araka ny anaran'ny fokom-pianakaviany avy no hahazoany ny zarataniny. 	
04O	26	56	0,00000	 Loka no hizarana ny lova, na ny ho an'ny maromaro kokoa, na ny ho an'ny vitsivitsy kokoa. 	
04O	26	57	0,00000	 Izao kosa no voaisa tamin'ny Levita araka ny fokony avy: ny fokon'ny Gersonita avy tamin'i Gersona; ny fokon'ny Kaatita avy tamin'i Kaata; ny fokon'ny Merarita avy tamin'i Merarì. 	
04O	26	58	0,00000	 Izao no fokon'i Levì: ny fokon'ny Lobnita, ny fokon'ny Hebronita, ny fokon'ny Moholita, ny fokon'ny Mosita, ary ny fokon'ny Koreita. 	
04O	26	59	0,00000	 Kaata niteraka an'i Amrama, ary ny anaran'ny vadin'i Amrama dia Jokabeda, zanakavavin'i Levì, izay nateraky ny reniny tamin'i Levì tany Ejipta, ary izy niteraka an'i Aarona sy Moizy ary Maria anabavin'ireo, tamin'i Amrama. 	
04O	26	60	0,00000	 Aarona niteraka an'i Nadabà, Abiò, Eleazara ary Itamara. 	
04O	26	61	0,00000	 Nadabà sy Abiò maty, tamin'izy ireo nanatitra afo hafa teo anatrehan'ny Tompo. 	
04O	26	62	0,00000	 Ny lahy rehetra hatramin'ny iray volana no ho miakatra voaisa tamin'izy ireo dia telo arivo sy roa alina. Fa tsy mba anatin'ny voaisa tamin'ny zanak'Israely izy ireo, satria tsy mba nomena zaratany teo afovoan'ny zanak'Israely.	
04O	26	63	0,00000	 Ireo no lehilahy voaisan'i Moizy sy Eleazara mpisorona, izay nanisa ny zanak'Israely teo amin'ny tany lemak'i Moaba, akaikin'i Jordany, tandrifin'i Jerikao. 	
04O	26	64	0,00000	 Tamin'izy ireo, dia tsy nisy na dia iray aza anisan'ny zanak'Israely, izay efa nisain'i Moizy sy Aarona mpisorona tany an'efitra Sinaia. 	
04O	26	65	0,00000	 Fa ireny efa nilazan'ny Tompo hoe: Ho faty any an'efitra; ka tsy nisy sisa intsony tamin'ireny, afa-tsy Kaleba, zanak'i Jefona, sy Josoe zanak'i Nòna.	
04O	27	1	0,00000	[LALÀNA MOMBA NY ZARATANY - JOSOE VOATENDRY HO DIMBIN'I MOIZY] Tamin'izay tonga ny zanakavavin'i Salfaada, zanak'i Hefera, zanak'i Galaada, zanak'i Makira, zanak'i Manase, avy amin'ny fokon'i Manase, zanak'i Josefa; ny anaran'izy ireo dia izao: Maalà, Noà, Heglà, ary Tersà. 	
04O	27	2	0,00000	 Teo anatrehan'i Moizy sy Eleazara mpisorona, ary ny lohan'ny fiangonana rehetra izy ireo; teo am-baravaran'ny trano lay fihaonana, ka nanao hoe: 	
04O	27	3	0,00000	 Maty tany an'efitra ny rainay; izy tsy mba anatin'ilay antokony, izay niray tetika hiodina amin'ny Tompo, dia ny antokon'i Kore, fa maty noho ny fahotany izy, ary tsy mba nanan-janaka lahy izy. 	
04O	27	4	0,00000	 Ka raha saingy tsy nanan-janaka lahy izy, nahoana no dia hovonoina tsy ho eo amin'ny fokony ny anaran'ny rainay? Mba omeo zaratany eo amin'ny rahalahin-drainy izahay.	
04O	27	5	0,00000	 Dia nentin'i Moizy teo anatrehan'ny Tompo ny fitarainan'izy ireo,	
04O	27	6	0,00000	 ka hoy Iaveh tamin'i Moizy:	
04O	27	7	0,00000	 Zavatra araka ny rariny tsara ny nolazain'ny zanakavavin'i Salfaada, ka omeo zaratany ho lovany eo amin'ny rahalahin-drainy izy, dia ny anjaran-drainy no atolory ho lovany.	
04O	27	8	0,00000	 Mitenena amin'ny zanak'Israely ka lazao hoe: Raha misy lehilahy maty tsy nanan-janakalahy, dia ny zanany vavy no hamindranareo ny lovany.	
04O	27	9	0,00000	 Ary raha tsy manan-janakavavy izy, dia ny rahalahiny no homenareo ny lovany. 	
04O	27	10	0,00000	 Raha tsy manan-drahalahy izy, dia ny rahalahin-drainy no homenareo ny lovany. 	
04O	27	11	0,00000	 Ary raha tsy manan-drahalahin-dray izy, dia izay havany akaiky indrindra ao amin'ny fokony no homenareo ny lovany, ka dia izay no tompony. Ho lalàna mametra ny rariny ho an'ny zanak'Israely izany, araka ny nandidian'ny Tompo an'i Moizy. 	
04O	27	12	0,00000	 Hoy Iaveh tamin'i Moizy: Miakara amin'io tendrombohitra Abarima io, ka tazano ny tany omeko ny zanak'Israely. 	
04O	27	13	0,00000	 Hahita izany hianao, dia hangonina any amin'ny razanao tahaka ny nanangonana an'i Aarona rahalahinao koa, 	
04O	27	14	0,00000	 satria hianareo tany amin'ny efitra Sina, ilay nilan'ny fiangonana ady iny, dia nanohitra ny teny nomeko hanamasinana ahy teo imasony, ny amin'ny momba ny rano, dia ny ranon'i Meribà, any Kadesy, any an'efitra Sina. 	
04O	27	15	0,00000	 Dia niteny tamin'ny Tompo Moizy, nanao hoe: 	
04O	27	16	0,00000	 Aoka Iaveh, ilay Andriamanitry ny fanahin'ny nofo rehetra, hanendry lehilahy anankiray hitondra ny fiangonana. 	
04O	27	17	0,00000	 Ka hivoaka sy hiditra eo alohany ary hitarika azy hivoaka sy hiditra, mba tsy ho tahaka ny ondry tsy misy mpiandry ny fiangonan'ny Tompo. 	
04O	27	18	0,00000	 Ary hoy Iaveh tamin'i Moizy: Alao Josoe zanak'i Nòna, lehilahy itoeran'ny Fanahy ka ametraho tànana izy. 	
04O	27	19	0,00000	 Dia apetraho eo anatrehan'i Eleazara mpisorona sy ny fiangonana rehetra izy, ka atokano eo imason'izy ireo. 	
04O	27	20	0,00000	 Ametraho anjara amin'ny fahefanao izy, mba haneken'ny fiangonan'ny zanak'Israely rehetra azy. 	
04O	27	21	0,00000	 Izy hankeo anatrehan'i Eleazara mpisorona izay hanadina amin'ny fitsaran'ny Orima ho azy, eo anatrehan'ny Tompo, ka araka ny teniny no hivoahan'i Josoe, araka ny teniny no hidirany, dia Josoe, ny zanak'Israely rehetra miaraka aminy, ary ny fiangonana rehetra. 	
04O	27	22	0,00000	 Dia nataon'i Moizy izay nandidian'ny Tompo azy: Naka an'i Josoe izy, nametraka azy teo anatrehan'i Eleazara mpisorona sy ny fiangonana rehetra, 	
04O	27	23	0,00000	 ka nony efa nametra-tànana taminy izy, dia nanokana azy, araka ny voalazan'ny Tompo tamin'ny alàlan'i Moizy.	
04O	28	1	0,00000	[FANDAHARANA NY SORONA HATERINA ISAN'ANDRO, ISAN-TSABATA, ISAKY NY VOALOHAM-BOLANA ARY ISAKY NY FETIN'NY PAKA SY NY FETIN'NY HERINANDRO] Niteny tamin'i Moizy Iaveh nanao hoe: 	
04O	28	2	0,00000	 Ento amin'ny zanak'Israely izao didy izao, ka lazao aminy hoe: Tandremo ny fanaterana ara-potoana voafetra ny fanatitra ho ahy, dia ny fahana ho ahy amin'ny sorona atao amin'ny afo izay mani-pofona amiko.	
04O	28	3	0,00000	 Lazao aminy hoe: Izao no sorona atao amin'ny afo, haterinareo ho an'ny Tompo: isan'andro, zanak'ondry roa, efa iray taona, tsy misy kilema, ho sorona dorana tsy tapaka. 	
04O	28	4	0,00000	 Ny iray amin'ireo zanak'ondry, haterinao ny maraina, ary ny iray haterinao amin'ny àty takariva; 	
04O	28	5	0,00000	 ary ny lafarina tsara indrindra ampahafolon'ny efah, voadity tamin'ny diloilo oliva voatoto, ampahefatry ny hina, hatao fanatitra. 	
04O	28	6	0,00000	 Sorona dorana tsy tapaka izany, izay efa natolotra tao an-tendrombohitra Sinaia, ho hanitra mahafinaritra, dia sorona atao amin'ny afo ho an'ny Tompo. 	
04O	28	7	0,00000	 Ny fanatitra araraka momba azy dia ampahefatry ny hina amin'ny isan-janak'ondry iray, ka ao amin'ny fitoerana masina, no hanaovana ny fanatitra araraka amin'ny divay madio ho an'ny Tompo. 	
04O	28	8	0,00000	 Ny zanak'ondry iray haterina amin'ny àty takariva; hataonao toy ny nanaovana ny fanatitra tamin'ny maraina, mbamin'ny fanatitra araraka momba azy. Sorona atao amin'ny afo izany, ho hanitra mahafinaritra amin'ny Tompo. 	
04O	28	9	0,00000	 Amin'ny andro sabata kosa, dia zanak'ondry roa, efa iray taona, tsy misy kilema, no haterinao, ary lafarina tsara indrindra roa ampahafolony, voadity tamin'ny diloilo, hatao fanatitra, mbamin'ny fanatitra araraka momba azy. 	
04O	28	10	0,00000	 Sorona dorana amin'ny sabata izany, atao isan-tsabata, manampy ny sorona dorana tsy tapaka, mbamin'ny fanatitra araraka momba azy. 	
04O	28	11	0,00000	 Amin'ny voaloham-bolanareo, ny haterinareo ho sorona dorana ho an'ny Tompo dia vantotr'ombalahy roa, ondralahy iray, zanak'ondry fito, efa iray taona, tsy misy kilema; 	
04O	28	12	0,00000	 ary lafarina tsara indrindra telo ampahafolony, voadity tamin'ny diloilo, hatao fanatitra amin'ny isam-bantotr'ombalahy iray; lafarina tsara indrindra roa ampahafolony, voadity tamin'ny diloilo, hatao fanatitra amin'ny ondrilahy; 	
04O	28	13	0,00000	 ary lafarina tsara indrindra iray ampahafolony, voadity tamin'ny diloilo, hatao fanatitra amin'ny isan-janak'ondry iray; sorona dorana atao amin'ny afo ho an'ny Tompo. 	
04O	28	14	0,00000	 Ny fanatitra araraka momba izany, dia divay antsasaky ny hina, amin'ny isam-bantotr'ombalahy iray, ampahatelon'ny hina, amin'ny isan'ondralahy iray, ary ampahefatry ny hina amin'ny isan-janak'ondry iray. Izany no sorona dorana isaky ny voaloham-bolana, dia isam-bolana, amin'ny volana mandritra ny taona. 	
04O	28	15	0,00000	 Ary osilahy iray koa no haterina ho sorona noho ny ota ho an'ny Tompo, manampy ny sorona dorana tsy tapaka sy ny fanatitra araraka momba azy.	
04O	28	16	0,00000	 Amin'ny volana voalohany, andro fahefatra ambin'ny folon'ny volana, dia Pakan'ny Tompo. 	
04O	28	17	0,00000	 Ary ny andro fahadimy ambin'ny folon'izany volana izany, dia ho andro fety. Hafitoana hihinana mofo tsy misy lalivay hianareo. 	
04O	28	18	0,00000	 Amin'ny andro voalohany, dia hisy fivoriana masina; aza manao asa fanaon'ny mpiasa na inona na inona. 	
04O	28	19	0,00000	 Ary izao no haterinareo ho sorona amin'ny afo, sorona dorana ho an'ny Tompo, vantotr'ombalahy roa, ondralahy iray, zanak'ondry fito, efa iray taona, tsy misy kilema, 	
04O	28	20	0,00000	 ary ny hatao fanatitra momba izany dia lafarina tsara indrindra voadity tamin'ny diloilo telo ampahafolony, atao amin'ny ombalahy iray, roa ampahafolony amin'ny ondralahy iray, 	
04O	28	21	0,00000	 iray ampahafolony amin'ny zanak'ondry fito tsirairay avy. 	
04O	28	22	0,00000	 Ary osilahy iray no hatao sorona noho ny ota, hanaovana ny fanonerana ho anareo. 	
04O	28	23	0,00000	 Izany no hataonareo, ka tsy hajanona anefa ny sorona dorana isa-maraina, dia ny sorona dorana tsy tapaka. 	
04O	28	24	0,00000	 Isan'andro mandritra ny hafitoana no hanaovanareo izany; izany no fahana amin'ny sorona atao amin'ny afo, ho hanitra ankasitrahan'ny Tompo. Hataonareo izany, ka tsy hajanona anefa ny sorona dorana tsy tapaka mbamin'ny fanatitra araraka momba azy. 	
04O	28	25	0,00000	 Amin'ny andro fahafito, dia hisy fivoriana masina ho anareo, dia tsy hanao asa fanaon'ny mpiasa na inona na inona hianareo. 	
04O	28	26	0,00000	 Amin'ny andron'ny voaloham-bokatra, rahefa hanolotra fanatitra avy amin'ny vokatra vaovao ho an'ny Tompo hianareo, amin'ny fetin'ny Herinandro hataonareo, dia hisy fivoriana masina ho anareo, ka tsy hanao asa fanaon'ny mpiasa na inona na inona. 	
04O	28	27	0,00000	 Ary izao no haterinareo ho sorona dorana, ho hanitra ankasitrahan'ny Tompo: vantotr'ombalahy roa, ondralahy iray, zanak'ondry fito, efa iray taona; 	
04O	28	28	0,00000	 ary ny hatao fanatitra momba azy, dia lafarina tsara indrindra voadity amin'ny diloilo, telo ampahafolony isan'ombalahy, roa ampahafolony amin'ny ondralahy, 	
04O	28	29	0,00000	 ary iray ampahafolony amin'ny zanak'ondry fito tsirairay avy. Ary osilahy iray koa no haterinareo hanaovana ny fanonerana ho anareo. 	
04O	28	30	0,00000	 Hataonareo izany, ka tsy hajanona anefa ny sorona dorana tsy tapaka mbamin'ny fanatitra momba azy; ary izay tsy misy kilema no atero, miaraka amin'ny fanatitra araraka momba azy.	
04O	29	1	0,00000	[FANDAHARANA NY SORONA HATAO AMIN'NY FETIN'NY TROMPETRA SY NY FANONERANA ARY NY TABERNAKLA] Amin'ny volana fahafito, amin'ny andro voalohan'ny volana, dia hisy fivoriana masina ho anareo; tsy hanao asa fanaon'ny mpiasa na inona na inona hianareo. Andron'ny feo mikarantsana ho anareo izany.	
04O	29	2	0,00000	 Ary izao no sorona dorana haterinareo, ho hanitra ankasitrahan'ny Tompo: vantotr'ombalahy iray, ary zanak'ondry fito, efa iray taona, tsy misy kilema;	
04O	29	3	0,00000	 ary ny fanatitra momba azy dia lafarina tsara indrindra voadity tamin'ny diloilo: telo ampahafolony amin'ny vantotr'ombalahy,	
04O	29	4	0,00000	 roa ampahafolony amin'ny ondrilahy, ary iray ampahafolony amin'ny zanak'ondry fito tsirairay avy.	
04O	29	5	0,00000	 Osilahy iray no sorona noho ny ota, hanaovana ny fanonerana ho anareo. 	
04O	29	6	0,00000	 Hataonareo izany ka tsy hajanona anefa ny sorona dorana isam-bolana, mbamin'ny fanatitra momba azy, ny sorona tsy tapaka, mbamin'ny fanatitra momba azy, ary ny fanatitra araraka momba azy araka ny fitsipika voadidy. Sorona atao amin'ny afo izany, ho hanitra ankasitrahan'ny Tompo.	
04O	29	7	0,00000	 Amin'ny andro fahafolon'io volana io ihany, dia hisy fivoriana masina ho anareo, ary hampahory ny fanahinareo hianareo; tsy hanao asa na inona na inona hianareo.	
04O	29	8	0,00000	 Ho sorona dorana ho hanitra ankasitrahan'ny Tompo, dia manatera vantotr'ombalahy iray, ondrilahy iray ary zanak'ondry fito, efa iray taona, tsy misy kilema,	
04O	29	9	0,00000	 ary ny hatao fanatitra momba azy dia lafarina tsara indrindra voadity tamin'ny diloilo, telo ampahafolony amin'ny ombalahy, roa ampahafolony amin'ny ondralahy,	
04O	29	10	0,00000	 iray ampahafolony amin'ny zanak'ondry fito tsirairay avy.	
04O	29	11	0,00000	 Ary osilahy iray ho sorona noho ny ota; fa tsy hajanona anefa ny sorom-panonerana sy ny sorona dorana tsy tapaka sy ny fanatitra momba azy, mbamin'ny fanatitra araraka momba azy.	
04O	29	12	0,00000	 Amin'ny andro fahadimy ambin'ny folon'ny volana fahafito, dia hisy fivoriana masina ho anareo, tsy hanao asa fanaon'ny mpiasa na inona na inona hianareo. Hanao fety fankalazana an'ny Tompo mandritra ny hafitoana hianareo,	
04O	29	13	0,00000	 hanatitra sorona dorana, sorona atao amin'ny afo ho hanitra mahafinaritra ho an'ny Tompo, dia vantotr'ombalahy telo ambin'ny folo, ondralahy roa, zanak'ondry efatra ambin'ny folo, efa iray taona, tsy misy kilema;	
04O	29	14	0,00000	 ary ny hatao fanatitra momba azy dia lafarina tsara indrindra voadity tamin'ny diloilo, telo ampahafolony amin'ny ombalahy telo ambin'ny folo tsirairay avy, roa ampahafolony amin'ny ondralahy roa tsirairay avy,	
04O	29	15	0,00000	 ary iray ampahafolony amin'ny zanak'ondry efatra ambin'ny folo tsirairay avy.	
04O	29	16	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	17	0,00000	 Amin'ny andro faharoa, manatera vantotr'ombalahy roa ambin'ny folo, ondralahy roa, zanak'ondry efatra ambin'ny folo, efa iray taona, tsy misy kilema,	
04O	29	18	0,00000	 miaraka amin'ny fanatitra momba azy sy ny fanatitra araraka momba azy, manaraka ny ombalahy sy ny ondralahy ary ny zanak'ondry samy araka ny isany avy, araka ny fitsipika.	
04O	29	19	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	20	0,00000	 Amin'ny andro fahatelo manatera ombalahy iraik'ambin'ny folo, ondralahy roa, zanak'ondry efatra ambin'ny folo, efa iray taona, tsy misy kilema,	
04O	29	21	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry araka ny isany avy, manaraka ny fitsipika.	
04O	29	22	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	23	0,00000	 Amin'ny andro fahefatra, manatera ombalahy folo, ondralahy roa, zanak'ondry efatra ambin'ny folo, efa iray taona, tsy misy kilema,	
04O	29	24	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry araka ny isany avy, manaraka ny fitsipika.	
04O	29	25	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	26	0,00000	 Amin'ny andro fahadimy, manatera vantotr'ombalahy sivy, ondralahy roa, zanak'ondry efatra ambin'ny folo, efa iray taona, tsy misy kilema,	
04O	29	27	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry, araka ny isany avy, manaraka ny fitsipika.	
04O	29	28	0,00000	 Osilahy iray no ho sorona noho ny ota, ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	29	0,00000	 Amin'ny andro fahenina, manatera vantotr'ombalahy valo, ondrahaly roa, zanak'ondry efatra ambin'ny folo, efa iray taona, tsy misy kilema,	
04O	29	30	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry, araka ny isany avy, manaraka ny fitsipika.	
04O	29	31	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka mbamin'ny fanatitra momba azy sy ny fanatitra araraka momba azy.	
04O	29	32	0,00000	 Amin'ny andro fahafito manatera ombalahy fito, ondralahy roa, zanak'ondry efatra ambin'ny folo, efa iray taona, tsy misy kilema,	
04O	29	33	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry araka ny isany avy, manaraka ny fitsipika.	
04O	29	34	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka, mbamin'ny fanatitra momba azy sy ny fanatitra araraka momba azy.	
04O	29	35	0,00000	 Amin'ny andro fahavalo dia hisy fivoriana lehibe ho anareo, tsy hanao asa fanaon'ny mpiasa na inona na inona hianareo. 	
04O	29	36	0,00000	 Hanatitra sorona dorana anankiray hianareo, sorona anankiray atao amin'ny afo, ho hanitra ankasitrahan'ny Tompo, dia ombalahy iray, ondralahy iray, zanak'ondry fito, efa iray taona, tsy misy kilema, 	
04O	29	37	0,00000	 mbamin'ny fanatitra momba azy sy ny fanatitra araraka momba azy, amin'ny ombalahy sy ny ondralahy ary ny zanak'ondry, manaraka ny fitsipika. 	
04O	29	38	0,00000	 Osilahy iray no hatao sorona noho ny ota; ka tsy hajanona anefa ny sorona dorana tsy tapaka, mbamin'ny fanatitra momba azy sy ny fanatitra araraka momba azy. 	
04O	29	39	0,00000	 Ireo avy no sorona haterinareo ho an'ny Tompo amin'ny fetinareo, afa-tsy ny voadinareo sy ny fanoloranareo an-tsitra-po: ny sorona doranareo, ny fanatitrareo sy ny fanatitrareo araraka ary ny fanati-pihavananareo.	
04O	30	1	0,00000	[LALÀNA MOMBA NY VOADY] Niteny tamin'ny zanak'Israely Moizy araka izay rehetra nandidian'ny Tompo azy.	
04O	30	2	0,00000	 Niteny tamin'ny lohan'ny fokon'Israely Moizy nanao hoe:	
04O	30	3	0,00000	 Izao no didian'ny Tompo: Raha misy lehilahy mivoady amin'ny Tompo, na manao fianianana hamehezany ny tenany, dia tsy mahazo mitsoa-tany izy: izay rehetra naloaky ny vavany hataony avokoa.	
04O	30	4	0,00000	 Raha misy vehivavy mbola zaza an-trano ao amin-drainy mivoady amin'ny Tompo sy manao famehezan-tena,	
04O	30	5	0,00000	 ary ren-drainy ny voady amam-pamehezan-tena nataony, nefa tsy niteniteny taminy ny rainy, dia ho raikitra ny voady rehetra nataony sy ny famehezan-tena namehezany ny tenany.	
04O	30	6	0,00000	 Fa raha mandà izany rainy amin'ny andro andrenesany an'izany, dia foana avokoa ny voady rehetra sy ny famehezan-tena namehezany ny tenany, ary Iaveh hamela azy, satria nandà izany rainy.	
04O	30	7	0,00000	 Ary raha hampakarina izy ka efa voasingotry ny voadiny na ny teny tsy voahevitra naloaky ny vavany izay namehezany ny tenany;	
04O	30	8	0,00000	 ary ren'ny lahy izany, nefa tsy miteniteny aminy momba izany izy, amin'ny andro andrenesany an'izany sy ny famehezan-tena namehezany ny tenany, dia manan-kery ny voadiny.	
04O	30	9	0,00000	 Fa raha lavin'ny lahy kosa ny nataon-dravehivavy amin'ny andro nandrenesany an'izany, dia foanany ny voady maningotra azy sy ny teny tsy voahevitra naloaky ny vavany namehezany ny tenany, dia raikitra ho azy.	
04O	30	10	0,00000	 Ny voady nataon'ny vehivavy maty vady na voasaotra, izay famehezan-tena rehetra namehezany ny tenany, dia raikitra ho azy.	
04O	30	11	0,00000	 Raha ao an-tranon'ny lahy no nivoady ny vehivavy na nanao famehezan-tena tamim-pianianana namehezany ny tenany,	
04O	30	12	0,00000	 ary raha avy izay handrenesan'ny lahy izany, ka tsy miteniteny aminy izy, ary tsy laviny ny nataony, dia manan-kery ny voadiny sy ny famehezan-tena namehezany ny tenany.	
04O	30	13	0,00000	 Fa raha foanan'ny lahy kosa izany amin'ny andro andrenesany azy, dia foana izay rehetra naloaky ny vavany, na voady na famehezan-tena, nofoanan'ny vadiny izany, ary Iaveh hamela azy.	
04O	30	14	0,00000	 Ny voady amam-pianianana rehetra amehezany tena hampahory ny fanahiny, dia azon'ny lahy araikitra, ary azon'ny lahy foanana.	
04O	30	15	0,00000	 Rahefa tsy niteniteny taminy androtriny sy ny manaraka iny izy, dia mandraikitra ny voady rehetra sy ny famehezan-tena rehetra mahazo azy: ny tsy nitenitenenany taminy tamin'ny andro nandrenesany an'izany no nandraiketany azy.	
04O	30	16	0,00000	 Raha aty aorian'ny andro nandrenesany izany izy vao manafoana azy, dia izy no hitondra ny heloky ny vavy.	
04O	30	17	0,00000	 Izany no lalàna nandidian'ny Tompo an'i Moizy ny amin'ny lehilahy sy ny vadiny, ary ny amin'ny ray sy ny zanany vavy, raha mbola zaza an-trano ao amin-drainy izy.	
04O	31	1	0,00000	[TAFIKA NAMALIANA NY MADIANITA] Niteny tamin'i Moizy Iaveh nanao hoe: 	
04O	31	2	0,00000	 Valio amin'ny Madianita ny nataony tamin'ny zanak'Israely: rahefa afaka izany dia hangonina any amin'ny razanao hianao.	
04O	31	3	0,00000	 Dia niteny tamin'ny vahoaka Moizy nanao hoe: Omàny hiantafika ny lehilahy sasany aminareo, ka aoka handroso hanafika an'i Madiana izy, mba hahatanteraka ny famalian'ny Tompo an'i Madiana. 	
04O	31	4	0,00000	 Mandefasa arivo lahy isam-pokony avy ho any an-tafika hianareo, avy amin'ny fokon'Israely rehetra.	
04O	31	5	0,00000	 Koa nakana arivo lahy isam-pokony ny isan'arivon'Israely, dia lehilahy roa arivo sy iray alina voaoman-kiady. 	
04O	31	6	0,00000	 Dia nalefan'i Moizy ho any an-tafika izy arivo lahy isam-pokony ireo, dia izy ireo sy Finea, zanak'i Eleazara mpisorona, izay nitondra niaraka taminy ny fanaka masina sy ny trompetra mikarantsana. 	
04O	31	7	0,00000	 Nandroso hamely an'i Madiana izy, araka ny nandidian'ny Tompo an'i Moizy, ka novonoiny avokoa ny lahy rehetra. 	
04O	31	8	0,00000	 Afa-tsy izay maty an'ady dia novonoiny koa ny mpanjakan'i Madiana: Evy, Rekema, Sora, Hora, ary Rebe, mpanjakan'i Madiana dimy lahy. Novonoiny tamin'ny sabatra koa Balaama zanak'i Beora. 	
04O	31	9	0,00000	 Nobaboin'ny zanak'Israely avokoa ny vadin'ny Madianita mbamin'ny zanany madinika; norobainy daholo ny biby mpitondra entana sy ny biby fiompiny rehetra ary ny fananany rehetra. 	
04O	31	10	0,00000	 Nodorany avokoa ny tanàna rehetra teo amin'ny tany nonenany, mbamin'ny tobiny rehetra. 	
04O	31	11	0,00000	 Rahefa nalainy daholo ny babo rehetra sy ny zavatra voaroba rehetra, na olona na biby, 	
04O	31	12	0,00000	 dia nentiny ny sambotra, ny zavatra voaroba sy ny babo ho any amin'i Moizy sy Eleazara mpisorona ary ny fiangonan'Israely rehetra teo an-toby, teo an-dohasahan'i Moaba, akaikin'i Jordany tandrifin'i Jerikao. 	
04O	31	13	0,00000	 Nivoaka hitsena azy ireo teo ivelan'ny toby Moizy sy Eleazara mpisorona ary ny lohany rehetra amin'ny fiangonana. 	
04O	31	14	0,00000	 Ary tezitra Moizy tamin'ny mpitari-tafika, dia ireo tompon'arivo sy tompon-jato, avy any amin'ny ady. 	
04O	31	15	0,00000	 Hoy izy tamin'ireo: Navelanareo ho velona ve ny vehivavy rehetra e? 	
04O	31	16	0,00000	 Ireo ihany anefa, noho ny tenin'i Balaama, no nitarika ny zanak'Israely hivadika tamin'ny Tompo tamin'ilay raharaha tamin'i Fogora, ka voan'ny loza tamin'izay ny fiangonan'ny Tompo; 	
04O	31	17	0,00000	 koa ankehitriny vonoy ny lahy rehetra amin'ireo ankizy madinika ireo, vonoy koa ny vehivavy rehetra efa nandry tamin-dehilahy, 	
04O	31	18	0,00000	 fa ny zazavavy rehetra tsy mbola nandry tamin-dehilahy no velomy ho anareo. 	
04O	31	19	0,00000	 Ary hianareo dia mitobia any ivelan'ny toby mandritra ny hafitoana, ka izay rehetra nahafaty olona, na nikasika faty, dia samia mandio tena, amin'ny andro fahatelo sy amin'ny andro fahafito, na hianareo na ny sambotrareo. 	
04O	31	20	0,00000	 Diovy koa ny fitafiana rehetra, ny fanaka hoditra rehetra, ny lamba volon'osy rehetra, ary ny fanaka hazo rehetra. 	
04O	31	21	0,00000	 Hoy Eleazara mpisorona tamin'ny lehilahy mpiantafika rehetra izay nandeha tany an'ady: Izao no tapaky ny lalàna nandidian'ny Tompo an'i Moizy: 	
04O	31	22	0,00000	 Ny volamena, ny volafotsy, ny varahina, ny vy, ny fira-potsy ary ny fira-mainty, 	
04O	31	23	0,00000	 mbamin'ny zavatra rehetra sahy afo, ataovy amin'ny afo dia hadio izy; nefa mbola hodiovina amin'ny rano fandiovana izy. Ary izay rehetra tsy sahy afo, dia ataovy amin'ny rano. 	
04O	31	24	0,00000	 Sasao ny lambanareo amin'ny andro fahafito dia hadio hianareo, ka hahazo miditra amin'ny toby rahefa afaka izany.	
04O	31	25	0,00000	 Ary niteny tamin'i Moizy Iaveh nanao hoe: 	
04O	31	26	0,00000	 Alaonao sy Eleazara mpisorona ary ny loham-pianakaviana amin'ny fiangonana, ny isan'ny zavatra nentin-ko babo, na olona na biby fiompy, 	
04O	31	27	0,00000	 ka zarao ny babo ho an'ny mpiady nandeha tany an-tafika sy ho an'ny fiangonana rehetra. 	
04O	31	28	0,00000	 Ny an'ny miaramila niantafika angalao iray isan-diman-jato, na olona na omby na boriky na ondry, ho anjara aloa amin'ny Tompo. 	
04O	31	29	0,00000	 Ny azy ireo antsasany no hangalanareo an'izany, ka omeo an'i Eleazara mpisorona ho anjara natokana ho an'ny Tompo. 	
04O	31	30	0,00000	 Ny antsasany an'ny zanak'Israely kosa, anavaho iray isan-dimampolo, na olona na omby na boriky na ondry sy ny biby fiompy rehetra, ka omeo ny Levita, izay miambina ny Fonenan'ny Tompo. 	
04O	31	31	0,00000	 Dia nataon'i Moizy sy Eleazara mpisorona izany, araka ny nandidian'ny Tompo an'i Moizy. 	
04O	31	32	0,00000	 Tamin'ny zavatra norobainy, ny sisan'ny babo azon'ny mpanafika, dia nisy ondry dimy arivo amby fito alina sy enina hetsy, 	
04O	31	33	0,00000	 omby roa arivo amby fito alina, 	
04O	31	34	0,00000	 boriky arivo amby enina alina, 	
04O	31	35	0,00000	 ary vehivavy mbola tsy nandry tamin-dehilahy roa arivo amby telo alina. 	
04O	31	36	0,00000	 Ny antsasany anjaran'ny tany an-tafika, dia ondry diman-jato amby fito arivo sy telo alina sy telo hetsy, 	
04O	31	37	0,00000	 ka dimy amby fitopolo sy enin-jato no anjara naloa ho an'ny Tompo tamin'ireo; 	
04O	31	38	0,00000	 omby enina arivo amby telo alina, ka ny roa amby fitopolo no anjara naloa ho an'ny Tompo tamin'ireo; 	
04O	31	39	0,00000	 boriky diman-jato amby telo alina, ka iraika amby enimpolo no anjara naloa ho an'ny Tompo tamin'ireo. 	
04O	31	40	0,00000	 ary olona enina arivo amby iray alina, ka roa amby telopolo no anjara naloa ho an'ny Tompo tamin'ireo. 	
04O	31	41	0,00000	 Dia nomen'i Moizy an'i Eleazara mpisorona ny anjara natokana ho an'ny Tompo, araka ny nandidian'ny Tompo an'i Moizy. 	
04O	31	42	0,00000	 Ny amin'ilay antsasany an'ny zanak'Israely kosa, izay navahan'i Moizy tamin'ny an'ny mpanafika, 	
04O	31	43	0,00000	 io antsasany an'ny fiangonana io, dia nisy ondry diman-jato amby fito arivo sy telo alina sy telo hetsy, 	
04O	31	44	0,00000	 omby enina arivo sy telo alina, 	
04O	31	45	0,00000	 boriky diman-jato amby telo alina, 	
04O	31	46	0,00000	 ary olona enina arivo sy iray alina. 	
04O	31	47	0,00000	 Nangalan'i Moizy iray isan-dimampolo io antsasany an'ny zanak'Israely io, ka nomeny ny Levita izay miambina ny Fonenan'ny Tompo araka ny nandidian'ny Tompo an'i Moizy. 	
04O	31	48	0,00000	 Dia nanatona an'i Moizy ny lehiben'ny arivo amin'ny tafika, ny tompon'arivo, sy tompon-jato, ka nanao taminy hoe: 	
04O	31	49	0,00000	 Efa naka ny isan'ny mpanafika fehinay izahay mpanomponao, ka tsy nisy latsak'isa izahay, na dia iray aza. 	
04O	31	50	0,00000	 Koa aterinay ho fanatitra ho an'ny Tompo kosa, ny firavaka volamena efa hitanay avy, dia fehin-tànana, rojo madinika, masom-bolamena, kavina ary fehivozona hanaovana ny fanonerana ho anay eo anatrehan'ny Tompo. 	
04O	31	51	0,00000	 Dia noraisin'i Moizy sy Eleazara mpisorona izany volamena izany, tamin'izy ireo, izany firavaka rehetra tsara tefy izany. 	
04O	31	52	0,00000	 Dimampolo amby fiton-jato sy enina arivo sy iray alina sikla ny volamena rehetra voavaka nateriny ho an'ny Tompo avy amin'ny tompon'arivo sy tompon-jato. 	
04O	31	53	0,00000	 Ny mpanafika tamin'ny foloalindahy dia samy nahazo ny babony ho azy ihany. 	
04O	31	54	0,00000	 Nony voarain'i Moizy sy Eleazara mpisorona ny volamena tamin'ny tompon'arivo sy tompon-jato dia nentiny tao amin'ny trano lay fihaonana ho fahatsirovana ho an'ny zanak'Israely eo anatrehan'ny Tompo.	
04O	32	1	0,00000	[FIZARANA NY TANY EO AN-DAFY ATSINANAN'I JORDANY] Ny zana-dRobena sy ny zanak'i Gada dia nanana biby fiompy be tokoa; ka nony hitany fa tany tsara ho fiandrasana biby fiompy ny tany ao Jazera sy ny tany ao Galaada, 	
04O	32	2	0,00000	 dia nanatona an'i Moizy sy Eleazara mpisorona ary ny lohan'ny fiangonana ny zana-dRobena sy ny zanak'i Gada ka nanao taminy hoe: 	
04O	32	3	0,00000	 Atarota, Dibona, Jazera, Nemrà, Hesebona, Eleale, Sabàna, Nebao ary Beona, 	
04O	32	4	0,00000	 izay tany nofaizin'ny Tompo teo anoloan'ny fiangonan'Israely dia tany tsara ho fiandrasana biby fiompy; ary ny mpanomponao be biby fiompy; 	
04O	32	5	0,00000	 ka hoy izy nanampy teny hoe: Raha nahita fitia teo imasonao izahay, dia aoka io tany io no homena ho zarataninay mpanomponao, fa aza dia ampitaina an'i Jordany izahay.	
04O	32	6	0,00000	 Fa izao no navalin'i Moizy ny zanak'i Gada sy ny zana-dRobena: Ny rahalahinareo handeha hanafika, ka hianareo kosa ve hijanona eto? 	
04O	32	7	0,00000	 Nahoana hianareo no mampiketraka ny zanak'Israely tsy hankany amin'ny tany omen'ny Tompo azy? 	
04O	32	8	0,00000	 Mova tsy izao koa no nataon'ny rainareo, fony aho naniraka azy avy tany Kades-Barne hisafo ny tany. 	
04O	32	9	0,00000	 Niakatra hatrany an-dohasahan'i Eskola izy ary nahita ny tany, dia nampiketraka ny zanak'Israely tsy hiditra any amin'ny tany omen'ny Tompo azy. 	
04O	32	10	0,00000	 Ary nirehitra ny fahatezeran'ny Tompo tamin'izay andro izay, ka nianiana izy nanao hoe: 	
04O	32	11	0,00000	 Tsy hisy hahita ny tany efa nianianako tamin'i Abrahama sy Isaaka ary Jakoba homena azy, ireo olona niakatra avy tany Ejipta, hatramin'ny roapolo taona no ho miakatra, satria tsy nanaraka ahy tsara izy ireo, 	
04O	32	12	0,00000	 afa-tsy Kaleba zanak'i Jefone, Kenezeana, sy Josoe, zanak'i Nòna, izay nanaraka tsara an'ny Tompo. 	
04O	32	13	0,00000	 Nirehitra tamin'Israely ny fahatezeran'ny Tompo ka nataony nirenireny tany an'efitra izy ireo mandritra ny efapolo taona mandra-pahalany ritra ny taranaka rehetra izay nanao ratsy teo imason'ny Tompo. 	
04O	32	14	0,00000	 Ary indreo hianareo mitsangana hisolo ny rainareo, toy ny taranaky ny mpanota, ka hampitombo indray ny firehetan'ny hatezeran'ny Tompo amin'Israely. 	
04O	32	15	0,00000	 Fa raha mandà tsy hanaraka azy hianareo, dia mbola avelany aty an'efitra Israely, ka dia hianareo no ho fototry ny fandringanana izao vahoaka rehetra izao.	
04O	32	16	0,00000	 Dia nanakaiky an'i Moizy izy ireo, ka nanao hoe: Hanao vala ho an'ny biby fiompinay eto izahay, sy tanàna ho an'ny zanakay madinika, 	
04O	32	17	0,00000	 fa ny tenanay kosa dia hivonon-kiady faingana handroso eo alohan'ny zanak'Israely, mandra-pampiditray azy any amin'ny tany izay tsy maintsy hitoerany; fa ny zanakay no hitoetra amin'ny tanàna mimanda, noho ny amin'ny mponina amin'ny tany. 	
04O	32	18	0,00000	 Tsy hody amin'ny tranonay izahay, raha tsy efa samy nahazo ny lovany avy ny zanak'Israely. 	
04O	32	19	0,00000	 Fa tsy hiara-mandray zara-tany aminy any an-dafin'i Jordany izahay, na any ankohatr'izany, fa efa azonay aty an-dafin'i Jordany aty atsinanana ny anjara lovanay. 	
04O	32	20	0,00000	 Dia hoy Moizy tamin'izy ireo: Raha izany àry no ataonareo ka hioman-kiady eo anatrehan'ny Tompo hianareo, 	
04O	32	21	0,00000	 raha ny lehilahy rehetra mitam-piadiana ao aminareo no hita an'i Jordany eo anatrehan'ny Tompo, mandra-pandroakany ny fahavalony hiala eo anatrehany, 	
04O	32	22	0,00000	 ka tsy hiverina raha tsy efa resy eo anatrehan'ny Tompo ny tany, dia afa-tsiny eo anatrehan'ny Tompo sy eo anatrehan'Israely hianareo, ary ho fanananareo eo anatrehan'ny Tompo ity faritany ity. 	
04O	32	23	0,00000	 Fa raha tsy manao izany kosa hianareo, dia indro manota amin'ny Tompo hianareo, ka fantaro fa hanody anareo ny fahotanareo. 	
04O	32	24	0,00000	 Aoreno àry ny tanàna ho an'ny zanakareo sy ny vala ho an'ny biby fiompinareo dia tanteraho koa ny teny naloaky ny vavanareo.	
04O	32	25	0,00000	 Niteny tamin'i Moizy ny zanak'i Gada sy ny zana-dRobena nanao hoe: Izay nodidian'ny tompoko, dia hataon'ny mpanomponao. 	
04O	32	26	0,00000	 Ny zanakay, ny vadinay, ny biby fiompinay sy ny biby manompo rehetra anananay, dia hitoetra eto amin'ny tanànan'i Galaada; 	
04O	32	27	0,00000	 fa ny mpanomponao kosa rahefa mety ho lehilahy voaoman-kiady, dia handeha eo alohan'ny Tompo mba hiantafika araka ny tenin'ny tompoko. 	
04O	32	28	0,00000	 Dia nomen'i Moizy didy ny amin'ireo, Eleazara mpisorona sy Josoe zanak'i Nòna ary ny filoham-pianakaviana amin'ny fokon'ny zanak'Israely. 	
04O	32	29	0,00000	 Hoy izy taminy: Raha mita an'i Jordany miaraka aminareo ny zanak'i Gada sy ny zana-dRobema, dia ny lehilahy rehetra voaoman-kiady eo anatrehan'ny Tompo, ka resy eo anatrehanareo ny tany, dia omeo ho fananany ny tany azo ao amin'i Galaada. 	
04O	32	30	0,00000	 Fa raha tsy mandeha mitam-piadiana miaraka aminareo kosa izy, dia hitoetra eo afovoanareo any amin'ny tany Kanaana ihany. 	
04O	32	31	0,00000	 Dia namaly ny zanak'i Gada sy ny zana-dRobena nanao hoe: Hataonay izay nolazain'ny Tompo tamin'ny mpanomponao. 	
04O	32	32	0,00000	 Handeha mitam-piadiana izahay ho any amin'ny tany Kanaana eo anatrehan'ny Tompo, ary ho raikitra aty andafin'i Jordany ny anjara fananana ho lovanay.	
04O	32	33	0,00000	 Dia nomen'i Moizy ny zanak'i Gada sy ny zana-dRobena ary ny antsasaky ny fokon'i Manase, zanak'i Josefa, ny fanjakan'i Sehona, mpanjakan'ny Amoreana, sy ny fanjakan'i Oga, mpanjakan'i Basàna, dia ny tany mbamin'ny tanànany sy ny faritany momba azy, ary ny tanàna eny amin'ny tany manodidina.	
04O	32	34	0,00000	 Ny zanak'i Gada nanorina an'i Dibona, Atarota, Aroera, 	
04O	32	35	0,00000	 Atarota-Sofàna, Jezera, Jegbàa, 	
04O	32	36	0,00000	 Betnemrà ary Betaràna, tanàna mimanda, ary nanao vala ho an'ny biby fiompy.	
04O	32	37	0,00000	 Ny zana-dRobena nanorina an'i Hesebona, Eleale, Kaariataïma, 	
04O	32	38	0,00000	 Nabao ary Baalmeona izay samy novany anarana ary Sabamà, ka samy nomeny anarana ny tanàna naoriny. 	
04O	32	39	0,00000	 Ny zanak'i Makira, zanak'i Manase, nananika an'i Galaada, dia nahafaka azy, sy nandroaka ny Amoreana izay nonina tao. 	
04O	32	40	0,00000	 Koa nomen'i Moizy an'i Makira, zanak'i Manase, Galaada, ary niorim-ponenana tao izy. 	
04O	32	41	0,00000	 Dia nandroso Jaïra, zanak'i Manase, ka nahafaka ny zana-bohiny, izay nantsoiny hoe Zanabohitr'i Jaïra. 	
04O	32	42	0,00000	 Nandroso koa Nobe, ka nahafaka an'i Kanata mbamin'ny tanàna momba azy, dia nantsoiny hoe Nobe araka ny anarany izy.	
04O	33	1	0,00000	[NY NITOBIAN'NY ZANAK'ISRAELY TENY AN-DÀLANA] Izao no nitobian'ny zanak'Israely nony nivoaka avy tany amin'ny tany Ejipta, araka ny antokony avy, ambanin'ny fitondran'i Moizy sy Aarona. 	
04O	33	2	0,00000	 Nalatsak'i Moizy an-tsoratra ny toerana niaingany araka ny nitobiany manaraka ny didin'ny Tompo, ka izao avy no nitobiany araka ny niaingany.	
04O	33	3	0,00000	 Niala tao Ramsesa tamin'ny volana voalohany izy, tamin'ny andro fahadimy ambin'ny folon'ny volana voalohany. Ny ampitson'ny Paka dia tamin'ny tànana voasandratra no nivoahan'ny zanak'Israely teo imason'ny Ejipsiana rehetra.	
04O	33	4	0,00000	 Ary ny Ejipsiana nandevina izay novonoin'ny Tompo teo aminy, dia ny lahimatoany rehetra, ary nahatran'ny Tompo tamin'ny andriamaniny koa ny fitsarana.	
04O	33	5	0,00000	 Nony niala teo Ramsesa ny zanak'Israely, dia nitoby tao Sokota. 	
04O	33	6	0,00000	 Niala tao Sokota izy, dia nitoby tao Etama, izay eo an-tsisin'ny efitra. 	
04O	33	7	0,00000	 Niala tao Etama izy, dia nivily tao Fihahirota, izay mifanandrify amin'i Beelsefona, ka nitoby teo anoloan'i Magdaloma. 	
04O	33	8	0,00000	 Niala teo anoloan'i Fihahirota izy, dia nita ny ranomasina ho any an'efitra. Nony nandeha làlan-kateloana tany an'efitra Etama izy dia nitoby tao Marà. 	
04O	33	9	0,00000	 Niala tao Marà izy dia tonga tao Elima izay nisy loharano roa ambin'ny folo, sy foto-drofia fitopolo, ka nitoby tao. 	
04O	33	10	0,00000	 Niala tao Elima izy, dia nitoby teo amoron'ny ranomasina Mena. 	
04O	33	11	0,00000	 Niala teo amin'ny ranomasina Mena izy, dia nitoby tany an'efitra Sina. 	
04O	33	12	0,00000	 Niala tany an'efitra Sina izy, dia nitoby tao Dafkà. 	
04O	33	13	0,00000	 Niala tao Dafkà izy, dia nitoby tao Alosy. 	
04O	33	14	0,00000	 Niala atao Alosy izy, dia nitoby tao Rafidima, ary tsy nisy rano tao hosotroin'ny vahoaka. 	
04O	33	15	0,00000	 Niala tao Rafidima izy, dia nitoby tany an'efitra Sinaia. 	
04O	33	16	0,00000	 Niala tany an'efitra Sinaia izy, dia nitoby tao Kibrota-Hataavà. 	
04O	33	17	0,00000	 Niala tao Kibrota-Hataavà izy, dia nitoby tao Haserota. 	
04O	33	18	0,00000	 Niala tao Haserota izy, dia nitoby tao Retmà. 	
04O	33	19	0,00000	 Niala tao Retmà izy, dia nitoby tao Remonfaresa. 	
04O	33	20	0,00000	 Niala tao Remonfaresa izy, dia nitoby tao Lebnà. 	
04O	33	21	0,00000	 Niala tao Lebnà izy, dia nitoby tao Resà. 	
04O	33	22	0,00000	 Niala tao Resà izy, dia nitoby tao Keelatà. 	
04O	33	23	0,00000	 Niala tao Keelatà izy, dia nitoby tao an-tendrombohitra Sefera. 	
04O	33	24	0,00000	 Niala tao an-tendrombohitra Sefera izy, dia nitoby tao Aradà. 	
04O	33	25	0,00000	 Niala tao Aradà izy, dia nitoby tao Makelota. 	
04O	33	26	0,00000	 Niala tao Makelota izy, dia nitoby tao Tahata. 	
04O	33	27	0,00000	 Niala tao Tahata izy, dia nitoby tao Tare. 	
04O	33	28	0,00000	 Niala tao Tare izy, dia nitoby tao Metkà. 	
04O	33	29	0,00000	 Niala tao Metkà izy, dia nitoby tao Hesmonà. 	
04O	33	30	0,00000	 Niala tao Hesmonà izy, dia nitoby tao Moserota. 	
04O	33	31	0,00000	 Niala tao Moserota izy, dia nitoby tao Bene-Jaakàna. 	
04O	33	32	0,00000	 Niala tao Bene-Jaakàna izy, dia nitoby tao Hor-Gadgada. 	
04O	33	33	0,00000	 Niala tao Hor-Gadgada izy, dia nitoby tao Jetebata. 	
04O	33	34	0,00000	 Niala tao Jetebata izy, dia nitoby tao Hebrona. 	
04O	33	35	0,00000	 Niala tao Hebrona izy, dia nitoby tao Asiongabera. 	
04O	33	36	0,00000	 Niala tao Asiongabera izy, dia nitoby tany an'efitra Sina, izany hoe tao Kadesy. 	
04O	33	37	0,00000	 Niala tao Kadesy izy, dia nitoby tany an-tendrombohitra Hora, tao an-tsisin'ny tany Edoma. 	
04O	33	38	0,00000	 Niakatra tao an-tendrombohitra Hora Aarona mpisorona araka ny didin'ny Tompo, dia maty tao izy tamin'ny taona fahefapolo taorian'ny nivoahan'ny zanak'Israely tany amin'ny tany Ejipta, volana fahadimy, andro voalohan'ny volana. 	
04O	33	39	0,00000	 Efa telo amby roapolo amby zato taona Aarona, tamin'izy maty tao an-tendrombohitra Hora. 	
04O	33	40	0,00000	 Ary ren'ilay Kananeana mpanjakan'i Arada izay nonina tao Negeba amin'ny tany Kanaana fa hoe tamy ny zanak'Israely. 	
04O	33	41	0,00000	 Niala tao an-tendrombohitra Hora izy, dia nitoby tao Salmonà. 	
04O	33	42	0,00000	 Niala tao Salmonà izy, dia nitoby tao Fonona. 	
04O	33	43	0,00000	 Niala tao Fonona izy, dia nitoby tao Obota. 	
04O	33	44	0,00000	 Niala tao Obota izy, dia nitoby tao Ije-Abarima, amin'ny sisin-tanin'i Moaba. 	
04O	33	45	0,00000	 Niala tao Ije-Abarima izy, dia nitoby tao Dibon-Daga. 	
04O	33	46	0,00000	 Niala tao Dibon-Daga izy, dia nitoby tao Helmon-Delbataïma. 	
04O	33	47	0,00000	 Niala tao Helmon-Delbataïma izy, dia nitoby tao an-tendrombohitra Abarima tandrifin'i Nebao. 	
04O	33	48	0,00000	 Niala tao an-tendrombohitra Abarima izy, dia nitoby tao amin'ny tany lemak'i Moaba, amoron'i Jordany, tandrifin'i Jerikao. 	
04O	33	49	0,00000	 Ny moron'i Jordany nitobiany, dia hatreo Betsimota, ka hatrany Abela-Setima amin'ny tany leman'i Moaba.	
04O	33	50	0,00000	 Niteny tamin'i Moizy Iaveh, tao amin'ny tany lemak'i Moaba amoron'i Jordany tandrifin'i Jerikao nanao hoe: 	
04O	33	51	0,00000	 Mitenena amin'ny zanak'Israely hoe: Rahefa tafita an'i Jordany hianareo, ka efa any amin'ny tany Kanaana, 	
04O	33	52	0,00000	 dia roahy eo alohanareo ny mponina rehetra amin'ny tany, fongory avokoa ny vato misy sarin-javatra voasokitra, mbamin'ny sary anidina rehetra, ary ravao daholo ny fitoerana avony rehetra;	
04O	33	53	0,00000	 dia alao ho anareo ny tany, ka oneno, fa efa nomeko anareo ny tany hanananareo azy. 	
04O	33	54	0,00000	 Filokana no hizaranareo ny tany araka ny fokonareo avy: ny maro isa homenareo anjara bebe kokoa, ny vitsy isa homenareo anjara lova kelikely kokoa; ka izay ho azony amin'ny filokana no ho anjarany avy; horaisinareo ho fanananareo araka ny fokom-pianakavianareo avy izany. 	
04O	33	55	0,00000	 Fa raha tsy roahinareo eo alohanareo kosa ny mponina amin'ny tany dia ho tsilo amin'ny masonareo sy fitsindrona amin'ny lanivoanareo izay sisa tavela aminy, ka ny fanao amin'ny fahavalo no hataony aminareo amin'ny tany honenanareo. 	
04O	33	56	0,00000	 Ary izaho hampihatra aminareo izay nokasaiko hatao aminy.	
04O	34	1	0,00000	[FARITRY NY TANY - FILOHANY VOATENDRY HIZARA NY TANY] Niteny tamin'i Moizy Iaveh nanao hoe: 	
04O	34	2	0,00000	 Mandidia ny zanak'Israely ka lazao aminy hoe: Rahefa tafiditra any amin'ny tany Kanaana hianareo, izao no tany ho tonga zara taninareo: ny tany Kanaana araka ny mamaritra azy.	
04O	34	3	0,00000	 Ny lafiny atsimo amin'ny taninareo dia ny efitra Sina, hatrany Edoma, ka ny faritrareo atsimo dia hatramin'ny faran'ny ranomasin-Tsira any atsinanana, 	
04O	34	4	0,00000	 dia miolaka mianatsimo amin'ny fiakarana Akrabima ny faritrareo, dia mandalo any Sina, mandroso hatrany atsimon'i Kadesy-Barne, mitohy amin'ny Hatsar-Adar, mihazo any Asemona, 	
04O	34	5	0,00000	 ary hatreo Asemona, dia mipaka hatrany amin'ny riakan'i Ejipta, sy mihatra amin'ny ranomasina. 	
04O	34	6	0,00000	 Ny faritra andrefana kosa, dia ny ranomasina Lehibe no ho faritrareo; io no hamaritra anareo amin'ny andrefana. 	
04O	34	7	0,00000	 Izao no sisin-taninareo amin'ny avaratra. Avy ao amin'ny ranomasina Lehibe, dia hofaritanareo mihazo any an-tendrombohitra Hora; 	
04O	34	8	0,00000	 avy ao an-tendrombohitra Hora, dia hofaritanareo mankao amin'ny vavahadin'i Hamata ka tonga hatrany sedada io faritra io; 	
04O	34	9	0,00000	 dia hitohy amin'ny Jofrona sy ho tafapaka any Hatsar-Enàna: izany no ho faritrareo amin'ny avaratra.	
04O	34	10	0,00000	 Ny sisin-taninareo any atsinanana dia hatreo Hatsar-Enàna ka hatrany Sefama; 	
04O	34	11	0,00000	 ary ny faritra dia midina avy eo Sefama mankany Reblà, atsinanan'i Aïna; dia mbola midina mitohy manaraka ny havoana eo an-tsisin'ny ranomasina Kenereta any atsinanana, 	
04O	34	12	0,00000	 ary midina ny faritra manaraka ny moron'i Jordany ka tafapaka hatramin'ny ranomasin-Tsira. Izany no ho taninareo araka ny faritra manodidina azy. 	
04O	34	13	0,00000	 Izao no nandidian'i Moizy ny zanak'Israely nataony hoe: Izany no tany hozarainareo amin'ny filokana sy nodidian'ny Tompo homena ny foko sivy sy ny antsasa-poko. 	
04O	34	14	0,00000	 Fa ny fokon'ny zana-dRobena araka ny fokom-pianakaviny avy, sy ny fokon'ny zanak'i Gada, araka ny fokom-pianakaviany avy, dia efa samy nandray ny azy, ny antsasaky ny fokon'i Manase efa nandray ny lovany. 	
04O	34	15	0,00000	 Samy efa naka ny anjara lovany aty an-dafin'i Jordany hitsin'i Jerikao amin'ny lafiny any atsinanana, amin'izay iposahan'ny masoandro, ny foko roa sy ny antsasa-poko. 	
04O	34	16	0,00000	 Ary niteny tamin'i Moizy Iaveh nanao hoe: 	
04O	34	17	0,00000	 Izao no anaran'ny lehilahy hizara ny tany aminareo: Eleazara, mpisorona, sy Josoe, zanak'i Nòna. 	
04O	34	18	0,00000	 Ary lehilahy iray isam-poko no halainareo hizara ny tany, 	
04O	34	19	0,00000	 ka izao no anaran'ireo lahilahy ireo: Kaleba zanak'i Jefone, amin'ny fokon'i Jodà, 	
04O	34	20	0,00000	 Samoela, zanak'i Amioda amin'ny fokon'i Simeona, 	
04O	34	21	0,00000	 Elidada, zanak'i Kaslona amin'ny fokon'i Benjamina. 	
04O	34	22	0,00000	 Baoksy izay filohany, zanak'i Jogly amin'ny fokon'ny zanak'i Dana. 	
04O	34	23	0,00000	 Ny amin'ny zanak'i Josefa: Haniela izay filohany, zanak'i Efoda, amin'ny fokon 'ny zanak'i Manase; 	
04O	34	24	0,00000	 ary Kamoela izay filohany, zanak'i Seftàna amin'ny fokon 'ny zanak'i Efraima; 	
04O	34	25	0,00000	 Elisafàna, izay filohany, zanak'i Farnàka, amin'ny fokon'ny zanak'i Zabolona; 	
04O	34	26	0,00000	 Faltiela izay filohany, zanak'i Azana, amin'ny fokon'ny zanak'Isakara; 	
04O	34	27	0,00000	 Ahioda izay filohany, zanak'i Salomy, amin'ny fokon'ny zanak'i Asera; 	
04O	34	28	0,00000	 Fedaela izay filohany, zanak'i Amioda, amin'ny fokon'ny zanak'i Neftalì. 	
04O	34	29	0,00000	 Ireo no nodidian'ny Tompo hizara ny tany Kanaana amin'ny zanak'Israely	
04O	35	1	0,00000	[DIDY MOMBA NY TANÀNAN'NY LEVITA SY NY TANÀNA FIALOFANA] Niteny tamin'i Moizy Iaveh tao an-tany lemak'i Moaba amoron'i Jordany, tandrifin'i Jerikao, nanao hoe: 	
04O	35	2	0,00000	 Omeo didy ny zanak'Israely hanome tanàna ho an'ny Levita avy amin'ny lova hananany avy, mba honenany ao. Homenareo tany fiandrasam-biby manodidina izany tanàna izany koa ny Levita. 	
04O	35	3	0,00000	 Hanana ny tanànany izy honenany, ary ny tany fiandrasam-biby, dia ho an'ny biby vaventy fiompiny sy ny fananany mbamin'ny bibiny rehetra. 	
04O	35	4	0,00000	 Ny tany fiandrasam-biby momba ny tanàna homenareo ny Levita, dia ho arivo hakiho manodidina hatreo amin'ny mandan'ny tanàna avy eo ivelany. 	
04O	35	5	0,00000	 Any ivelan'ny tanàna hianareo handrefy roa arivo hakiho amin'ny lafiny atsinanana, roa arivo hakiho amin'ny lafiny atsimo, roa arivo hakiho amin'ny lafiny andrefana, roa arivo hakiho amin'ny lafiny avaratra, ka dia ho ao afovoany ny tanàna. Izany no ho tany fiandrasam-biby momba ny tanànan'izy ireo. 	
04O	35	6	0,00000	 Ary ny tanàna homenareo ny Levita, dia ny tanàna fialofana enina, izay halaminareo handosiran'izay nahafaty olona; ary fanampin'izany dia homenareo tanàna hafa roa amby efapolo koa izy, 	
04O	35	7	0,00000	 dia ho valo amby efapolo izany no ho tanàna homenareo ny Levita omban'ny tany fiandrasam-bibiny avy. 	
04O	35	8	0,00000	 Ny zaratanin'ny zanak'Israely hanomezanareo ireo tanàna ireo, dia izay manam-be no hangalanareo be, ary izay manan-kely no hangalanareo kely; ka dia samy hanome ny Levita amin'ny tanànany araka ny lova noraisiny avy izy ireo. 	
04O	35	9	0,00000	 Niteny tamin'i Moizy Iaveh nanao hoe: 	
04O	35	10	0,00000	 Mitenena amin'ny zanak'Israely ka lazao aminy hoe: Rahefa tafita an'i Jordany ka efa any amin'ny tany Kanaana hianareo, 	
04O	35	11	0,00000	 dia mifidiana tanàna ho tanàna fialofana ho anareo, mba handosiran'izay nahafaty olona tsy nahy. 	
04O	35	12	0,00000	 Izany tanàna izany, dia ho fialofana ho anareo tsy ho azon'ny mpamaly rà; mba tsy hovonoina, alohan'ny hisehoany hotsaraina eo anatrehan'ny fiangonana izay nahafaty olona. 	
04O	35	13	0,00000	 Ka amin'ny tanàna homenareo, dia enina no ho tanàna fialofana ho anareo. 	
04O	35	14	0,00000	 Ny tanàna telo homenareo ety an-dafin'i Jordany ary ny tanàna telo homenareo any amin'ny tany Kanaana. 	
04O	35	15	0,00000	 Ireo no ho tanàna fialofana, ary ireo tanàna enina ireo, dia ho fialofana ho an'ny zanak'Israely, ho an'ny vahiny ary ho an'izay mitoetra eo aminareo, mba handosiran'izay rehetra nahafaty olona tsy nahy.	
04O	35	16	0,00000	 Raha namely vy olona izy ka nahafatesany azy izany, dia mpamono olona izy ka hohelohin-ko faty ilay mpamono olona. 	
04O	35	17	0,00000	 Raha namely azy, ka vato mety hahafaty olona no teny an-tànany, ka nahafatesany azy izany, dia mpamono olona izy ka hohelohin-ko faty ilay mpamono olona. 	
04O	35	18	0,00000	 Raha namely azy, ka fiasana hazo mety hahafaty olona no teny an-tànany, ka nahafatesany azy izany, dia mpamono olona ka hohelohin-ko faty ilay mpamono olona. 	
04O	35	19	0,00000	 Ny mpamaly rà no hamono ny mpamono olona; amin'izay hifanenany aminy no hamonoany azy. 	
04O	35	20	0,00000	 Raha nampitsingadina olona izy, noho ny fankahalany, na nitoraka zavatra tamin'olona tamin'ny fanotrehana, ka nahafatesany azy izany; 	
04O	35	21	0,00000	 dia namely tànana azy, noho ny fankahalana, ka nahafatesany azy izany, dia hohelohin-ko faty izay namely, fa mpamono olona; ary ny mpamaly rà no hamono azy rahefa hifanena aminy izy.	
04O	35	22	0,00000	 Fa raha nampitsingadina olona tsy nahy kosa izy, tsy noho ny fankahalany azy, na nitoraka zavatra taminy tsy nikendreny azy, 	
04O	35	23	0,00000	 na nanjera vato tsy nahy taminy, mety hahafaty, ka nahafatesany azy izany, nefa tsy fahavalony izy, na nitady hanisy ratsy azy, 	
04O	35	24	0,00000	 dia hotsarain'ny fiangonana araka izany lalàna izany ilay namely sy ny mpamaly rà; 	
04O	35	25	0,00000	 ary hanafaka ilay nahafaty olona amin'ny mpamaly rà ny fiangonana, hamerina azy ho any amin'ny tanàna fialofana izay nandosirany, dia hitoetra ao izy, mandra-pahafatin'izay mpisorom-be voahosotra tamin'ny diloilo masina. 	
04O	35	26	0,00000	 Raha mivoaka ny faritry ny tanàna fialofana izay nandosirany ilay nahafaty olona, 	
04O	35	27	0,00000	 ka azon'ny mpamaly rà any ivelan'ny faritry ny tanàna fialofana, ka vonoin'ny mpamaly rà ilay nahafaty olona, dia tsy heloka ho azy izany vonoana izany; 	
04O	35	28	0,00000	 satria tsy maintsy mitoetra ao an-tanàna fialofany izay nahafaty olona mandra-pahafatin'ny mpisorom-be; fa rahefa maty ny mpisorom-be vao mahazo mody any amin'ny zarataniny ilay nahafaty olona. 	
04O	35	29	0,00000	 Ireo lalàna ireo, dia mametra ny rariny harahinareo, hianareo sy ny taranakareo na aiza na aiza honenanareo.	
04O	35	30	0,00000	 Raha misy olona nahafaty namana, dia ny filazan'ny vavolombelona no hanamelohan-ko faty izay nahafaty olona, fa raha vavolombelona iray ihany kosa tsy ampy ny filazany hanamelohana olona ho faty. 	
04O	35	31	0,00000	 Aza mandray avotra aina amin'ny mpamono olona mendrika hovonoina noho ny heloka nataony, fa tsy maintsy atao maty izy. 	
04O	35	32	0,00000	 Aza mandray avotra amin'izay nandositra ho ao an-tanàna fialofana, mba hahazoany mody hitoetra any amin'ny taniny, alohan'ny fahafatesan'ny mpisorom-be. 	
04O	35	33	0,00000	 Aza mandoto ny tany onenanareo, fa ny rà no mandoto ny tany, ary tsy misy fanavotana ny tany amin'ny rà nalatsaka afa-tsy ny ran'ny nandatsaka azy ihany. 	
04O	35	34	0,00000	 Aza manevateva ny tany onenanareo sy onenako koa, fa izaho no Iaveh mitoetra eo afovoan'ny zanak'Israely.	
04O	36	1	0,00000	[LALÀNA MOMBA NY ZAZAVAVY MPANDOVA] Nanatona niteny teo anatrehan'i Moizy sy teo anatrehan'ny lehibe, lohan'ny fokom-pianakavian'ny zanak'Israely, ny loham-pianakavian'i Galaada, zanak'i Makira, zanak'i Manase, zanak'i Josefa. Hoy izy ireo hoe:	
04O	36	2	0,00000	 Nodidian'ny Tompo ny tompoko hizara amin'ny filokana ny tany holovan'ny zanak'Israely; nodidian'ny Tompo koa ny tompoko hanome ny lovan'i Salfaada rahalahinay, ho an'ny zanany vavy.	
04O	36	3	0,00000	 Koa raha manambady ny zanakalahin'ny foko hafa amin'ny zanak'Israely izy ireo, dia hesorina amin'ny anjara lovan'ny razanay ny anjara lovany ka hanampy ny anjaran'ny foko izay hidirany izany, ka ho voaesotra amin'ny anjara lovany.	
04O	36	4	0,00000	 Ary rahefa tonga ny Jobile ho an'ny zanak'Israely, ny lovany dia hanampy ny an'izay foko hidirany, ka halana amin'ny lovan'ny fokon-drazanay ny lovany.	
04O	36	5	0,00000	 Ary nanome izao didy izao Moizy ho an'ny zanak'Israely araka ny tenin'ny Tompo, nanao hoe: Marina ny tenin'ny fokon'ny zanak'i Josefa.	
04O	36	6	0,00000	 Ka izao no didin'ny Tompo ny amin'ny zanakavavin'i Salfaada: hanambady izay tiany izy, nefa ny ao amin'ny fianakavian'ny fokon-drainy ihany no ho vadiny;	
04O	36	7	0,00000	 dia tsy hifindra maso ny lovan'ny zanak'Israely, fa samy ho eo amin'ny lovan'ny fokon-drainy avy no hipetrahan'ny zanak'Israely.	
04O	36	8	0,00000	 Ka ny zazavavy rehetra manana lova eo amin'ny fokon'ny zanak'Israely, dia samy hanambady ny anankiray amin'ny fianakavian'ny fokon-drainy avy, mba samy hahatana ny lovan-drazany avy ny zanak'Israely rehetra.	
04O	36	9	0,00000	 Tsy hisy lova hifindra maso any amin'ny foko hafa, fa ny fokon'Israely rehetra samy hipetraka amin'ny lovany avy.	
04O	36	10	0,00000	 Dia nanao arak'izay nandidian'ny Tompo an'i Moizy ny zanakavavin'i Salfaada.	
04O	36	11	0,00000	 Samy nanambady ny zana-drahalahin-drainy avy ny zanakavavin'i Salfaada, Maalà, Tersà, Heglà, Melkà sy Hoà;	
04O	36	12	0,00000	 nanambady teo amin'ny fianakavian'ny zanak'i Manase, zanak'i Josefa izy ireo ka dia nipetraka tamin'ny fokom-pianakavian-drainy ny lovany.	
04O	36	13	0,00000	 Ireo no didy aman-dalàna nomen'ny Tompo ny zanak'Israely tamin'ny alàlan'i Moizy, teo an-tany lemak'i Moaba, amoron'i Jordany, tandrifin'i Jerikao.	
05O	1	1	0,00000	[SASIN-TENY - FIALANA TANY SINAIA HO ANY KADESA - NY NIPETRAHANA TAO KADESA] Izao no teny nataon'i Moizy tamin'ny zanak'Israely rehetra tany an-dafin'i Jordany tany an'efitra, tany Arabaha, tandrifin'i Sofa, anelanelan'i Faràna, Tofela, Labana, Haserota sy Di-Zahaba. 	
05O	1	2	0,00000	 Làlana iraika ambin'ny folo andro Kades-Barne, raha avy eo Horeba ka mihazo ny làlana amin'ny tendrombohitra Seira. 	
05O	1	3	0,00000	 Tamin'ny taona fahefa-polo, volana faharaika ambin'ny folo, andro voalohan'ny volana dia niteny tamin'ny zanak'Israely Moizy, araka izay rehetra nodidian'ny Tompo holazainy amin'izy ireo, 	
05O	1	4	0,00000	 dia nony efa nandresy an'i Sehona mpanjakan'ny Amoreana, izay nonina tao Hesebona, sy Oga mpanjakan'i Basàna, izay nonina tao Atarota sy Edraia. 	
05O	1	5	0,00000	 Tany an-dafin'i Jordany, amin'ny tany Moaba, dia nanomboka nivaofy izao lalàna izao Moizy nanao hoe:	
05O	1	6	0,00000	 Niteny tamintsika Iaveh Andriamanitsika tany Horeba nanao hoe: Ampy izay ny haelan'ny nitoeranareo tamin'ity tendrombohitra ity, 	
05O	1	7	0,00000	 ka mihodìna dia miaingà; mandehàna mankany amin'ny tendrombohitry ny Amoreana sy any amin'ny manodidina azy rehetra, any amin'i Arabaha, any amin'ny Tendrombohitra, any amin'i Sefelà, any amin'i Negeba, any amoron'ny ranomasina, any amin'ny tanin'ny Kanaeana ary any Libàna, hatrany amin'ny ony lehibe dia ny ony Eofrata. 	
05O	1	8	0,00000	 Indro, ataoko eo anoloanareo izany tany izany, ka mandehana alaovy hanananareo azy, ny tany efa nianianan'ny Tompo tamin'i Abrahama sy Isaaka ary Jakoba rainareo, homena azy, dia ho azy ireo sy ny taranany mandimby azy.	
05O	1	9	0,00000	 Toy izao no nitenenako taminareo tamin'izany andro izany: Tsy zakako izaho irery ny mitondra anareo. 	
05O	1	10	0,00000	 Efa nampitombo anareo Iaveh Andriamanitrareo, ka indro ankehitriny efa maro toy ny kintana eny an-danitra hianareo. 	
05O	1	11	0,00000	 Enga anie, ka hampitomboin'ny Tompo Andriamanitry ny razanareo ho in'arivo tahaka izao hianareo sy hotsofiny rano, araka ny efa nampanantenainy anareo. 	
05O	1	12	0,00000	 Hataoko izaho irery ahoana no fitondra ny lolohanareo sy ny entanareo ary ny adinareo? 	
05O	1	13	0,00000	 Ka mifidiana olon-kendry sy manan-tsaina, ary hita toetra eo amin'ny fokonareo, dia hataoko lehibenareo izy. 	
05O	1	14	0,00000	 Namaly ahy hianareo, ka nanao hoe: Tsara izany zavatra aposakao hatao izany. 	
05O	1	15	0,00000	 Dia naka ny lohan'ny fokonareo aho, izay olon-kendry sy hita toetra ka nataoko mpifehy anareo, ho tompon'arivo, tompon-jato, mpifehy dimampolo, mpifehy folo, ary ho mpitsara amin'ny fokonareo. 	
05O	1	16	0,00000	 Tamin'izay koa no nomeko izao didy izao ny mpitsara anareo: Henoy ny rahalahinareo, ka tsarao ara-drariny izay zavatra ifanolanan'izy ireo sy ny rahalahiny samy izy, na izy sy ny vahiny mitoetra aminy. 	
05O	1	17	0,00000	 Aza mizaha tavan'olona amin'ny fitsaranareo; henoy toy ny lehibe ny kely; aza matahotra olona na iza na iza, fa an'Andriamanitra ny fitsarana; ary izay zavatra sarotra loatra aminareo, ento aty anatrehako ho henoko. 	
05O	1	18	0,00000	 Toy izany no nandidiako anareo tamin'izay zavatra rehetra tokony hataonareo.	
05O	1	19	0,00000	 Nony niala tany Horeba isika, dia namaky ilay efitra malalaka sy mahatsiravina hitanareo nankany amin'ny tendrombohitry ny Amoreana, araka ny nandidian'ny Tompo Andriamanitrareo antsika, ka tonga tany Kades-Barne. 	
05O	1	20	0,00000	 Dia hoy aho taminareo: Tonga amin'ny tendrombohitry ny Amoreana izay omen'ny Tompo Andriamanitsika ho antsika hianareo. 	
05O	1	21	0,00000	 Indro ataon'ny Tompo Andriamanitrao eo anatrehanao izany tany izany, ka iakaro izy, dia alao ho zakanao, araka ny efa voalazan'ny Tompo Andriamanitry ny razanao taminao; aza matahotra na mivadi-po akory.	
05O	1	22	0,00000	 Dia nanatona ahy hianareo rehetra, ka nanao hoe: Aoka isika haniraka olona hialoha antsika hisafo ny tany, dia hilaza amintsika izay toetry ny làlana hiakarantsika sy izay toetry ny tanàna hahatongavantsika. 	
05O	1	23	0,00000	 Hitako fa mety izany, ka dia naka roa ambin'ny folo lahy taminareo aho, iray avy isam-poko. 	
05O	1	24	0,00000	 Dia lasa ireo namaky ny tendrombohitra ka tonga tany an-dohasahan'i Eskola sy nisafo azy. 	
05O	1	25	0,00000	 Nataony teo an-tànany ny vokatry ny tany nentiny nankany amintsika ary nanao filazana momba izany tamintsika izy; dia hoy izy: Tsara ny tany izay omen'ny Tompo Andriamanitsika ho antsika. 	
05O	1	26	0,00000	 Tsy nety niakatra anefa hianareo, fa nandà ny tenin'ny Tompo Andriamanitrareo. 	
05O	1	27	0,00000	 Nimonomonona tany an-dainareo hianareo, nanao hoe: Ny fankahalan'ny Tompo antsika no nitondrany antsika nivoaka tany amin'ny tany Ejipta mba hanolorany antsika ho eo an-tànana'ny Amoreana, sy handrigananany antsika. 	
05O	1	28	0,00000	 Aiza no iakarantsika? Fa efa nahaosa ny fontsika loatra ny nilazan'ny rahalahintsika hoe: Ny firenena ao, dia sady vaventy no lava noho isika, ny tanàna lehibe, ary avo manakatra ny lanitra ny mandany; ary ny taranaky ny Enakima aza efa hitanay tany. 	
05O	1	29	0,00000	 Dia hoy aho taminareo: Aza mivadi-po na matahotra an'ireo akory; 	
05O	1	30	0,00000	 fa Iaveh Andriamanitrareo izay mandeha eo alohanareo, dia izy no hiady ho anareo, araka izay rehetra efa nataony ho anareo tany Ejipta teo imasonareo, 	
05O	1	31	0,00000	 ary tany an'efitra koa; ary hitanao tao izay nitondran'ny Tompo Andriamanitrao anao, fa toy ny fitondran'ny olona ny zanany, tany amin'ny làlana rehetra nalehanareo, hatramin'ny nahatongavanareo amin'ity toerana ity. 	
05O	1	32	0,00000	 Na dia izany aza anefa hianareo tsy mbola nitoky an'ny Tompo Andriamanitrareo, 	
05O	1	33	0,00000	 izay nandeha teo alohanareo teny an-dàlana, hitady toerana hitobianareo: ny alina izy teo amin'ny afo hanoro làlana nety halehanareo; ny antoandro indray teo amin'ny rahona. 	
05O	1	34	0,00000	 Ren'ny Tompo ny fimonomonon'ny teninareo ka nentin'ny hatezerana izy, dia nianiana nanao hoe: 	
05O	1	35	0,00000	 Tsy hisy olona amin'ity taranaka ratsy ity, hahita ny tany soa izay nianianako homena ny razanareo, 	
05O	1	36	0,00000	 afa-tsy Kaleba, zanak'i Jefone, izy no hahita azy, ary izy sy ny zanany no hanomezako ny tany izay efa nodiaviny, satria nanaraka tsara an'ny Tompo izy. 	
05O	1	37	0,00000	 Hianareo ihany koa, no nitezeran'ny Tompo ahy, ka nanaovany hoe: Hianao koa tsy hiditra any; 	
05O	1	38	0,00000	 fa Josoe mpanomponao zanak'i Nòna, no hiditra any; ankaherezo izy, fa izy no hampahazo an'Israely izany tany izany; 	
05O	1	39	0,00000	 ary ny zanakareo madinika izay nolazainareo hoe lasan-ko babo, ny zanakareo mbola tsy mahalala izay tsara sy ratsy ankehitriny, dia ireo no hiditra any, ireo no homeko azy, ary ireo no hanana azy. 	
05O	1	40	0,00000	 Fa hianareo kosa, miodìna ary miaingà ho any an'efitra amin'ny làlana mankany amin'ny ranomasina Mena.	
05O	1	41	0,00000	 Dia namaly hianareo ka nanao tamiko hoe: Efa nanota tamin'ny Tompo izahay! Koa hiakatra ihany izahay, dia hiady araka izay rehetra efa nandidian'ny Tompo Andriamanitsika antsika. Dia samy namehy fiadiana teny am-balahana hianareo tsirairay avy, ka nioman-kananika ny tendrombohitra tsy amim-piheverana akory. 	
05O	1	42	0,00000	 Fa hoy Iaveh tamiko: Lazao amin'izy ireo hoe: Aza miakatra hianareo ary aza miady, fa tsy eo afovoanareo aho, ka aza atao izay handresen'ny fahavalonareo anareo. 	
05O	1	43	0,00000	 Nilaza taminareo aho; fa tsy nohenoinareo, notsipahinareo ny tenin'ny Tompo, be hambo loatra hianareo ka niakatra ny tendrombohitra. 	
05O	1	44	0,00000	 Kanjo nivoaka hanehatra anareo ny Amoreana izay monina amin'izany tendrombohitra izany, ka notanahiny hianareo toy ny fanaon'ny renin-tantely sy noreseny tao Seira ka hatrany Hormà. 	
05O	1	45	0,00000	 Dia niverina hianareo, ka nitomany teo anatrehan'ny Tompo; nefa tsy nihaino ny feonareo Iaveh, na nanongilana ny sofiny taminareo. 	
05O	1	46	0,00000	 Nitoetra ela be tao Kadesa hianareo, dia izay fotoana nijanonanareo tao.	
05O	2	1	0,00000	[HATRAO KADESA-BARNE KA HATRAMIN'NY EFITRA KADEMOTA - NY NANDRESENA AN'I SEHONA AMOREANA] Dia nivily làlana isika, ka nandeha ho any an'efitra, amin'ny làlana mankany amin'ny ranomasina Mena, araka ny nandidian'ny Tompo ahy; ary ela isika no nihodina manodidina ny tendrombohitra Seira. 	
05O	2	2	0,00000	 Ary hoy Iaveh tamiko: 	
05O	2	3	0,00000	 Ampy izay ny nihodinanareo manodidina ity tendrombohitra ity, mandehana indray amin'ny làlana mianavaratra. 	
05O	2	4	0,00000	 Omeo teny ny vahoaka ataovy hoe: Hamaky ny tanin'ny rahalahinareo hianareo izao, dia ny taranak'i Esao, izay monina any Seira. Hatahotra anareo izy;	
05O	2	5	0,00000	 nefa mitandrema tsara mba tsy hisy hifandiranareo aminy, fa tsy hanomezako anareo ny taniny, na dia eram-paladia aza; ny tendrombohitra Seira efa nomeko an'i Esao hananany azy.	
05O	2	6	0,00000	 Ka aoka hovidinareo vola aminy ny hanin-kohaninareo, hovidinareo vola aminy na dia ny rano hosotroinareo aza.	
05O	2	7	0,00000	 Fa efa nambinin'ny Tompo Andriamanitrao hianao, tamin'ny asan'ny tànanao rehetra; fantany ny nandehananao namaky ity efitra lehibe ity, fa efapolo taona izao no eo aminao Iaveh Andriamanitrao, tsy nanan-java-mahory hianao na inona na inona.	
05O	2	8	0,00000	 Koa nandalo lavidavitra ny rahalahintsika zanak'i Esao izay monina any Seira isika, lavidavitra ny làlana amin'i Arabaha sy Elata ary Asiongabera; nivily isika dia nihazo ny làlana mankany amin'ny efitr'i Moaba.	
05O	2	9	0,00000	 Hoy Iaveh tamiko: Aza manomboka ady amin'i Moaba, ary aza rafitra ady aminy, fa tsy hanomezako ho fanananareo ny taniny, na kely aza, satria Ara efa nomeko ho fananan'ny taranak'i Lota.	
05O	2	10	0,00000	 Emima, vahoaka lehibe, maro isa sy lava toy ny Enakima, no nonina tany fahiny. 	
05O	2	11	0,00000	 Izy ireo koa heverina ho Rafaïma toy ny Enakima, nefa Emima no iantsoan'ny Moabita azy. 	
05O	2	12	0,00000	 Ny tany Seira koa fahiny, dia nonenan'ny Horeana, nefa noroahin'ny taranak'i Esao ireny nataony lany ringana teo anatrehany, dia izy ireo no nonina nisolo ireny, toy ny nataon'ny zanak'Israely tamin'ny tany ananany, izay nomen'ny Tompo azy. 	
05O	2	13	0,00000	 Koa ankehitriny, mitsangàna hianareo, ka mandehana mita ny ranon-driaka Zareda. Dia nita ny ranon-driaka Zareda isika.	
05O	2	14	0,00000	 Valo amby telopolo taona no naharetan'ny diantsika hatrany Kadesa-Barne ka hatramin'ny nitantsika ny ranon-driaka Zareda, dia mandra-pahalany ritra tsy hisy eo an-toby intsony ny mpiantafika rehetra tamin'izany taranaka izany, araka ny efa nianianan'ny Tompo tamin'izy ireo.	
05O	2	15	0,00000	 Fa ny tànan'ny Tompo koa no namely azy, mba handringana azy tsy ho eo amin'ny toby, mandra-pahalany ritra azy.	
05O	2	16	0,00000	 Nony efa ringan'ny fahafatesana, tsy ho eo amin'ny vahoaka intsony ny lehilahy mpiantafika rehetra,	
05O	2	17	0,00000	 dia niteny tamiko Iaveh nanao hoe:	
05O	2	18	0,00000	 Mandehana amin'izao mamaky ny faritr'i Moaba, dia Ara,	
05O	2	19	0,00000	 ka ho tonga any akaikin'ny taranak'i Amona hianao, nefa aza manomboka ady aminy, na mifanditra aminy, fa tsy hanomezako ho fanananao ny tanin'ny taranak'i Amona, na dia kely aza, satria efa nomeko ho fananan'ny taranak'i Lota izany.	
05O	2	20	0,00000	 Natao ho tanin'ny Refaïma koa izany tany izany, fa fahiny dia nonina tao ny Refaïma izay nantsoin'ny Amonita hoe Zomzomima,	
05O	2	21	0,00000	 vahoaka lehibe, maro isa sy lava toy ny Enakima. Naringan'ny Tompo ireny teo anoloan'ny Amonita izay nandriaka azy sy nonina nisolo azy;	
05O	2	22	0,00000	 toy izany no nataon'ny Tompo ho an'ny taranak'i Esao izay monina any Sira, tamin'ny nandringanany ny Horeana, teo anoloany, dia noroahiny ireny, ka izy ireo no nonina nisolo ireny mandrak'androany.	
05O	2	23	0,00000	 Ny Heveana izay nonina tamin'ny vohitra hatrany Gaza koa, dia naringan'ny Kaftorima, izay nivoaka avy tany Kaftora sy nonina nisolo ireny.	
05O	2	24	0,00000	 Koa mitsangàna hianareo mandehana mita ny ranon-driaka Arnona. Indro atolotro eo an-tànanao Sehona mpanjakan'i Hesebona, Amoreana, mbamin'ny taniny. Atombohy ny fakana azy, ka tafiho izy.	
05O	2	25	0,00000	 Hatramin'ny anio dia haeliko amin'ny vahoaka rehetra ambanin'ny lanitra ny horohoro aman-tahotra ny anaranareo; ka raha vao mandre ny lazanao izy dia hangovitra sy hangorohoro noho ny aminao.	
05O	2	26	0,00000	 Teo an'efitra Kademota dia nandefa iraka hankany amin'i Sehona, mpanjakan'i Hesebona aho, nitondra tenim-pihavanana, nampilaza taminy hoe:	
05O	2	27	0,00000	 Aoka mba hamaky ny taninao aho, dia homba ny làlam-be fotsiny, fa tsy hivily na ho amin'ny ankavanana, na ho amin'ny ankavia. 	
05O	2	28	0,00000	 Hamidinao vola amiko ny hanin-kohaniko; ny rano hosotroiko hatakalonao vola amiko; fa ny handalo mandeha tongotra fotsiny no tadiaviko. 	
05O	2	29	0,00000	 Efa nanao izany tamiko ny taranak'i Esao monina any Seira, sy ny Moabita monina any Ara mandra-pitako an'i Jordany, ho any amin'ny tany omen'ny Tompo Andriamanitray anay. 	
05O	2	30	0,00000	 Tsy nety namela antsika hamaky ny taniny anefa Sehona mpanjakan'i Hesebona; fa efa nohenjanin'ny Tompo Andriamanitrao ny fanahiny, ary efa nohamafisiny ny fony mba hanolorany azy ho eo an-tànanao araka ny hitanao amin'izao anio izao. 	
05O	2	31	0,00000	 Hoy Iaveh tamiko: Indro aho, nanomboka nanolotra anao an'i Sehona sy ny taniny. Atombohy ny fanafihana azy mba hahazoanao ny taniny ho fanananao. 	
05O	2	32	0,00000	 Dia nivoaka Sehona mbamin'ny vahoakany rehetra, mba hiady amintsika tao Jasà; 	
05O	2	33	0,00000	 ka natolotry ny Tompo Andriamanitsika sy noresentsika izy sy ny zanany ary ny vahoakany rehetra. 	
05O	2	34	0,00000	 Afatsika tamin'izay ny tanànany rehetra, nataontsika anatema ny tanànany rehetra, ny lehilahy, ny vehivavy, ny zaza, tsy nasiantsika niangana izy na dia iray aza. 	
05O	2	35	0,00000	 Fa ny biby fiompiny kosa sy izay mety ho babo tao amin'ny tanàna afatsika no norobaintsika ho antsika. 	
05O	2	36	0,00000	 Hatrany Aroera amoron'ny lohasan-driaka Arnòna, sy ny tanàna eo anatin'ny lohasaha, ka hatrany Galaada, dia tsy nisy tanàna sarotra anihina ka tsy afatsika, fa natolotry ny Tompo Andriamanitsika ho antsika daholo. 	
05O	2	37	0,00000	 Tsy nisy nakekenao anefa ny tanin'ny taranak'i Amona, ary na aiza na aiza koa teo amoron'ny ranon-driaka Jabaoka, na ny tanàna eo amin'ny tendrombohitra na ny toerana rehetra efa nandraran'ny Tompo Andriamanitsika anao.	
05O	3	1	0,00000	[NY NAHAZOANA NY TANIN'I OGA, MPANJAKAN'I BASÀNA - FIZARANA NY TANY AZO ANY AN-DAFY ATSINANAN'I JORDANY - NY TSY HIDIRAN'I MOIZY ANY AMIN'NY TANY NAMPANANTENAINA] Dia nihodina isika ka niakatra tamin'ny làlana mankany Basàna, ary nivoaka hifanehatra amintsika Oga mpanjakan'i Basàna mbamin'ny vahoakany rehetra, mba hiady amintsika tao Edraìa. 	
05O	3	2	0,00000	 Hoy Iaveh tamiko: Aza matahotra azy, fa efa natolotro eo an-tànanao izy mbamin'ny vahoakany rehetra sy ny taniny, ka ataovy toy ny nanaovanao an'i Sehona mpanjakan'ny Amoreana, izay nonina tany Hesebona. 	
05O	3	3	0,00000	 Koa natolotry ny Tompo Andriamanitsika teo an-tànantsika koa Oga mpanjakan'i Basàna, mbamin'ny vahoakany rehetra; dia nasiantsika izy mandra-paha-tsy nisy niangana ny vahoakany na dia iray aza. 	
05O	3	4	0,00000	 Afatsika ny tanànany rehetra tamin'izay; tsy nisy tsy azontsika tamin'ireny na dia iray aza, dia tanàna enimpolo, ny faritany Argoba rehetra, ny fanjakan'i Oga tany Basàna. 	
05O	3	5	0,00000	 Tanàna mimanda daholo ireo tanàna rehetra ireo ka samy nisy manda avo sy vavahady ary hidiny avokoa; ary mbola tsy anisan'izany ny tanàna tsy mimanda be dia be. 	
05O	3	6	0,00000	 Nataontsika anatema izy, toy ny nanaovantsika an'i Sehona, mpanjakan'i Hesebona; natao anatema ny tanàna, ny lehilahy, ny vehivavy sy ny zaza; 	
05O	3	7	0,00000	 fa ny biby fiompy sy izay mety ho babo tao amin'ny tanàna no norobaintsika ho antsika. 	
05O	3	8	0,00000	 Koa tamin'izany andro izany dia azontsika tamin'ny mpanjakan'ny Amoreana roa, ny tany any an-dafin'i Jordany, hatramin'ny ranon-driaka Arnona, ka hatramin'ny tendrombohitra Hermona; 	
05O	3	9	0,00000	 Sariona no iantsoan'ny Sidoniana an'i Hermona, ary Sanira no iantsoan'ny Amoreana azy; 	
05O	3	10	0,00000	 dia ny tanàna rehetra amin'ny tany lemaka, Galaada rehetra ary Basàna rehetra, hatrany Selkà sy Edraìa, tanàna amin'ny fanjakan'i Oga tany Basàna. 	
05O	3	11	0,00000	 Oga mpanjakan'i Basàna, no hany taranaky ny Refaïma sisa tavela. Moa tsy ao Rabata va ao amin'ny taranak'i Amona, ny farafarany, farafara vy? Sivy hakiho ny halavany, efatra hakiho ny sakany, amin'ny hakihon-dehilahy. 	
05O	3	12	0,00000	 Dia azontsika tamin'izay, izany tany izany. Nomeko ny Robenita sy ny Gadita ny hatrany Aroera izay manerinerina amin'ny lohasahan'i Arnona sy ny antsasaky ny tendrombohitr'i Galaada mbamin'ny tanànany. 	
05O	3	13	0,00000	 Ary nomeko ny antsasaky ny fokon'i Manase ny sisa amin'i Galaada sy ilay faritanin'i Basàna manontolo izay fanjakan'i Oga. Ny tany Argoba rehetra sy Basàna rehetra no atao hoe tanin'ny Refaïma. 	
05O	3	14	0,00000	 Jaira, zanak'i Manase no nahazo ny tany Argoba, hatramin'ny sisin-tanin'ny Gesoriana sy ny Makatiana, ary nantsoiny amin'ny anarany ny vohitr'i Basàna izay atao hoe vohitr'i Jaira, mandrak'androany. 	
05O	3	15	0,00000	 Nomeko an'i Makira Galaada. 	
05O	3	16	0,00000	 Ny Robenita sy ny Gadita nomeko ny sasany amin'i Galaada hatramin'ny ranon-driaka Arnona, ny am-pamatonan'ny lohasaha no faritra aminy, hatramin'ny ranon-driaka Jabaoka, sisin-tanin'ny zanak'i Amona, 	
05O	3	17	0,00000	 mbamin'i Arabaha, ka i Jordany no faritra ao, hatrany Kenereta ka hatrany amin'ny ranomasin'ny Arabaha sy ny ranomasin-tSira eo ambodin'ny kisolososon'i Fasgà any atsinanana.	
05O	3	18	0,00000	 Nanome didy anareo aho tamin'izany andro izany, nanao hoe: Efa nomen'ny Tompo Andriamanitrareo ho fanananareo ity tany ity, koa hianareo rehetra, rahefa mety ho lehilahy matanjaka dia handeha mitam-piadiana eo alohan'ny rahalahinareo, dia ny zanak'Israely. 	
05O	3	19	0,00000	 Fa ny vadinareo ihany sy ny zanakareo madinika ary ny biby fiompinareo, fantatro fa manana biby fiompy betsaka hianareo, no hijanona amin'ny tanàna nomeko anareo; 	
05O	3	20	0,00000	 mandra-panomen'ny Tompo fitsaharana ny rahalahinareo, tahaka ny nataony taminareo koa, ka mahazo ny tany nomen'ny Tompo azy koa izy any an-dafin'i Jordany. Izay vao samy hiverina amin'ny anjara lova nomeko anareo avy hianareo. 	
05O	3	21	0,00000	 Nanome didy an'i Josoe koa aho tamin'izany andro izany nanao hoe: masonao no nahita izay rehetra nataon'ny Tompo Andriamanitrareo tamin'ireo mpanjaka roa lahy ireo. Toy izany koa no hataon'ny Tompo amin'ny fanjakana rehetra halehanao hiadiana. 	
05O	3	22	0,00000	 Koa aza matahotra azy hianareo, fa ny tenan'ny Tompo Andriamanitrareo no hiady ho anareo.	
05O	3	23	0,00000	 Nitaraina tamin'ny Tompo aho tamin'izany andro izany, nanao hoe: 	
05O	3	24	0,00000	 Ry Iaveh Tompo ô, vao naneho ny halehibeazanao sy ny tànanao mahery tamin'ny mpanomponao hianao, fa na any an-danitra na ety an-tany, aiza moa no misy andriamanitra mahefa ny asanao sy ny zava-dehibe vitanao? 	
05O	3	25	0,00000	 Aoka re aho hita, aoka re aho hahita izany tany soa any an-dafin'i Jordany izany, izany tendrombohitra tsara tarehy sy Libàna! 	
05O	3	26	0,00000	 Fa tezitra tamiko Iaveh noho ny aminareo, ka tsy nihaino ahy. Hoy Iaveh tamiko: Aoka izay, fa aza miteny amiko ny amin'izany zavatra izany intsony. 	
05O	3	27	0,00000	 Miakara any an-tampon'i Fasgà, dia atopazo miankandrefana sy mianavaratra ary mianatsimo sy miantsinanana ny masonao, ka tazano amin'ny masonao, fa hianao tsy hita io Jordany io. 	
05O	3	28	0,00000	 Josoe no omeo didy, dia ankaherezo sy hatanjaho, fa izy no handeha eo alohan'ity vahoaka ity, ary izy no hampahazo azy ny tany izay ho hitanao. 	
05O	3	29	0,00000	 Dia nijanona teo an-dohasaha tandrifin'i Bet-Fogora isika.	
05O	4	1	0,00000	[FAMPORISIHANA TSY HIVADIKA AMIN'IAVEH - TANÀNA FIALOFANA ANY AN-DAFIN'I JORDANY - LAHATENY FAHAROA NATAON'I MOIZY] Ary ankehitriny, ry Israely, henoy ny didy amam-pitsipika atoroko, hitandremanareo azy mba ho velona hianareo, ka hiditra sy hanana ny tany nomen'ny Tompo Andriamanitry ny razanareo anareo.	
05O	4	2	0,00000	 Aza manampy izay andidiako anareo, na manala amin'izany akory, fa tandremo ny didin'ny Tompo Andriamanitrareo, izay andidiako anareo.	
05O	4	3	0,00000	 Masonareo no nahita ny nataon'ny Tompo, noho ny amin'i Baala-Fogora. Naringan'ny Tompo teo afovoanareo avokoa izay rehetra nanaraka an'i Baala-Fogora; 	
05O	4	4	0,00000	 fa hianareo rehetra nifikitra tamin'ny Tompo Andriamanitrareo kosa, mbola samy velona daholo izao anio izao. 	
05O	4	5	0,00000	 Efa notoroako didy amam-pitsipiko hianareo araka ny nandidian'ny Tompo ahy hitandremanareo izany any amin'ny tany idiranareo hanananareo azy. 	
05O	4	6	0,00000	 Koa tandremo sy tanteraho izany, fa izany no saina amam-pahendrena ho anareo eo imason'ny firenena izay handre izany lalàna rehetra izany, ka ho vaky hoe: Vahoaka hendry sy manan-tsaina tokoa io firenena lehibe io! 	
05O	4	7	0,00000	 Fa iza tokoa moa no firenen-dehibe hanana andriamanitra akaiky azy, tahaka ny maha-akaikintsika an'ny Tompo Andriamanitsika isaky ny iantsoantsika azy? 	
05O	4	8	0,00000	 Ary zovy no firenen-dehibe manan-didy amam-pitsipika marina, toy izao lalàna ataoko eo anoloanareo anio izao? 	
05O	4	9	0,00000	 Kanefa mitandrema tena hianao, ary tandremo tsara ny fanahinao, fandrao manadino ny zavatra hitan'ny masonao, na mamela azy hiala amin'ny fonao, na dia indray andro amin'ny fiainanao aza, fa ampianaro ny zanakao aman-jafinao izany. 	
05O	4	10	0,00000	 Tsarovy ny andro nisehoanao teo anatrehan'ny Tompo Andriamanitrao, tany Horeba, fony Iaveh nilaza tamiko hoe: Angony ho aty amiko ny vahoaka fa hampandrenesiko azy ny teniko, mba hianarany matahotra ahy, amin'ny andro rehetra hiainany eto ambonin'ny tany, sy hampianariny ny zanany koa. 	
05O	4	11	0,00000	 Dia nanatona hianareo, ka nitoetra teo am-bodin'ny tendrombohitra, ary ny tendrombohitra nirehitra afo nanakatra ny tampon'ny lanitra teo afovoan'ny aizina sy rahona aman'aizim-pito. 	
05O	4	12	0,00000	 Izay vao niteny taminareo tao anatin'ny afo Iaveh, ka renareo ny feony miteny, fa tsy hitanareo endrika izy; feo ihany no renareo. 	
05O	4	13	0,00000	 Namoaka ny fanekeny izay nodidiany hotandremanareo izy, dia ny didy Folo; ary nosoratany tamin'ny takelaka vato roa izany. 	
05O	4	14	0,00000	 Nodidian'ny Tompo aho, tamin'izany andro izany, hampianatra didy amam-pitsipika anareo, mba harahinareo any amin'ny tany efa hidiranareo mba hakanareo azy ho fanananareo.	
05O	4	15	0,00000	 Koa rahefa tsy nahita endrika akory hianareo, tamin'ny andro nitenenan'ny Tompo taminareo, tao anatin'ny afo tany Horeba, dia tandremo tsara ny fanahinareo, 	
05O	4	16	0,00000	 sao dia miharatsy hianareo, ka manao sarin-javatra voasokitra ho anareo, dia sarin-tsampy na inona na inona izany: sarin-dehilahy na vehivavy, 	
05O	4	17	0,00000	 sarim-biby miaina ety ambonin'ny tany, na sarim-borona manidina eny amin'ny habakabaka, 	
05O	4	18	0,00000	 sarim-biby mandady amin'ny tany, sarin-kazandrano mivelona anaty rano ambanin'ny tany; 	
05O	4	19	0,00000	 fandrao raha miandrandra ny lanitra hianao, ka mahita ny masoandro amam-bolana sy ny kintana, dia ny zavatra rehetra milahatra eny an-danitra, dia ho voatarika hiankohoka eo anatrehan'ireny sy hanao fombam-pivavahana aminy; nefa ireny, dia nomen'ny Tompo Andriamanitrao ny firenena rehetra ambanin'ny lanitra, ho anjarany; 	
05O	4	20	0,00000	 fa hianareo, dia nalain'ny Tompo ka nentiny nivoaka avy tao amin'ny memy fandrendreham-by, dia tany Ejipta, mba ho tonga ilay vahoaka voatokana ho lovany tahaka izao ankehitriny izao. 	
05O	4	21	0,00000	 Ary tezitra tamiko Iaveh noho ny aminareo, ka nianiana izy fa tsy hìta an'i Jordany aho, ary tsy hiditra any amin'ny tany soa omen'ny Tompo Andriamanitrao anao ho lovanao. 	
05O	4	22	0,00000	 Ho faty amin'ity tany ity aho, fa tsy hìta an'i Jordany, fa hianareo no hìta azy, sy hanana izany tany soa izany.	
05O	4	23	0,00000	 Mitandrema tena hianareo, mba tsy hanadino ny fanekena nataon'ny Tompo Andriamanitrareo taminareo, sy tsy hanao sarin-javatra voasokitra ho anareo, dia ny sarin-javatra na inona na inona, nandraran'ny Tompo Andriamanitrareo anareo. 	
05O	4	24	0,00000	 Fa Iaveh Andriamanitrao anie, ka afo mandevona, sy Andriamanitra saro-piaro.	
05O	4	25	0,00000	 Rahefa avy izay hiterahanareo sy hahaloa-jafy anareo ka efa ela no nonenanareo tamin'ny tany, raha miharatsy hianareo, ka manao sarin-javatra voasokitra ho anareo, na sarin'inona izany na sarin'inona, ka manao izay ratsy eo imason'ny Tompo Andriamanitrareo, mba hampahatezitra azy, 	
05O	4	26	0,00000	 dia miantso ny tany aman-danitra aho anio ho vavolombelona hiampanga anareo, fa vetivety foana hianareo, dia ho fongotra eo amin'ny tany izay halehanareo hakanareo azy ho fanananareo, amin'ny fitànareo an'i Jordany; tsy ho lava andro ao hianareo, fa haringana mihitsy. 	
05O	4	27	0,00000	 Haelin'ny Tompo any amin'ny firenena hianareo, ka ho olom-bitsy any afovoan'ny firenena hitondran'ny Tompo anareo. 	
05O	4	28	0,00000	 Asan-tànan'olombelona no andriamanitra hotompoinareo any, dia vato aman-kazo izay tsy mahita, na mandre na mihinana na manimbolo. 	
05O	4	29	0,00000	 Any hianareo hitady an'ny Tompo Andriamanitrareo, ka hahita azy hianao raha mitady azy amin'ny fonao rehetra sy ny fanahinao rehetra. 	
05O	4	30	0,00000	 Ao anatin'ny fahoriana manjò anao, rahefa zoin'ireo zavatra rehetra ireo hianao any amin'ny andro farany any, dia hiverina amin'ny Tompo Andriamanitrao hianao, ka hihaino ny feony; 	
05O	4	31	0,00000	 satria Andriamanitra mamindra fo Iaveh Andriamanitrao, ka tsy hahafoy anao na handringana anao; tsy hanadino ny fanekeny tamin'ny razanao, izay efa nianianany taminy.	
05O	4	32	0,00000	 Anontanio ny andro fahagola tany alohanao, hatramin'ny andro naharian'Andriamanitra ny olombelona teto ambonin'ny tany sy hatramin'ny faravodilanitra na aiza na aiza, raha mba nisy zava-dehibe tahaka izany na oviana na oviana, na nisy re toy izany akory na oviana na oviana! 	
05O	4	33	0,00000	 Vahoaka aiza no efa nandre ny feon'Andriamanitra niteny tao anatin'ny afo toy ny efa renao, ka mbola velona ihany izy? 	
05O	4	34	0,00000	 Oviana no mba nisy Andriamanitra nanandrana haka firenena anankiray ho azy tao afovoan'ny firenena iray hafa, tamin'ny fitsapana, famantarana, fahagagana, ady, tànana mahery, sandry ahinjitra, ary fangorohoroana lehibe, toraky ny nataon'ny Tompo Andriamanitrareo ho anareo, teo imasonareo, tany Ejipta? 	
05O	4	35	0,00000	 Hianao no nanehoana izany, mba hahafantaranao, fa Iaveh no Andriamanitra, ary tsy misy hafa afa-tsy izy. 	
05O	4	36	0,00000	 Nampandre anao ny feony avy any an-danitra hampianatra anao izy, sy nampiseho anao ny afony lehibe teto an-tany; ary nandre ny teniny tao anatin'ny afo hianao. 	
05O	4	37	0,00000	 Noho ny fitiavany ny razanao, dia nifidy ny fara mandimby azy ireo izy, ka nampivoaka anao avy tany Ejipta, tamin'ny nitoerany tao aminao sy ny heriny lehibe, 	
05O	4	38	0,00000	 handroahany firenena maro sady matanjaka noho hianao teo anoloanao, mba hampidirany anao amin'ny taniny, sy hanomezany izany ho lovanao, araka izao ankehitriny izao. 	
05O	4	39	0,00000	 Koa fantaronao anio, sy araiketo ao am-ponao fa Iaveh no Andriamanitra any amin'ny lanitra ambony, sy ety amin'ny tany ambany ary tsy misy hafa. 	
05O	4	40	0,00000	 Tandremo ny lalàny sy ny didiny, izay andidiako anao anio, mba ho sambatra hianao dia hianao sy ny zanakao manaraka anao, ary mba ho lava ny andronao, amin'ny taona mifandimby rehetra any amin'ny tany omen'ny Tompo Andriamanitrao anao.	
05O	4	41	0,00000	 Tamin'izany Moizy dia nanokana tanàna telo any an-dafin'i Jordany any atsinanana, 	
05O	4	42	0,00000	 ho fialofan'izay nahafaty ny namany tsy nahy, fa tsy fahavalony teo aloha, mba ho velona aina izay mandositra amin'ny iray amin'ireo tanàna ireo.	
05O	4	43	0,00000	 Dia Bosora any an'efitra amin'ny tany lemaka, ho an'ny Robenita; Ramota any Galaada, ho an'ny Gadita; ary Golàna any Basàna ho an'ny Manasita. 	
05O	4	44	0,00000	 Izao no lalàna nambaran'i Moizy teo anatrehan'ny zanak'Israely, 	
05O	4	45	0,00000	 dia didy aman-dalàna sy fitsìpika nomen'i Moizy ny zanak'Israely tamin'ny nivoahany tany Ejipta, 	
05O	4	46	0,00000	 tany an-dafin'i Jordany tao an-dohasaha tandrifin'i Bet-Fogora, amin'ny tanin'i Sehona, mpanjakan'ny Amoreana, nonina tao Hesebona, izay noresen'i Moizy sy ny zanak'Israely tamin'ny nivoahany tany Ejipta. 	
05O	4	47	0,00000	 Naka ny tanin'io ho fananany izy ireo mbamin'ny an'i Oga mpanjakan'i Basàna, an-dafin'i Jordany any atsinanana; 	
05O	4	48	0,00000	 hatramin'i Aroera amoron'ny ranon-driaka Arnona, ka hatramin'ny tendrombohitra Siona, dia Hermona izany, 	
05O	4	49	0,00000	 mbamin'ny Arabaha rehetra an-dafin'i Jordany, any atsinanana, ka hatramin'ny ranomasin'ny Arabaha eo ambodin'i Fasgà.	
05O	5	1	0,00000	[NY NANOMEZAN'ANDRIAMANITRA NY DIDY FOLO] Ary niantso an'Israely Moizy ka nanao taminy hoe: Henoy, ry Israely, ny didy amam-pitsipika ampandrenesiko anao anio; ianaro izany, ary araho amim-pitandremana tokoa. 	
05O	5	2	0,00000	 Nanao fanekena tamintsika Iaveh Andriamanitsika, tany Horeba. 	
05O	5	3	0,00000	 Tsy tamin'ny razantsika no nanaovan'ny Tompo izany fanekena izany, fa tamintsika rehetra izay eto ankehitriny izao, samy velona avokoa. 	
05O	5	4	0,00000	 Niteny nifanatrika taminareo tany an-tendrombohitra Iaveh tao anatin'ny afo, 	
05O	5	5	0,00000	 ary nitsangana teo anelanelan'ny Tompo sy hianareo aho tamin'izay, mba hitondra aminareo ny teniny, fa natahotra ny afo hianareo ka tsy niakatra tany an-tendrombohitra. Izao no nolazainy:	
05O	5	6	0,00000	 Izaho no Iaveh Andriamanitrao, izay nampivoaka anao avy any amin'ny tany Ejipta tamin'ny trano fanandevozana. 	
05O	5	7	0,00000	 Aza manana andriamani-kafa eo anatrehako. 	
05O	5	8	0,00000	 Aza manao sarin-javatra voasokitra, na izay mety ho endriky ny zavatra eny amin'ny lanitra ambony, na ety amin'ny tany ambany, na any amin'ny rano ambanin'ny tany. 	
05O	5	9	0,00000	 Aza miankohoka eo anatrehany na manompo azy, fa izaho Iaveh Andriamanitrao, dia Andriamanitra saro-piaro, ka mamaly ny heloky ny ray amin'ny zanaka, hatramin'ny taranaka fahatelo sy fahefatra, amin'izay mankahala ahy; 	
05O	5	10	0,00000	 fa mamindra fo amin'ny taranaka arivo mifandimby kosa, amin'izay tia ahy sy mitandrina ny didiko.	
05O	5	11	0,00000	 Aza manonom-poana ny anaran'ny Tompo Andriamanitrao, fa tsy havelan'ny Tompo ho afa-potsiny, izay manonom-poana ny anarany. 	
05O	5	12	0,00000	 Mitandrema ny andro sabata, mba hankamasina azy, araka ny nandidian'ny Tompo Andriamanitrao anao. 	
05O	5	13	0,00000	 Henemana no hiasanao sy hanaovanao ny asanao rehetra. 	
05O	5	14	0,00000	 Fa ny andro fahafito, dia sabata ho an'ny Tompo Andriamanitrao, ka aza manao zavatra na inona na inona hianao, na ny zanakao lahy, na ny zanakao vavy, na ny ankizilahinao, na ny ankizivavinao, na ny ombinao, na ny ampondranao, na ny biby fiompinao rehetra, na ny vahiny tafiditra ny vavahadinao, mba hitsahatra toa anao koa ny ankizilahinao sy ny ankizivavinao. 	
05O	5	15	0,00000	 Tsarovy fa efa andevo tany amin'ny tany Ejipta hianao, ary tànana mahery sy sandry ahinjitra no nitondran'ny Tompo Andriamanitrao anao nivoaka avy tany: koa izany no nandidian'ny Tompo Andriamanitrao anao hitandrina ny andro sabata.	
05O	5	16	0,00000	 Manajà ny ray aman-dreninao, araka ny nandidian'ny Tompo Andriamanitrao anao, mba ho halavaina ny andronao sy ho sambatra any amin'ny tany omen'ny Tompo Andriamanitrao anao.	
05O	5	17	0,00000	 Aza mamono olona. Aza maka vadin'olona. Aza mangalatra. Aza mitsangana ho vavolombelona tsy marina hamely ny namanao. 	
05O	5	18	0,00000	 Aza mitsiriritra ny vadin'ny namanao. Aza mitsiriritra ny tranon'ny namanao, na ny taniny, na ny ankizilahiny, na ny ankizivaviny, na ny ombiny, na ny ampondrany, na izay mety ho an'ny namanao. 	
05O	5	19	0,00000	 Ireo no teny nolazain'ny Tompo tamin'ny fiangonanareo rehetra tamin'ny feo mahery, tany an-tendrombohitra, tao anatin'ny afo sy ny rahona, ary ny aizim-pito, ka tsy nampiany na inona na inona. Nosoratany tamin'ny takelaka vato roa natolony ahy ireo. 	
05O	5	20	0,00000	 Nanatona ahy hianareo, rahefa nandre ny feo avy teo amin'ny aizina, raha nirehitra afo daholo ny tendrombohitra, dia ny filohan'ny fokonareo rehetra sy ny loholonareo, ka hoy hianareo: 	
05O	5	21	0,00000	 Indro Iaveh Andriamanitsika efa naneho ny voninahitra amam-pahalehibeazany tamintsika, ary isika efa nandre ny feony avy tao anatin'ny afo; koa hitantsika androany Andriamanitra miteny amin'ny olombelona, ary ny olombelona dia mbola velona. 	
05O	5	22	0,00000	 Koa ankehitriny nahoana no dia ho faty izahay? Fa ho levon'io afo lehibe io izahay, ary ho faty izahay, raha mbola mandre ny feon'ny Tompo Andriamanitsika indray. 	
05O	5	23	0,00000	 Satria, tamin'izao nofo rehetra izao, zovy moa no efa nandre ny feon'Andriamanitra velona, niteny tao afovoan'ny afo, tahaka antsika, nefa mbola velona ihany? 	
05O	5	24	0,00000	 Koa hianao re no aoka hanatona ary hihaino izay rehetra holazain'ny Tompo Andriamanitsika, dia hianao no hilaza aminay izay rehetra holazain'ny Tompo Andriamanitsika aminao, ka hohenoinay sy harahinay izany. 	
05O	5	25	0,00000	 Ren'ny Tompo teo am-pitenenanareo tamiko ny teninareo, ka hoy Iaveh tamiko: Efa reko ny teny nolazain'io vahoaka io taminao, ka tsara avokoa ny voalazany. 	
05O	5	26	0,00000	 Endrey, raha mba toy izany mandrakariva mantsy ny fony ka hatahotra ahy sy hitandrina ny didiko rehetra izy, ka ho sambatra mandrakizay izy sy ny taranany. 	
05O	5	27	0,00000	 Mandehana lazao amin'izy ireo hoe: Miverena any an-dainareo. 	
05O	5	28	0,00000	 Fa hianao kosa, mijanòna eto amiko, dia holazaiko aminao ny lalàna sy ny didy amam-pitsìpika rehetra hampianarinao azy, mba harahiny any amin'ny tany izay omeko azy ho fananany. 	
05O	5	29	0,00000	 Koa mitandrema, mba hanatanteraka izay nandidian'ny Tompo Andriamanitrareo anareo; aza mivily na ho amin'ny ankavanana na ho amin'ny ankavia; 	
05O	5	30	0,00000	 fa amin'ny zavatra rehetra mizora amin'ny làlana nandidian'ny Tompo Andriamanitrareo anareo, mba ho velona hianareo, ka ho sambatra sy ho lava andro any amin'ny tany hanananareo.	
05O	6	1	0,00000	[NY FITIAVANA AN'ANDRIAMANITRA, HÀNY HAHAZOAN'ISRAELY FIADANANA] Izao no lalàna sy didy amam-pitsìpika nasain'ny Tompo Andriamanitrareo hampianarina anareo, mba harahinareo any amin'ny tany halehanareo mba hakanareo azy ho fanananareo; 	
05O	6	2	0,00000	 mba hatahoranao an'ny Tompo Andriamanitrao, hianao sy ny zanakao ary ny zanaky ny zanakao, ka hitandrina ny didy aman-dalàny rehetra nandidiako anao hianao, amin'ny andro rehetra hiainanao, ka hohalavaina ny andronao. 	
05O	6	3	0,00000	 Koa henoy izany, ry Israely, ary mitandrema ny mba hanatanteraka izany, mba ho sambatra sy hitombo isa be hianao, any amin'ny tany tondra-dronono aman-tantely; araka ny nolazain'ny Tompo Andriamanitry ny razanao anao. 	
05O	6	4	0,00000	 Mihainoa, ry Israely: Iaveh Andriamanitsika, dia izy ihany no Iaveh. 	
05O	6	5	0,00000	 Tiàva an'ny Tompo Andriamanitrao, amin'ny fonao rehetra sy amin'ny fanahinao rehetra. 	
05O	6	6	0,00000	 Aoka ho ao am-ponao izao didy omeko anao anio izao. 	
05O	6	7	0,00000	 Alatsaho ao an-tsain'ny zanakao izany; ary resaho, na ao an-tranonao hianao, na eny amin'ny dia alehanao, na mandry hianao, na hiarina. 	
05O	6	8	0,00000	 Afehezo amin'ny tànanao izany, mba ho famantarana ho anao, ary ataovy toy ny fehin-kandrina eo anelanelan'ny masonao. 	
05O	6	9	0,00000	 Soraty eo amin'ny tolàm-baravaranao izy, sy eo amin'ny vavahadinao. 	
05O	6	10	0,00000	 Raha avy izay hahatafidiran'ny Tompo Andriamanitrao anao any amin'ny tany nianianany tamin'i Abrahama sy Isaaka ary Jakoba razanao, homena anao, tanàna sady soa no lehibe, tsy naorinao; 	
05O	6	11	0,00000	 trano feno zava-tsoa isan-karazany, tsy nofenoinao; dobo famorian-drano, tsy nolavahanao, voaloboka amam-pototr'oliva, tsy nambolenao, dia hihinana sy hivoky hianao; 	
05O	6	12	0,00000	 ka tandremo fandrao manadino an'ny Tompo izay nampivoaka anao avy tany amin'ny tany Ejipta, tany amin'ny trano fanandevozana. 	
05O	6	13	0,00000	 Matahora an'ny Tompo Andriamanitrao, manompoa azy, ary aoka ny anarany no hianiananao. 	
05O	6	14	0,00000	 Aza manaraka andriamani-kafa, amin'izay andriamanitry ny firenena hanodidina anareo. 	
05O	6	15	0,00000	 Fa Iaveh Andriamanitrao, izay eo afovoanao, dia Andriamanitra saro-piaro, ka dia hirehetan'ny fahatezeran'ny Tompo Andriamanitrao hianao, sy fongorany eto ambonin'ny tany. 	
05O	6	16	0,00000	 Aza maka fanahy an'ny Tompo Andriamanitrareo, tahaka ny nakanareo fanahy azy tany Masah. 	
05O	6	17	0,00000	 Tandremo tsara ny didin'ny Tompo Andriamanitrareo, ny lalàna amam-pitsìpika nandidiany anareo. 	
05O	6	18	0,00000	 Ny mahitsy sy tsara eo imason'ny Tompo no ataovy, mba ho sambatra hianao sy hiditra ao amin'ny tany soa izay nampanantenain'ny Tompo ny razanao tamim-pianianana mba hanananao azy, 	
05O	6	19	0,00000	 rehefa voaroakany eo anoloanao, araka ny voalazan'ny Tompo, ny fahavalonao. 	
05O	6	20	0,00000	 Raha manontany anao ny zanakao, indray andro any, manao hoe: Ahoana moa ny amin'ireo didy sy lalàna amam-pitsìpika nandidian'ny Tompo Andriamanitsika anareo ireo? 	
05O	6	21	0,00000	 dia lazao amin'ny zanakao hoe: Andevon'i Faraona tany Ejipta izahay; ary tànana mahery no nitondran'ny Tompo anay nivoaka avy tany Ejipta; 	
05O	6	22	0,00000	 fahagagana amam-pamantarana lehibe sy mandoza no nataon'ny Tompo, namelezany an'i Ejipta sy Faraona mbamin'ny ankohonany rehetra teo imasonay; 	
05O	6	23	0,00000	 ka izy no nampivoaka anay avy tany, dia ny mba hitondrany anay amin'ny nampanantenainy ny razantsika tamim-pianianana, 	
05O	6	24	0,00000	 ary Iaveh nandidy antsika hanaraka izany didy rehetra izany, sy hatahotra an'ny Tompo Andriamanitsika mba ho sambatra mandrakariva isika, sy hitahirizany antsika ho velona, araka izao ankehitriny izao. 	
05O	6	25	0,00000	 Ho fahamarinana ho antsika izany, raha mitandrina hanaraka ireo didy rehetra ireo isika eo anatrehan'ny Tompo Andriamanitsika, araka ny nandidiany antsika.	
05O	7	1	0,00000	[DIDY NAMPANDRINGANA NY KANANEANA SY NY SAMPINY] Raha avy izay hahatafidiran'ny Tompo Andriamanitrao anao any amin'ny tany halehanao hakana azy ho fanananao, ary firenena maro no efa voaroakany eo anoloanao, ny Heteana, ny Gergeseana, ny Amoreana, ny Kananeana, ny Fereseana, ny Heveana, ary ny Jeboseana, ny firenena fito, maro isa sady mahery noho hianao, 	
05O	7	2	0,00000	 ka ho efa voatolotry ny Tompo Andriamanitrao anao, sy resinao ireny dia ataovy anatema, fa aza hanaovanao fanekena akory izy ireo, na hanananao antra. 	
05O	7	3	0,00000	 Aza maka vady amin'ireny; aza omena ho vadin'ny zanany lahy ny zanakao vavy, ary aza alaina ho vadin'ny zanakao lahy ny zanany vavy; 	
05O	7	4	0,00000	 fa havilin'ireny tsy hanaraka ahy ny zanakao lahy izay hanompo andriamani-kafa, ka hirehitra aminareo ny fahatezeran'ny Tompo, dia haringany vetivety hianao. 	
05O	7	5	0,00000	 Fa izao no ataovy amin'izy ireo: ravao ny oteliny, montsany ny tsangam-batony, kapao ny aserimany, ary doroy amin'ny afo ny sarin-javatra voasokiny; 	
05O	7	6	0,00000	 satria vahoaka masina ho an'ny Tompo Andriamanitrao hianao. Hianao no nofidin'ny Tompo Andriamanitrao mba ho vahoakany manokana eo amin'ny vahoaka hafa rehetra ambonin'ny tany.	
05O	7	7	0,00000	 Tsy noho hianareo mihoatra isa noho ny vahoaka rehetra anefa, no niraiketan'ny Tompo taminareo sy nifidianany anareo; vitsy noho ny vahoaka hafa rehetra aza hianareo;	
05O	7	8	0,00000	 fa noho ny fitiavany anareo, sy noho ny fankatoavany ny fianianana nataony tamin'ny razanareo, dia nentin'ny Tompo nivoaka, tamin'ny tànana mahery, sy navotany tamin'ny trano fanandevozana hianareo, dia tamin'ny tànan'i Faraona mpanjakan'i Ejipta.	
05O	7	9	0,00000	 Koa aoka ho fantatrao àry fa Iaveh Andriamanitrao no Andriamanitra, dia Andriamanitra tsy mivadika, fa maharitra amin'ny fanekena amam-pamindram-po, hatramin'ny taranaka faharivo amin'izay tia azy sy mitandrina ny didiny.	
05O	7	10	0,00000	 Fa mamaly an-kitsirano kosa an'izay mankahala azy, amin'ny fandringanana azy; tsy hitaredretra akory izy ny amin'izay mankahala azy, fa hovaliany ankitsirano izao.	
05O	7	11	0,00000	 Koa tandremo ny didy sy ny lalàna amam-pitsìpika andidiako anao anio, ka tanteraho izany. 	
05O	7	12	0,00000	 Raha mihaino ireo fitsìpika ireo hianareo ka mitandrina sy manaraka izany, dia hotanterahin'ny Tompo Andriamanitrao aminao kosa, ny fanekena amam-pamindram-po efa nianianany tamin'ny razanao. 	
05O	7	13	0,00000	 Ho tiany sy hosoaviny ary hampitomboiny hianao, hosoaviny ny naterakao sy ny vokatry ny taninao koa, dia ny varinao, ny ranom-boalobokao vaovao, ny diloilonao, ny terak'ombinao, ny zanak'ondrinao, any amin'ny tany nianianany tamin'ny razanao homena anao. 	
05O	7	14	0,00000	 Hohasoavina mihoatra noho ny firenena rehetra hianao, tsy hisy momba aminao, na lahy na vavy, na amin'ny biby fiompinao. 	
05O	7	15	0,00000	 Hampanalavirin'ny Tompo anao ny aretina rehetra, ary tsy hisy halefany aminao akory ny areti-mandoza nanjo an'i Ejipta izay fantatrao; fa izay rehetra mankahala anao no hampahoriny amin'ireny. 	
05O	7	16	0,00000	 Levòny ny vahoaka rehetra hatolotry ny Tompo Andriamanitrao anao; aza miantra azy ny masonao; ary aza manompo izay andriamaniny, fa ho fandrika ho anao izany. 	
05O	7	17	0,00000	 Ary raha hoy hianao anakampo hoe: Firenena maro noho izaho ireo, ka hataoko ahoana no fandroaka azy? 	
05O	7	18	0,00000	 dia aza matahotra azy, fa tsarovy ao an-tsainao ny nataon'ny Tompo Andriamanitrao, tamin'i Faraona sy Ejipta rehetra. 	
05O	7	19	0,00000	 Masonao no nahita ny fampahoriana lehibe, ny fahagagana sy ny zavatra mahatalanjona, ny tànana mahery aman-tsandry ahinjitra izay nampivoahan'ny Tompo Andriamanitrao anao; toy izany no hataon'ny Tompo Andriamanitrao amin'ny vahoaka rehetra atahoranao. 	
05O	7	20	0,00000	 Fa na hisy ho afa-mandositra hiery tsy ho hitanao aza, dia handefasan'ny Tompo Andriamanitrao fanenitra hamely azy mandra-paharingany. 	
05O	7	21	0,00000	 Aza mivadi-po amin'izy ireo, fa eo afovoanao Iaveh Andriamanitrao, Andriamanitra lehibe sy mahatahotra. 	
05O	7	22	0,00000	 Horoahin'ny Tompo Andriamanitrao tsikelikely eo anatrehanao ireo firenena ireo; tsy ho azonao ringanina vetivety izy, fandrao dia mihamaro ny biby dia, ka hamely anao. 	
05O	7	23	0,00000	 Hatolotry ny Tompo Andriamanitrao anao izy; ary hataony mivarahontsana foana, mandra-pahalany ringana azy.	
05O	7	24	0,00000	 Hatolony eo an-tànanao ny mpanjakan'izy ireo, ary ho foananao aty ambanin'ny lanitra ny anaran'ireny. Tsy hisy olona hahatohitra anao mandra-paharinganao azy. 	
05O	7	25	0,00000	 Dory amin'ny afo ny sarin'ny andriamaniny voasokitra; aza mitsiriritra izay volafotsy na volamena eny aminy, na maka izany ho anao, fandrao ho fandrika ho anao izany, fa fahavetavetana eo imason'ny Tompo Andiramanitrao izany. 	
05O	7	26	0,00000	 Ka aza mampiditra fahavetavetana ao an-tranonao, fandrao dia voaozona ho anatema toa azy koa hianao; aoka ho zavatra halanao indrindra, ho zava-betaveta indrindra aminao izany, fa zava-boaozona ho anatema.	
05O	8	1	0,00000	[FANANARANA AN'ISRAELY FANDRAO MANADINO AN'ANDRIAMANITRA IZY RAHEFA MIDANA ANY KANAANA] Mitandrema tsara hanaraka ny didy rehetra nandidiako anareo androany, mba ho velona hianareo, sy hihamaro ary hiditra haka ho fanananareo ny tany izay nianianan'ny Tompo homena ny razanareo. 	
05O	8	2	0,00000	 Tsarovy izany làlana rehetra izay nasain'ny Tompo Andriamanitrao nandehananao, tany an'efitra, nandritra ny efapolo taona izao, mba hampanetry tena anao, sy hitsapa ny tenanao, dia hahalalany izay hevitrao ao am-ponao, na hitandrina ny didiny hianao, na tsia. 	
05O	8	3	0,00000	 Nampietry tena anao izy sy namela anao ho noana, ary namahana anao tamin'ny mana, izay tsy fantatrao, na fantatry ny razanao, mba hampahalalàny anao fa tsy ny mofo ihany no iveloman'ny olona, fa izay rehetra mivoaka avy amin'ny vavan'Andriamanitra no iveloman'ny olona. 	
05O	8	4	0,00000	 Ny fitafiana tsy nihatonta teny aminao, ny tongotrao tsy nivonto, mandritra izao efapolo taona izao, 	
05O	8	5	0,00000	 mba hiekenao ao am-ponao, fa toy ny ampianaran'ny olombelona ny zanany, no ampianaran'ny Tompo Andriamanitrao anao, 	
05O	8	6	0,00000	 ary mba hitandremanao ny didin'ny Tompo Andriamanitrao amim-panarahana ny làlany, sy amim-pahatahorana azy. 	
05O	8	7	0,00000	 Fa efa hampidirin'ny Tompo Andriamanitrao, any amin'ny tany soa hianao, dia tany misy ranon-driaka aman-doharano, sy rano lalina miboiboika avy amin'ny lohasaha aman-tendrombohitra; 	
05O	8	8	0,00000	 tany vokatra varimbazaha, orja, voaloboka, aviavy, ampongabendanitra; 	
05O	8	9	0,00000	 tany be oliva sy diloilo aman-tantely; tany hihinanana mofo amam-panaranam-po sy tsy hanananao zava-mahory; ny vato amin'izany tany izany dia vy ary ny tandrombohitra ihadiam-barahina. 	
05O	8	10	0,00000	 Hihinana hianao dia ho voky, ary hisaotra an'ny Tompo Andriamanitrao noho ny tany soa nomeny anao. 	
05O	8	11	0,00000	 Tandremo fandrao manadino an'ny Tompo Andriamanitrao hianao, ka manao tsirambina ny fitandremana ny didiny sy ny fitsìpika aman-dalàny izay andidiako anao anio, 	
05O	8	12	0,00000	 fandrao rahefa mihinana hianao, ka voky, sy manao trano, ka monina an-trano soa, 	
05O	8	13	0,00000	 ary mahita ny omby aman'ondrinao mihamaro, sy ny volafotsy amam-bolamena mitombo, ary ny fanananao rehetra mitombo, 	
05O	8	14	0,00000	 dia hiavonavona ny fonao, ka hohadinoinao Iaveh Andriamanitrao, izay nampivoaka anao avy tany amin'ny tany Ejipta, tamin'ny trano fanandevozana, 	
05O	8	15	0,00000	 izay nitondra anao tany amin'ity efitra lehibe sy mahatahotra misy bibilava mivaivay sy maingoka, amin'ny fitoerana ngàzana sy tsy misy rano; izay nampiboiboika rano ho anao, avy amin'ny vatolampy mafy indrindra, 	
05O	8	16	0,00000	 izay nanome mana hohaninao tany an'efitra, dia zavatra tsy fantatry ny razanao akory, mba hampanetry tena anao sy hizaha toetra anao, ary hanisy soa anao any aoriana, 	
05O	8	17	0,00000	 fandrao hianao hanao anakampo hoe: Ny heriko aman-tanjaky ny tànako no nahavoriako izao harena izao. 	
05O	8	18	0,00000	 Tsarovy Iaveh Andriamanitrao, fa izy no manome hery hamorianao izany, mba hahatanteraka ny fanekeny, izay nianianany tamin'ny razanao, araka izao ankehitriny izao. 	
05O	8	19	0,00000	 Raha manadino an'ny Tompo Andriamanitrao hianao, ka tonga andriamani-kafa no harahinao sy hotompoinao ary eo anoloany hianao no hiankohoka, dia milaza marimarina aminareo aho izao, fa ho faty tokoa hianareo. 	
05O	8	20	0,00000	 Tahaka ny firenena aringan'ny Tompo eo anoloanareo, dia ho ringana koa hianareo, satria tsy mihaino ny feon'ny Tompo Andriamanitratreo hianareo.	
05O	9	1	0,00000	[TSY NOHO NY FAHAMARINAN'ISRAELY NO NANOMEZAN'ANDRIAMANITRA AZY NY TANY KANAANA - NY HADISOAN'ISRAELY TAMIN'ANDRIAMANITRA SY NY NAMELAN'ANDRIAMANITRA AZY] Mihainoa ry Israely. Ndeha hita an'i Jordany hianao izao, ary handroso haka firenena maro lehibe sy mahery noho hianao, tanàna lehibe misy manda manakatra ny lanitra.	
05O	9	2	0,00000	 Vahoaka vaventy, lava, taranaky ny Enakima, izay fantatrao sy renao laza hoe: Zovy no hahatohitra ny taranak'i Enàka?	
05O	9	3	0,00000	 Koa aoka ho fantatrao anio, fa Iaveh Andriamanitrao, no hita eo alohanao, toy ny afo mandevona, izy no handringana azy ireny, izy no hampietry azy eo anoloanao, dia handroaka azy hianao sy handringana azy haingana, araka ny voalazan'ny Tompo taminao.	
05O	9	4	0,00000	 Rahefa roahin'ny Tompo Andriamanitrao eo anoloanao ireny, aza manao anakam-po hoe: Noho ny fahamarinako no nitondran'ny Tompo ahy haka ity tany ity hananako azy; noho ny haratsian'ireo firenena ireo no androahan'ny Tompo azy eo anoloanao.	
05O	9	5	0,00000	 Tsy noho ny fahamarinanao na ny hitsim-ponao no andehananao haka ny taniny ho fanananao, fa noho ny haratsian'ireo firenena ireo no androahan'ny Tompo Andriamanitrao azy eo anoloanao, ary koa mba hahatanterahan'ny teny efa nianianan'ny Tompo tamin'i Abrahama sy Isaaka ary Jakoba razanao.	
05O	9	6	0,00000	 Koa aoka ho fantatrao, fa tsy ny fahamarinanao no anomezan'ny Tompo Andriamanitrao izany tany soa izany ho fanananao, fa vahoaka mafy hatoka hianao.	
05O	9	7	0,00000	 Tsarovy ka aza hadinoinao, fa nanao ahoana moa no nampahatezeranao an'ny Tompo Andriamanitrao tany an'efitra. Hatramin'ny andro nivoahanao tany amin'ny tany Ejipta, ka hatramin'ny nahatongavanao teto amin'ity fitoerana ity, dia niodina tamin'ny Tompo ihany hianareo.	
05O	9	8	0,00000	 Tany Horeba aza dia nihantsy ny fahatezeran'ny Tompo hianareo, ka tezitra taminareo Iaveh, ka saika handringana anareo.	
05O	9	9	0,00000	 Fony aho niakatra tany an-tendrombohitra handray ny takelaka vato, - ireo takelaky ny fanekena nataon'ny Tompo taminareo - nijanona tany an-tendrombohitra efapolo andro sy efapolo alina aho, tsy nihinan-kanina na nisotro rano,	
05O	9	10	0,00000	 dia nomen'ny Tompo ahy ny takelaka vato roa, nosoratan'ny rantsan-tànan'Andriamanitra sy misy ny teny rehetra nolazain'ny Tompo taminareo tany an-tendrombohitra, tao afovoan'ny afo, tamin'ny andro nivoriana.	
05O	9	11	0,00000	 Nony tapitra ny efapolo andro sy efapolo alina, vao nomen'ny Tompo ahy ny takelaka vato roa, ny takelaky ny fanekena.	
05O	9	12	0,00000	 Tamin'izay dia hoy Iaveh tamiko: Mitsangàna ka midìna faingana miala eto, fa nihasimba ny vahoakanao nentinao nivoaka avy tany Ejipta: vetivety foana dia niviliany ny làlana nasaiko nalehan'izy ireo; fa nanao sarin-javatra anidina ho azy izy.	
05O	9	13	0,00000	 Ary hoy Iaveh tamiko: Hitako fa vahoaka mafy hatoka ity vahoaka ity.	
05O	9	14	0,00000	 Avelao haringako izy, ho foanako tsy ho aty ambanin'ny lanitra ny anarany, fa hianao kosa no hataoko firenena mahery sy maro isa noho ity vahoaka ity.	
05O	9	15	0,00000	 Dia nihodina aho, ka nidina avy tany an-tendrombohitra; ary ny tendrombohitra nirehitra afo, ary ny takelaka roa nisy fanekena teny an-tànako roa.	
05O	9	16	0,00000	 Nijery aho, ka indreo hianareo fa efa nanota tamin'ny Tompo Andriamanitrareo; nanao zanak'omby anidina ho anareo hianareo, ary nivily haingana niala tamin'ny làlana nasain'ny Tompo nalehanareo.	
05O	9	17	0,00000	 Koa noraisiko ny takelaka roa, dia tànako no nanjera azy, ary namakivaky azy teo imasonareo aho.	
05O	9	18	0,00000	 Ary niankohoka teo anatrehan'ny Tompo tahaka ilay teo aloha aho, efapolo andro sy efapolo alina, tsy nihinan-kanina na nisotro rano noho ny fahotana rehetra nataonareo tamin'ny nanaovanareo izay ratsy eo imason'ny Tompo ka nahatezitra azy.	
05O	9	19	0,00000	 Satria tsiravina aho nahita ity hatezerana amam-pahavinirana nirehetan'ny Tompo taminareo, ka efa saika hataony levona hianareo, saingy mbola nihaino ahy indray Iaveh tamin'izay.	
05O	9	20	0,00000	 Tezitra mafy tamin'i Aarona koa Iaveh, ka efa saika hataony levona izy; ary nifona ho an'i Aarona koa aho tamin'izany andro izany.	
05O	9	21	0,00000	 Ary nalaiko ny fahotana nataonareo, dia ilay zanak'omby volamena ka nodorako tamin'ny afo, sy nomontsamontsaniko mandra-pahatongany ho vovoka, dia nariako tamin'ny ranon-driaka avy any an-tendrombohitra izany vovoka izany.	
05O	9	22	0,00000	 Nampahatezitra an'ny Tompo koa hianareo, tany Tabeerà sy Masah, ary Kibrota-Hataavà. 	
05O	9	23	0,00000	 Ary raha nasain'ny Tompo handeha avy ao Kadesa-Barne hianareo, nataony hoe: Miakara, alaovy ho anareo ny tany izay omeko anareo; dia notoherinareo ny tenin'ny Tompo Andriamanitrareo, fa tsy nino azy hianareo na nanaiky ny feony. 	
05O	9	24	0,00000	 Niodina tamin'ny Tompo ihany hianareo hatramin'izay andro nahalalako anareo izay.	
05O	9	25	0,00000	 Niankohoka teo anatrehan'ny Tompo ihany aho, nandritra ny efapolo andro sy efapolo alina, izay niankohofako; satria efa nilaza handringana anareo Iaveh. 	
05O	9	26	0,00000	 Nifona tamin'ny Tompoy aho, ka nanao hoe: Ry Iaveh Tompo ô, aza mandringana ny vahoakanao, ny lovanao, izay navotanao tamin'ny fahalehibeazanao sy navoakanao avy tany Ejipta tamin'ny tànanao mahery. 	
05O	9	27	0,00000	 Tsarovy Abrahama sy Isaaka ary Jakoba mpanomponao, fa aza heverinao ny ditran'ity vahoaka ity, na ny faharatsiany amam-pahotany, 	
05O	9	28	0,00000	 fandrao dia lazain'ny tany namoahanao anay hoe: Tsy azon'ny Tompo natao ny nampiditra azy ireo any amin'ny tany nampanantenainy azy; sady halany izy ireo ka izany no namoahany azy, mba hahafaty azy aty an'efitra. 	
05O	9	29	0,00000	 Kanefa ireo no vahoakanao sy lovanao izay navoakanao avy tany Ejipta, tamin'ny herinao lehibe sy tamin'ny sandrinao nahinjitra.	
05O	10	1	0,00000	[NY NANOMEZAN'ANDRIAMANITRA NY DIDY FOLO - NY FANOKANANA NY FOKON'I LEVÌ] Tamin'izany andro izany dia hoy Iaveh tamiko: Mandidia takela-bato roa tahaka ireo voalohany, ka miakara ho aty amiko aty an-tendrombohitra, ary manaova koa fiara hazo anankiray, 	
05O	10	2	0,00000	 dia hosoratako amin'ireo takelaka ireo ny teny tamin'ny takela-bato voalohany nomontsaninao, ka hataonao ao anaty fiara izany. 	
05O	10	3	0,00000	 Dia nanao fiara anankiray tamin'ny hazo akasià aho, sy nandidy takela-bato roa tahaka ireo voalohany dia niakatra tany an-tendrombohitra nitondra ny takelaka roa teny an-tànako. 	
05O	10	4	0,00000	 Nosoratany teo amin'ireo takelaka ireo izay voasoratra tamin'ny voalohany, dia ny teny folo, izay efa nolazain'ny Tompo taminareo, teny an-tendrombohitra, tao afovoan'ny afo, tamin'ny andro nivoriana; dia natolotry ny Tompo ahy izany. 	
05O	10	5	0,00000	 Nihodina aho, dia nidina avy any an-tendrombohitra, napetrako tao anatin'ilay fiara nataoko ny takelaka, ary nipetraka tao izy araka ny nandidian'ny Tompo ahy. 	
05O	10	6	0,00000	 Niala tao Berota-Bene-Jakàna ny zanak'Israely hankany Moserà. Tao no nahafatesan'i Aarona sy nandevenana azy; Eleazara zanany no tonga mpisorona nandimby azy.	
05O	10	7	0,00000	 Niala tao izy ireo hankany Gadgada, niala tao Gadgada indray hankany Jetebatà tany be sakeli-drano. 	
05O	10	8	0,00000	 Tamin'izany andro izany no nanokanan'ny Tompo ny fokon'i Levì hitondra ny fiaran'ny faneken'ny Tompo sy hitoetra eo anatrehan'ny Tompo, hanompo azy ary hitso-drano amin'ny anarany, mandraka androany. 	
05O	10	9	0,00000	 Izany no tsy mba ananan'i Levì zaratany na lova eo amin'ny rahalahiny, fa Iaveh no lovany, araka ny voalazan'ny Tompo Andriamanitrao taminy. 	
05O	10	10	0,00000	 Efapolo andro sy efapolo alina tahaka ny teo aloha no nitoerako tany an-tendrombohitra dia nihaino ahy indray Iaveh tamin'ity, ka tsy sitrak'Iaveh ny nandringana anao. 	
05O	10	11	0,00000	 Hoy Iaveh tamiko: Mitsangàna; aoka hianao hialoha làlana ny vahoaka, aoka izy hiditra sy haka ho azy ny tany efa nianianako tamin'ny razany homena azy ireo.	
05O	10	12	0,00000	 Ary ankehitriny, ry Israely, inona moa no angatahin'ny Tompo Andriamanitrao aminao, afa-tsy ny mba hatahoranao an'ny Tompo Andriamanitrao, amin'ny fizoranao eo amin'ny làlany rehetra, sy amin'ny fitiavanao ary fanompoanao an'ny Tompo Andriamanitrao amin'ny fonao rehetra sy amin'ny fanahinao rehetra; 	
05O	10	13	0,00000	 ary amin'ny fitandremanao ny didin'ny Tompo sy ny lalàny izay andidiako anao anio, mba ho sambatra hianao? 	
05O	10	14	0,00000	 Jereo fa an'ny Tompo Andriamanitrao ny lanitra sy ny lanitry ny lanitra, ary ny tany mbamin'izay rehetra eo aminy. 	
05O	10	15	0,00000	 Kanefa ny razanao ihany no niraiketan'ny Tompo ho tiany; ary ny taranany nandimby azy, dia hianareo, no nofidiny tamin'ny vahoaka rehetra, araka izao hitanareo anio izao. 	
05O	10	16	0,00000	 Koa forao ny fonareo, ary aza henjanina intsony ny hatokareo. 	
05O	10	17	0,00000	 Iaveh Andriamanitrareo no Andriamanitry ny andriamanitra, Tompon'ny tompo, Andriamanitra lehibe mahery sy mahatahotra, tsy mba mizaha tavan'olona, na mandray kolikoly, 	
05O	10	18	0,00000	 fa manome rariny ny kamboty sy ny mpitondra-tena; tia ny vahiny, sy manome hanina amam-pitafiana azy. 	
05O	10	19	0,00000	 Tiavo ny vahiny, fa efa mba vahiny tany amin'ny tany Ejipta koa hianareo. 	
05O	10	20	0,00000	 Matahora an'ny Tompo Andriamanitrao, manompoa azy; miraiketa aminy, ary ny anarany no ataovy fianianana. 	
05O	10	21	0,00000	 Fa izy no reharehanao, izy no Andriamanitrao, izay nanao ho anao ireo zava-dehibe sy mahatahotra efa hitan'ny masonao. 	
05O	10	22	0,00000	 Ny isan'ny razanao nidina nankany Ejipta dia olona fitopolo, fa hianao kosa ankehitriny dia efa nataon'ny Tompo Andriamanitrao maro toy ny kintana eny an-danitra.	
05O	11	1	0,00000	[FAMPORISIHINA HITANDRINA NY DIDIN'ANDRIAMANITRA] Tiava an'ny Tompo Andriamanitrao ary tandremo izay asainy tandremanao, dia ny lalàny amam-pitsìpiny ary ny didiny, mandritra ny andronao rehetra. 	
05O	11	2	0,00000	 Tsy ny zanakareo izay tsy mahalala sy tsy nahita ny fananaran'ny Tompo Andriamanitrareo, fa hianareo ankehitriny no aoka hiaiky ny fahalehibeazany, ny tànany mahery, ny sandriny nahinjitra; 	
05O	11	3	0,00000	 ny fahagagana aman'asa nataony teo afovoan'i Ejipta, tamin'i Faraona mpanjakan'i Ejipta sy tamin'ny taniny rehetra; 	
05O	11	4	0,00000	 ny nafitsony tamin'ny tafik'i Ejipta, ny soavaly aman-kalesiny; akory izany namarinany ny ranon'ny ranomasina Mena, hanafotra an'ireny, fony izy nanenjika anareo! Akory izany nandringan'ny Tompo azy ho levona mandraka androany!	
05O	11	5	0,00000	 Aoka hiaiky hianareo ny nataony ho anareo tany an'efitra mandra-pahatonganareo amin'ity fitoerana ity;	
05O	11	6	0,00000	 izay nataony tamin'i Datàna sy Abirona zanak'i Eliaba, zana-dRobena, fa nivava ny tany ka nitelina azy mbamin'ny fianakaviany sy ny lainy ary ny olona rehetra momba azy teo afovoan'Israely rehetra.	
05O	11	7	0,00000	 Fa hianareo efa nahita maso ny asa lehibe nataon'ny Tompo. 	
05O	11	8	0,00000	 Koa tandremo ny didy rehetra andidiako anareo anio, mba hahery hianareo ka hiditra ho tonga tompon'ny tany izay ndeha halehanareo hakana azy ho fanananareo; 	
05O	11	9	0,00000	 ary mba ho lava andro any amin'ny tany izay efa nianianan'ny Tompo tamin'ny razanareo homena azy sy ny taranany, tany tondra-dronono aman-tantely. 	
05O	11	10	0,00000	 Fa ny tany izay efa hidiranao hanananao azy, dia tsy mba tahaka ny tany Ejipta nialanareo, izay namafazanao sy nampidiranao rano amin'ny tongotrao, toy ny saha fambolena anana. 	
05O	11	11	0,00000	 Fa ny tany halehanareo mba hanananareo azy, dia tany be tendrombohitra sy lohasaha izay mifoka ny rano avy amin'ny ranonoran'ny lanitra, 	
05O	11	12	0,00000	 tany kolikolen'ny Tompo Andriamanitrao, ary tsinjovin'ny mason'ny Tompo tsy tapaka hatramin'ny voalohan'ny taona ka hatramin'ny faran'ny taona. 	
05O	11	13	0,00000	 Raha mankatò ny didiko, izay andidiako anareo anio hianareo amin'ny fitiavana an'ny Tompo Andriamanitrareo sy amin'ny fanompoana azy amin'ny fonareo rehetra, sy amin'ny fanahinareo rehetra, 	
05O	11	14	0,00000	 dia rotsahako ranonorana ny taninareo amin'ny fotoana, na loha-orana na ny fara-orana, ary hianao hanangona ny varinao sy ny divainao vaovao ary ny diloilonao; 	
05O	11	15	0,00000	 hasiako ahitra koa ny sahanao ho an'ny biby fiompy, ary hihinana, ka ho voky hianao. 	
05O	11	16	0,00000	 Mitandrema tena fandrao voasodoka ny fonareo, ka mivily hanompo andriamani-kafa sy hiankohoka eo anatrehan'ireny hianareo; 	
05O	11	17	0,00000	 dia hirehitra aminareo ny fahatezeran'ny Tompo, ka ny lanitra hohidiany ary tsy hisy ranonorana; ny tany tsy hahavanona ny vokany, ary hianareo ho lany ringana faingana any amin'ny tany soa omen'ny Tompo anareo. 	
05O	11	18	0,00000	 Koa ataovy ao amin'ny fonareo sy amin'ny fanahinareo àry izao teny lazaiko aminareo izao: Fehezo ho famantarana eo amin'ny tànanareo izy, ary ataovy toy ny fehin-kandrina eo anelanelan'ny masonareo. 	
05O	11	19	0,00000	 Ampianaro ny zanakareo izany, resaho aminy izany, na mitoetra ao an-tranonao hianao, na mandeha amin'ny dia alehanao, na mandry hianao na miarina. 	
05O	11	20	0,00000	 Soraty eo amin'ny tolàm-baravaranao izany sy eo amin'ny vavahadinao, 	
05O	11	21	0,00000	 mba ho maro toy ny andron'ny lanitra ambonin'ny tany ny andronareo sy ny andron'ny taranakareo any amin'ny tany efa nianianan'ny Tompo tamin'ny razanareo homena azy. 	
05O	11	22	0,00000	 Fa raha mitandrina tsara izao didy rehetra asaiko hotandremanareo izao hianareo, ka tia an'Andriamanitrareo sy mandeha amin'ny làlany rehetra ary miraiki-po aminy: 	
05O	11	23	0,00000	 Iaveh kosa handroaka ireo firenena rehetra eo anoloanareo, ary hianareo hampanaiky firenena lehibe sy mahery noho hianareo. 	
05O	11	24	0,00000	 Ho anareo avokoa ny tany rehetra hodiavin'ny faladian-tongotrareo; hatramin'ny efitra ka hatrany Libàna, ary hatramin'ny ony Eofrata ka hatramin'ny ranomasina andrefana, no ho faritaninareo. 	
05O	11	25	0,00000	 Tsy hisy olona hahatoha anareo fa araka ny voalazan'ny Tompo Andriamanitrareo taminareo, dia handatsaka tahotra sy horohoro amin'ny tany rehetra hodiavinareo izy. 	
05O	11	26	0,00000	 indro aho nametraka tsodrano sy ozona eo anoloanareo anio; 	
05O	11	27	0,00000	 tsodrano, raha mankatò ny didin'ny Tompo Andriamanitrareo, izay andidiako anareo anio, hianareo; 	
05O	11	28	0,00000	 ozona, raha tsy manaiky ny didin'ny Tompo Andriamanitrareo hianareo, fa mivily hiala amin'ny lalàna izay andidiako anareo anio ka lasa manaraka andriamani-kafa izay tsy fantatrareo. 	
05O	11	29	0,00000	 Raha avy izay hahatafidiran'ny Tompo Andriamanitrao anao, any amin'ny tany izay halehanao hakana azy ho fanananao, dia tonòny eo an-tendrombohitra Garizima ny tsodrano ary eo an-tendrombohitra Ebàla kosa ny ozona. 	
05O	11	30	0,00000	 Ireo tendrombohitra roa ireo, dia moa tsy any an-dafin'i Jordany ambadiky ny làlana mihazo any andrefana, any amin'ny tanin'ny Kananeana, monina amin'ny Arabaha, tandrifin'i Galgalà, akaikin'ny terebintan'i More? 	
05O	11	31	0,00000	 Fa ndeha hita an'i Jordany hianareo, ka halainareo ho anareo ny tany izay omen'ny Tompo Andriamanitrareo anareo, dia hanana azy hianareo ary honina ao. 	
05O	11	32	0,00000	 Mitandrema tsara àry hanatanteraka ny lalàna sy ny fitsìpika ataoko eo anoloanareo anio.	
05O	12	1	0,00000	[FITOERANA ANANKIRAY MONJA NO HANAOVANA NY FISORONANA - FAMELANA HAMONO ZAVATRA HOHANINA NA AIZA NA AIZA] Izao no lalàna amam-pitsìpika izay tsy maintsy harahinareo tsara any amin'ny tany izay efa nianianan'ny Tompo Andriamanitry ny razanareo homena ho fanananareo amin'ny andro rehetra hiainanareo amin'izany tany izany. 	
05O	12	2	0,00000	 Ravao hatrany am-potony ny fitoerana rehetra nanompoan'ireo firenena horoahinareo ny andriamaniny eny an-tendrombohitra sy eny amin'ny havoana ary eny ambanin'ny hazo maitso rehetra eny. 	
05O	12	3	0,00000	 Aongàny, doroy amin'ny afo ny aserimany; poteho ny sarin'andriamaniny voasokitra, ary foany eo amin'izany fitoerana izany hatramin'ny anarany aza.	
05O	12	4	0,00000	 Aza manao toy izany amin'ny Tompo Andriamanitrareo; 	
05O	12	5	0,00000	 fa tadiavo izy, amin'ny fitoerana izay hofidin'ny Tompo Andriamanitrareo eo amin'ny fokonareo rehetra, mba hametrahany ny anarany sy hataony fonenany, ka ao amin'io no halehanao. 	
05O	12	6	0,00000	 Ao no hanateranareo ny soronareo dorana, ny soronareo, ny fahafolon-karenareo ary ny voatokan'ny tànanareo, ny fanalam-boadinareo, ny fanatitra an-tsitra-ponareo, ary ny voalohan-teraky ny omby aman'ondrinareo. 	
05O	12	7	0,00000	 Ao no hanaovanareo sakafo eo anatrehan'ny Tompo Andriamanitrareo, sy hifalianareo, hianareo sy ny fianakavianareo, noho ny harena rehetra harin-tànanareo sy izay nitahian'ny Tompo Andriamanitrao anao. 	
05O	12	8	0,00000	 Aza manao toy izao ataontsika ankehitriny izao, dia izao samy manaraka ny saim-patany avy izao; 	
05O	12	9	0,00000	 fa izao hianareo tsy mbola tonga amin'ny fitsaharana aman-dova omen'ny Tompo Andriamanitrao anao. 	
05O	12	10	0,00000	 Fa hita an'i Jordany hianareo, ka honina any amin'ny tany omen'ny Tompo Andriamanitrareo ho lovanareo, dia homeny fitsaharana hianareo, tsy hohelingelenin'ny fahavalo manodidina anareo, ka handry fahizay. 	
05O	12	11	0,00000	 Amin'izay fitoerana hofidin'ny Tompo Andriamanitrareo hamponenany ny anarany no hanateranareo ny zavatra rehetra andidiako anareo, dia ny sorona doranareo, ny soronareo, ny fahafolon-karenareo, ny voatokan'ny tànanareo, ary ny fanatitra rehetra voafantina hanalanareo ny voadinareo izay nataonareo tamin'ny Tompo. 	
05O	12	12	0,00000	 Dia hifaly eo anatrehan'ny Tompo Andriamanitrareo hianareo sy ny zanakareo lahy mbamin'ny zanakareo vavy, ary ny ankizilahy aman'ankizivavinareo, mbamin'ny Levita izay anatin'ny vavahadinareo, satria tsy mba niara-nandray anjara na lova taminareo izy. 	
05O	12	13	0,00000	 Mitandrema mba tsy hanatitra ny sorona doranareo amin'izay fitoerana rehetra hitanareo; 	
05O	12	14	0,00000	 fa izay fitoerana izay hofidin'ny Tompo amin'ny fokonareo anankiray ihany no hanateranao azy, sy hanaovanao izay rehetra andidiako anao. 	
05O	12	15	0,00000	 Ny mamono zavatra sy mihinana ny henany anefa, dia azonao atao araka izay tianao any anatin'ny vavahadinao rehetra any, araka ny fanambinana homen'ny Tompo Andriamanitrao anao, ka samy mahazo mihinana amin'izany ny olona, na ny madio na ny maloto, toy ny fihinana gazela sy serfa; 	
05O	12	16	0,00000	 ny ràny tokana no aza hanina, fa araraho amin'ny tany toy ny rano.	
05O	12	17	0,00000	 Tsy azonao hanina ao anaty vavahadinao ny fahafolon'ny varinao, sy ny divainao vaovao ary ny diloilonao, ny voalohan-teraky ny omby aman'ondrinao, ny fanolorana rehetra nanaovanao voady, ny fanatitra an-tsira-ponao, ny voatokan'ny tànanao; 	
05O	12	18	0,00000	 fa eo anatrehan'ny Tompo Andriamanitrao, amin'ny fitoerana voafidin'ny Tompo Andriamanitrao no hihinananao azy, dia hianao sy ny zanakao lahy mbamin'ny zanakao vavy, ary ny ankizilahy aman'ankizivavinao, mbamin'ny Levita ao anatin'ny vavahadinao, dia hifaly eo anatrehan'ny Tompo Andriamanitrao hianao amin'ny fizakana ny harena rehetra harin-tànanao. 	
05O	12	19	0,00000	 Mitandrema tsy hanary ny Levita mandritra ny andro rehetra hahavelomanao eo amin'ny taninao. 	
05O	12	20	0,00000	 Rahefa nitarin'ny Tompo araka ny nampanantenainy anao ny faritry ny taninao, ka hoy hianao: Te hihinan-kena aho, fa mahatsiaro liana te hihinan-kena ny fanahinao, dia mahazo mihinan-kena isaky ny maniry izany hianao. 	
05O	12	21	0,00000	 Raha lavitra anao ny fitoerana nofidin'ny Tompo Andriamanitrao, hametrahana ny anarany, azonao amonoana ny omby sy ny ondrinao izay nomen'ny Tompo anao, araka ny efa nandidiako anao; ary hihinana izany eo anatin'ny vavahadinao isaky ny maniry izany hianao. 	
05O	12	22	0,00000	 Toy ny fihinana gazela sy serfa no hihinananao izany ka na ny olona madio na ny maloto dia samy mahazo mihinana azy. 	
05O	12	23	0,00000	 Fa ataovy raikitra ny tsy fihinanana rà, satria ny rà no aina, ka tsy mahazo mihinana ny aina miaraka amin'ny hena hianao. 	
05O	12	24	0,00000	 Aza mihinana izany, fa araraho amin'ny tany toy ny rano izy. 	
05O	12	25	0,00000	 Aza mihinana izany mba ho sambatra hianao, hianao sy ny zanakao mandimby anao amin'ny fanarahana izay mahitsy eo imason'ny Tompo. 	
05O	12	26	0,00000	 Fa ny fanatitra masina andidiana anao mbamin'izay nanaovanao voady, dia aloavy ary mankanesa amin'izay fitoerana nofidin'ny Tompo, 	
05O	12	27	0,00000	 dia atero eo ambonin'ny otelin'ny Tompo Andriamanitrao, ny soronao dorana, ny nofony sy ny rany; ary amin'ny sorona hafa, ny rà dia haidina eo ambonin'ny otelin'ny Tompo Andriamanitrao, fa ny nofony dia hohaninao. 	
05O	12	28	0,00000	 Toavy sy henoy izao zavatra rehetra andidiako anao izao, mba ho sambatra mandrakizay hianao, dia hianao sy ny zanakao manaraka anao, amin'ny fanatanterahana izay tsara sy mahitsy eo imason'ny Tompo. 	
05O	12	29	0,00000	 Rahefa ho voaringan'ny Tompo Andriamanitrao ny firenena amin'izay tany halehanao mba handroaka azy eo anoloanao, ka efa voatosikao izy, ka hianao no honina amin'ny taniny; 	
05O	12	30	0,00000	 dia mitandrema fandrao ho voafandrika hianao maka tahaka azy, rahefa voaringana teo anoloanao ireny; aza mikarokaroka ny andriamanitr'izy ireo hianao, manao hoe: Nanao ahoana no nanompoan'ireo firenena ireo ny andriamaniny? Fa mba te-hanao toy izany koa aho. 	
05O	12	31	0,00000	 Aza manao toy izany amin'ny Tompo Andriamanitrao; fa ny fahavetavetana rehetra halan'iaveh no nataon'izy ireo tamin'ny andriamaniny, ary afoiny ho dorana aza ny zanany lahy sy ny zanany vavy ho fanajana ny andriamaniny. 	
05O	12	32	0,00000	 Toavy sy araho izay rehetra andidiako anareo, fa aza ampiana, aza anesorana.	
05O	13	1	0,00000	[FAMAIZANA NY MPANOMPO SAMPY SY NY MPAMBOSY HANOMPO SAMPY] Raha misy mpaminany na mpanonofy mitranga eo aminao, milaza famantarana na zava-mahatalanjona aminao, 	
05O	13	2	0,00000	 sady tanteraka tokoa ny famantarana na ny zava-mahatalanjona nolazainy, nataony hoe: Andeha hanatona andriamani-kafa sy hanompo azy, nefa andriamanitra tsy fantatrao izany, 	
05O	13	3	0,00000	 dia aza mihaino ny tenin'izany mpaminany na mpanonofy izany akory, fa mizaha toetra anareo Iaveh Andriamanitrareo, hahalalany raha tia an'ny Tompo Andriamanitrareo amin'ny fonareo rehetra sy amin'ny fanahinareo rehetra hianareo. 	
05O	13	4	0,00000	 Iaveh Andriamanitrareo no araho, izy no atahory; tandremo ny didiny, ekeo ny feony; manompoa azy, ary mifikira aminy. 	
05O	13	5	0,00000	 Fa izany mpaminany na mpanonofy izany kosa dia ataovy maty, satria fikomiana amin'ny Tompo Andriamanitrareo, izay nampivoaka anareo tany amin'ny tany Ejipta, sy nanafaka anareo tamin'ny trano fanandevozana, no efa notorìna mba hampivily anao hiala amin'ny làlana nasain'ny Tompo Andriamanitrao halehanao. Dia izany no hamongoranao ny ratsy eo aminao.	
05O	13	6	0,00000	 Raha mitaona anao mangingina ny rahalahinao zanaky ny reninao, na ny zanakao lahy, na ny zanakao vavy, na ny vehivavy izay ampofoanao, na ny sakaiza toy ny ainao, ka manao hoe: Andeha isika hanompo andriamani-kafa, dia andriamanitra tsy fantatrao na ny razanao akory, 	
05O	13	7	0,00000	 anisan'ireo andriamanitry ny vahoaka manodidina anareo na akaiky na lavitra anao, hatramin'ny faran'ny tany rehetra, 	
05O	13	8	0,00000	 dia aza mety ho taominy na mihaino azy, aza miantra maso azy, na mitsitsy azy, na manarontsarona azy, 	
05O	13	9	0,00000	 fa vonoy ho faty izy, ka ny tànanao mihitsy no aoka hiainga voalohany hamely azy ho faty vao ny tànan'ny vahoaka rehetra. 	
05O	13	10	0,00000	 Tonafy vato izy mandra-pahafaty azy, fa efa nitady hampiala anao amin'ny Tompo Andriamanitrao, izay nampivoaka anao tany amin'ny tany Ejipta, tamin'ny trano fanandevozana. 	
05O	13	11	0,00000	 Ary handre izany Israely rehetra, dia ho raiki-tahotra ka tsy hanao izany heloka bevava izany eo aminao intsony.	
05O	13	12	0,00000	 Raha ny iray amin'ny tanàna nomen'ny Tompo Andriamanitrao anao honenana no lazain'ny olona hoe: 	
05O	13	13	0,00000	 Nisy olona tena ratsy fanahy nivoaka avy tany aminao, ka nitaona ny mponina ao an-tanànany, nanao hoe: Andeha isika hanompo andriamani-kafa, andriamanitra tsy fantatrareo, 	
05O	13	14	0,00000	 dia manaova famotorana, ka adiho sy anontanio tsara. Fa raha marina izany ary voaporofo izany zavatra izany, raha tanteraka teo afovoanao izany fahavetavetana izany, 	
05O	13	15	0,00000	 dia tsy maintsy hovonoina amin'ny lelan-tsabatra ny mponina ao amin'io tanàna io, hatao anatema ny tanàna mbamin'izay rehetra ao anatiny, ary ny biby fiompiny dia hovonoinao amin'ny sabatra. 	
05O	13	16	0,00000	 Angony eo afovoan'ny kianja ny babo rehetra avy ao, dia dory amin'ny afo tsy hisy miangana ny tanàna mbamin'ny babo rehetra avy ao, ho an'ny Tompo Andriamanitrao, ho kila hotohoto mandrakizay ny sisan'ny tanàna; tsy haorina intsony. 	
05O	13	17	0,00000	 Rahefa mety ho zavatra natao anatema, dia aoka tsy hisy hofihinin'ny tànanao, mba hiononan'ny Tompo amin'ny firehetan'ny fahatezerany, sy hanaovany fiantrana amam-pamindram-po aminao, dia hohamaroiny hianao, araka ny efa nianianany tamin'ny razanao, 	
05O	13	18	0,00000	 raha manaiky ny feon'ny Tompo Andriamanitrao amin'ny fitandremana ny didiny rehetra izay andidiako anao anio, amin'ny fanaovana izay mahitsy eo imason'ny Tompo Andriamanitrao.	
05O	14	1	0,00000	[VAHOAKA VOAFIDY - FIFADIANA NY HANINA MALOTO - FANDOAVANA NY FAHAFOLON-KARENA] Zanak'Iaveh Andriamanitrareo hianareo. Aza mitetika ny tenanareo; aza misy faritra haratanareo amin'ny elanelan-masonareo, noho ny amin'ny maty.	
05O	14	2	0,00000	 Fa vahoaka masina ho an'ny Tompo Andriamanitra hianao, ary nofidin'ny Tompo mba ho vahoakany manokana amin'ny firenena rehetra eto ambonin'ny tany.	
05O	14	3	0,00000	 Aza mihinan-javatra maloto na inona na inona.	
05O	14	4	0,00000	 Izao no biby ho fihinanareo: ny omby, ny ondry sy ny osy,	
05O	14	5	0,00000	 ny serfa, ny gazela, ny daima, ny osy dia madinika, ny antilopa, ny ombimanga, ny osy dia.	
05O	14	6	0,00000	 Rahefa mety ho biby mivaky kitro sy mitsampan-tongotra ary mandinika dia hano;	
05O	14	7	0,00000	 fa aza mihinana izay mandinika fotsiny, na izay mivaky kitro sy misampan-tongotra fotsiny, toy ny rameva sy ny bitro dia amam-bitro, fa mandinika ireo, fa tsy mivaky kitro, maloto aminareo ireny;	
05O	14	8	0,00000	 toy izany koa ny kisoa, mivaky kitro ihany izy fa tsy mandinika, haloto aminareo izy, koa aza mihinana ny henany, aza mikasika ny fatiny.	
05O	14	9	0,00000	 Izao no biby hohaninareo amin'izay rehetra ao anaty rano: izay rehetra misy vombo aman-kirany dia hohaninareo,	
05O	14	10	0,00000	 fa aza mihinana izay rehetra tsy misy vombo aman-kirany, maloto aminareo izany. 	
05O	14	11	0,00000	 Hano avokoa ny vorona madio rehetra. 	
05O	14	12	0,00000	 Izao no tsy hohaninareo: ny egla, ny orofiray, ny papango; 	
05O	14	13	0,00000	 ny voromahery, ny fanindry, mbamin'ny aotoro isan-karazany; 	
05O	14	14	0,00000	 ny goaika isan-karazany, 	
05O	14	15	0,00000	 ny ostrisa, ny tararaka, ny vorondriaka, mbamin'ny hitsikitsika isan-karazany; 	
05O	14	16	0,00000	 ny vorondolo, ny ibisy, ny vorondolo be; 	
05O	14	17	0,00000	 ny pelikano, ny manarana, ny vivy, 	
05O	14	18	0,00000	 ny vano be, mbamin'ny vano isan-karazany, ny lavasanga, sy ny manavy. 	
05O	14	19	0,00000	 Ny biby kely manan'elatra rehetra, dia hevero ho maloto, ka aza homana izany. 	
05O	14	20	0,00000	 Fa ny vorona madio rehetra no hano.	
05O	14	21	0,00000	 Aza mihinam-biby maty ho azy, fa omeo ny vahiny ao anaty vavahadinao izany hohaniny, na amidio amin'ny vahiny. Fa hianao dia vahoaka masina ho an'ny Tompo Andriamanitrao. Aza mahandro zanak'osy amin'ny rononon-dreniny.	
05O	14	22	0,00000	 Atokano ny fahafolon'ny vokatra rehetra avy amin'ny voa nafafinao, dia ny vokatry ny taninao isan-taona. 	
05O	14	23	0,00000	 Ary hohaninao eo anatrehan'ny Tompo Andriamanitrao, amin'izay fitoerana hofidiny hamponenany ny anarany, ny fahafolon'ny varinao, sy ny divainao vaovao sy ny diloilonao, mbamin'ny voalohan-teraky ny omby aman-ondrinao, mba hianaranao hatahotra an'ny Tompo Andriamanitra mandrakariva. 	
05O	14	24	0,00000	 Nefa raha lavitra loatra ho anao ny làlan-kaleha ka tsy azonao entina any izany noho ny halaviran'ny fitoerana hofidin'ny Tompo Andriamanitrao hamponenany ny anarany, rahefa nambinin'ny Tompo Andriamanitrao hianao, 	
05O	14	25	0,00000	 dia takalozy vola ny fahafolom-bokatrao, ka fihino ao an-tànanao ny vola dia mankanesa amin'ny fitoerana izay nofidin'ny Tompo Andriamanitrao. 	
05O	14	26	0,00000	 Amidio izay rehetra irin'ny fanahinao amin'ny vola, na omby, na ondry, na divay, na lalikera misy alikola, izay rehetra tian'ny fanahinao, ka mihinàna eo anatrehan'ny Tompo Andriamanitrao, ary mifalia hianao sy ny ankohonanao. 	
05O	14	27	0,00000	 Aza manary ny Levita izay ao anatin'ny vavahadinao, fa tsy mba manana anjara na lova eo aminao izy.	
05O	14	28	0,00000	 Amin'ny faran'isam-pahatelo taona dia atokàny ny fahafolon'ny vokatrao rehetra amin'izany taona izany, ary ataovy eo anatin'ny vavahadinao. 	
05O	14	29	0,00000	 Ka aoka ho avy amin'izay ny Levita izay tsy mba manana anjara na lova eo aminao, mbamin'ny vahiny sy ny kamboty amam-pitondrantena izay ao anatin'ny vavahadinao, dia hihinana izy, ka hivoky mba hanambinan'ny Tompo Andriamanitrao anao amin'ny asa rehetra ataon'ny tànanao.	
05O	15	1	0,00000	[NY AMIN'NY TAOM-PANAFAHANA - NY AMIN'NY TROSA ANKAPOBE - FAMOTSORANA NY ANDEVO - NY AMIN'NY VOALOHAN-TERAKY NY BIBY FIOMPY] Amin'ny faran'ny isam-pahafito taona, dia manaova fanafahana. 	
05O	15	2	0,00000	 Ka toy izao no hanaovana ny fanafahana: ny tompon-trosa rehetra izay nampanàna vola dia hanao famelana ny amin'izay nampisamboriny ny namany. Tsy hanery ny namana aman-drahalahiny izy rahefa voantso ny fanafahan'ny Tompo. 	
05O	15	3	0,00000	 Azonao terena ny olon-kafa firenena; fa izay anao amin'ny rahalainao kosa, dia aoka hanaovan'ny tànanao famelana, 	
05O	15	4	0,00000	 mba tsy hisy mahantra eo aminao. Fa hambinin'ny Tompo marina tokoa hianao, any amin'ny tany izay nomen'ny Tompo Andriamanitrao ho fanananao, 	
05O	15	5	0,00000	 raha mihaino ny feon'ny Tompo Andriamanitrao amin'ny fanarahana tsara ny didiny rehetra izay andidiako anao anio. 	
05O	15	6	0,00000	 Fa dia hanambina anao Iaveh Andriamanitrao araka ny efa voalazany taminao; hampisambotra amin'ny firenena maro hianao, fa hianao tsy mba hisambotra kosa; hanapaka firenena maro hianao fa tsy mba hotapahina. 	
05O	15	7	0,00000	 Raha misy mahantra ny rahalahinao ao anatin'ny anankiray amin'ny vavahadinao any amin'ny tany omen'ny Tompo Andriamanitrao anao, dia aza manamafy ny fonao, na manakombona ny tànanao amin'ny rahalahinao mahantra, 	
05O	15	8	0,00000	 fa aoka hivelatra aminy ny tànanao; ka hampisambotra azy ny sahaza ilainy araka ny mahory azy. 	
05O	15	9	0,00000	 Tandremo fandrao mitsiry ao am-ponao ity hevitra tsy mendrika ity hoe: Akaiky ity ny taona fahafito, taom-panafahana, ka ho ratsy maso amin'ny rahalahinao mahantra hianao amin'izay, ka tsy hanome na inona na inona azy, ka hitaraina amin'ny Tompo hiampanga anao izy, ka sao milonjo ota hianao. 	
05O	15	10	0,00000	 Tsy maintsy manome azy hianao, ary aza misy alahelo ny fonao, raha manome azy hianao, fa izany no hanambinan'ny Tompo anao amin'ny asanao rehetra sy amin'ny raharaha rehetra hataonao. 	
05O	15	11	0,00000	 Na oviana na oviana ny tany tsy ilaozan'olona ory; ka izany no anomezako anao ity didy ity: Aoka hamelatra ny tànanao amin'ny rahalahinao hianao, amin'ny ory sy ny mahantra eo amin'ny taninao.	
05O	15	12	0,00000	 Raha mivaro-tena aminao ny iray amin'ny rahalahinao hebrio na lahy izany na vavy, dia hanompo anao enin-taona izy; amin'ny taona fahafito, dia hovotsoranao ho afaka aminao izy. 	
05O	15	13	0,00000	 Ary rahefa alefanao aminao izy, dia aza halefa hiala maina, 	
05O	15	14	0,00000	 fa anomezo falim-pò mihitsy izy, avy amin'ny biby madinika fiompinao sy ny avy eo am-pamoloana amam-pamiazanao; ny harena izay nanambinan'ny Tompo Andriamanitrao anao no hanomezanao azy. 	
05O	15	15	0,00000	 Tsarovy fa efa mba andevo tany amin'ny tany Ejipta hianao, saingy nanafaka anao Iaveh Andriamanitrao, ka izany no anomezako anao anio izao didy izao. 	
05O	15	16	0,00000	 Raha ny ankizilahinao anefa no manao aminao hoe: Tsy te-hiala aminao aho noho ny fitiavany anao sy ny ankohonanao, sady finaritra izy ao aminao, 	
05O	15	17	0,00000	 dia alaovy ny haolo ka teveho eo amin'ny varavarana ny sofiny, dia ho mpanomponao mandrakizay izy. Toy izany koa no hataonao amin'ny ankizivavinao. 	
05O	15	18	0,00000	 Aoka tsy ho mafy aminao ny hamotsotra ny ankizilahinao ho afaka aminao, satria nahazoanao avo sasaka noho ny karaman'ny mpikarama ny nanompoany anao enin-taona, dia hambinin'ny Tompo Andriamanitrao hianao amin'izay rehetra hataonao.	
05O	15	19	0,00000	 Atokany ho an'ny Tompo Andriamanitrao ny lahy rehetra voalohan-teraky ny biby fiompinao, na vaventy na madinika; aza mampiasa ny voalohan-teraky ny ombinao, na manety ny voalohan-teraky ny ondrinao, 	
05O	15	20	0,00000	 fa aoka hohaninao sy ny ankohonanao izany isan-taona eo anatrehan'ny Tompo Andriamanitrao any amin'ny fitoerana izay hofidiny. 	
05O	15	21	0,00000	 Raha manan-kilema anefa izy, fa mandringa na jamba na misy kilema ratsy hafa na inona na inona, dia aza atolotra ho sorona amin'ny Tompo Andriamanitrao, 	
05O	15	22	0,00000	 fa hano ao anatin'ny vavahadinao ihany, ka na olona maloto na olona madio, dia samy hihinana azy, toy ny fihinana gazela na serfa. 	
05O	15	23	0,00000	 Faingy ny rany kosa no aza hanina, fa araraho amin'ny tany toy ny rano.	
05O	16	1	0,00000	[NY FETY LEHIBE MANDRITRA NY TAONA - NY MPITSARA SY NY MPANJAKA] Tandremo ny volana Abiba, ka ankalazao ny Paka, fanomezam-boninahitra an'ny Tompo Andriamanitrao, fa tamin'ny volana Abiba, raha alina, no nitondran'ny Tompo Andriamanitrao anao nivoaka tany Ejipta. 	
05O	16	2	0,00000	 Any amin'ny fitoerana izay hofidin'ny Tompo Andriamanitrao hamponenany ny anarany, no hamonoanao ny soron'ny Paka, amin'ny Tompo Andriamanitrao, ny ondry sy ny omby. 	
05O	16	3	0,00000	 Aza mihinana mofo misy lalivay miaraka amin'ireo sorona ireo fa mofo tsy misy lalivay no hano mandritra ny hafitoana, dia mofom-pahoriana, satria tamim-pahamaikana no nivoahanao tany amin'ny tany Ejipta mba hahatsiarovanao ny andro nivoahanao tany Ejipta, amin'ny andro rehetra iainanao. 	
05O	16	4	0,00000	 Aoka tsy hisy lalivay ao aminao amin'ny faritaninao rehetra mandritra ny hafitoana, ary aza misy avela hiloaka alina ho tra-maraina ny henan'ny sorona novonoinao tamin'ny harivan'ny andro voalohany. 	
05O	16	5	0,00000	 Tsy ho azonao amonoana ny soron'ny Paka avokoa tsy akory ny tanàna rehetra homen'ny Tompo Andriamanitrao anao, 	
05O	16	6	0,00000	 fa amin'ny fitoerana izay hofidin'ny Tompo Andriamanitrao hamponenany ny anarany ihany no hamonoanao ny soron'ny Paka, amin'ilay hariva maty masoandro iny, izay fotoana nivoahanao tany Ejipta. 	
05O	16	7	0,00000	 Atsatsiho ny sorona ary hano eo amin'ny fitoerana izay hofidin'ny Tompo Andriamanitrao; ary nony maraina dia modia ho any an-dainao. 	
05O	16	8	0,00000	 Henemana no hihinananao mofo tsy misy lalivay ary ny andro fahafito, dia hatao ny fivoriana lehibe ho fanomezam-boninahitra an'ny Tompo Andriamanitrao; tsy hanao asa na inona na inona hianao. 	
05O	16	9	0,00000	 Hanisa herinandro fito hianao, ka raha vao santarina amin'ny antsim-bary ny vary dia hatombokao ny fanisana herinandro fito; 	
05O	16	10	0,00000	 dia hankalaza ny fetin'ny Herinandro ho fanomezam-boninahitra an'ny Tompo Andriamanitrao hianao, amin'ny fanolorana an-tsitra-po avy amin'ny tànanao, araka izay nanambinan'ny Tompo Andriamanitrao anao. 	
05O	16	11	0,00000	 Any amin'ny fitoerana izay hofidin'ny Tompo Andriamanitrao hamponenany ny anarany no hifalianao eo anatrehan'ny Tompo Andriamanitrao, hianao, ny zanakao lahy sy ny zanakao vavy, ny ankizilahinao sy ny ankizivavinao, ny Levita ao anatin'ny vavahadinao ary ny vahiny sy ny kamboty sy ny mpitondratena mitoetra eo afovoanao. 	
05O	16	12	0,00000	 Tsarovy fa efa mba andevo tany Ejipta koa hianao, ka tandremo ny hanatanteraka ireo didy ireo. 	
05O	16	13	0,00000	 Hafitoana no hankalazanao ny fetin'ny Tabernakla, rahefa voangonao ny vokatra avy eo am-pamoloana amam-pamiazanao. 	
05O	16	14	0,00000	 Mifalia amin'izany fety izany hianao, mbamin'ny zanakao lahy sy ny zanakao vavy, ny ankizilahinao sy ny ankizivavinao, ary ny Levita sy ny vahiny mbamin'ny kamboty sy ny mpitondratena ao anatin'ny vavahadinao. 	
05O	16	15	0,00000	 Hafitoana no hankalazanao ny fety, ho fanomezam-boninahitra an'ny Tompo Andriamanitrao any amin'ny fitoerana izay hofidian'ny Tompo, fa hambinin'ny Tompo Andriamanitra hianao, amin'ny vokatra rehetra, sy amin'ny asan-tànanao rehetra, ka dia hifaly eram-po tokoa hianao.	
05O	16	16	0,00000	 Intelo isan-taona no hisehoan'ny lehilahy rehetra aminareo, eo anatrehan'ny Tompo Andriamanitrareo, any amin'ny fitoerana izay hofidiny, dia amin'ny fetin'ny Azima, sy ny fetin'ny Herinandro, ary ny fetin'ny Tabernakla; ka aoka tsy ho tànam-polo fotsiny no hisehoany eo anatrehan'ny Tompo, 	
05O	16	17	0,00000	 fa aoka samy hanatitra izay zakany avy araka ny fanambinana nomen'ny Tompo Andriamanitra azy. 	
05O	16	18	0,00000	 Asio mpitsara sy andriambaventy ny tanàna homen'ny Tompo Andriamanitrao anao, araka ny fokonao avy, ary hitsara ny vahoaka ara-drariny izy. 	
05O	16	19	0,00000	 Aza mampandefitra ny rariny, aza mizaha tavan'olona ary aza mandray kolikoly fa ny kolikoly mahajamba ny mason'ny hendry sy mampivadika ny tenin'ny marina. 	
05O	16	20	0,00000	 Araho an-tsakany sy an-davany ny rariny mba ho velona hianao, sy hanana ny tany izay homen'ny Tompo Andriamanitrao anao.	
05O	16	21	0,00000	 Aza hanangananao aserà, na hazo na inona na inona, eo andanin'ny otely, izay hatsanganao ho an'ny Tompo Andriamanitrao. 	
05O	16	22	0,00000	 Aza mba manao tsangam-bato izay halan'ny Tompo Andriamanitrao.	
05O	17	1	0,00000	[NY ATAO SORONA TSY TOKONY HISY KILEMA - SAZIN'NY FANOMPOAN-TSAMPY - NY RAHARAHA SAROTRA HOENTINA AMIN'NY FITSARANA AMBONY - NY MPANJAKA] Aza hatao sorona amin'ny Tompo Andriamanitrao ny omby na zanak'ondry manan-kilema na misy takaitra, satria fahavetavetana eo imason'ny Tompo Andriamanitrao izany.	
05O	17	2	0,00000	 Raha eo afovoanao, amin'ny iray amin'ny tanànanao izay omen'ny Tompo Andriamanitrao anao, no misy lehilahy na vehivavy manao izay ratsy eo imason'ny Tompo Andriamanitrao amin'ny fivadihana ny fanekeny,	
05O	17	3	0,00000	 ka lasa mankamin'andriamani-kafa, hanompo azy sy hiankohoka eo anatrehany, dia eo anatrehan'ny masoandro na ny volana na ny zava-drehetra milahatra eny an-danitra, izay tsy nasaiko hatao;	
05O	17	4	0,00000	 rahefa misy milaza izany aminao ka efa renao izany, dia fotory tsara, ka raha marina izany ary voaporofo tokoa izany, ka tanteraka tokoa teo amin'Israely izany fahavetavetana izany,	
05O	17	5	0,00000	 dia avoahy eo am-bavahady izay lehilahy na vehivavy meloka nanao izany zava-dratsy izany, ka torahy vato ho faty na lehilahy na vehivavy.	
05O	17	6	0,00000	 Amin'ny tenin'ny vavolombelona roa na telo no hamonoana ho faty izay tokony ho faty, fa ny tenin'ny vavolombelona iray monja tsy hamonoana azy.	
05O	17	7	0,00000	 Ny tànan'ny vavolombelona no hiainga voalohany hamono azy, vao ny tànan'ny vahoaka rehetra. Izany no hamongoranao ny ratsy eo aminao.	
05O	17	8	0,00000	 Raha misy ady momba ny vonoan'olona, na fifanolanana, na fandratràna olona, zavatra ifandirana ao anaty vavahadinao, ka ataonao sarotra loatra, dia hitsangana hianao ary hiakatra any amin'ny fitoerana izay hofidin'ny Tompo Andriamanitrao;	
05O	17	9	0,00000	 dia handeha hanatona ny mpisorona, taranak'i Levì, sy ny mpitsara izay tompon-draharaha amin'izany andro izany. Hila hevitra aminy hianao ka hambarany aminao izay araka ny lalàna. 	
05O	17	10	0,00000	 Dia ataovy araka izay didim-pitsarana hatorony anao, any amin'ny fitoerana nofidin'ny Tompo, ary tandremo mba hifanaraka tsara amin'izay hampianariny no hataonao. 	
05O	17	11	0,00000	 Araka ny lalàna hampianariny anao sy araka ny didim-pitsarana holazainy aminao no ataovy, fa aza mivily amin'izay hambarany anao, na ho amin'ny ankavanana na ho amin'ny ankavia. 	
05O	17	12	0,00000	 Hohelohin-ko faty izay mety hoentim-piavonavonana, ka amin'ny ataony dia tsy hihaino ny mpisorona mitoetra eo hanompoany an'ny Tompo Andriamanitrao, na tsy mihaino ny mpitsara. Izany no hamongoranao ny ratsy eo amin'Israely. 	
05O	17	13	0,00000	 Fa hatahotra ny vahoaka rehetra rehefa mandre izany, ka tsy hety ho entim-piavonavonana intsony. 	
05O	17	14	0,00000	 Raha avy izay hahatafidiranao any amin'ny tany omen'ny Tompo Andriamanitrao anao, ary efa azonao ho fanananao izy sy efa niorim-ponenana any hianao, ka manao hoe: Mba te-hanam-panjaka hifehy ahy toy ny firenena rehetra manodidina ahy, aho; 	
05O	17	15	0,00000	 dia izay hofidin'ny Tompo Andriamanitrao ihany no hatsanganao ho mpanjaka hifehy anao; eo afovoan'ny rahalahinao ihany no hangalanao mpanjaka izay hatsanganao hifehy anao, fa ny olon-kafa firenena, izay tsy rahalahinao, dia tsy ho azonao halaina ho mpanjakanao. 	
05O	17	16	0,00000	 Aoka anefa izy tsy hanan-tsoavaly betsaka na hitondra ny vahoaka hiverina any Ejipta mba hahazoany soavaly betsaka, fa hoy Iaveh taminareo: Aza miverina amin'izany làlana izany intsony amin'ny sisa. 	
05O	17	17	0,00000	 Aoka tsy hampirafy maro izy, fandrao mivily ny fony, ary aoka tsy hamory volafotsy sy volamena be miavosa izy. 	
05O	17	18	0,00000	 Raha vao tafapetraka amin'ny sezam-panjakany izy, dia aoka hosoratany amin'ny boky anankiray ho azy ny dikan'izao lalàna izao, ka hataony mifanaraka amin'ilay ao amin'ny Levita mpisorona. 	
05O	17	19	0,00000	 Ho eny aminy sy hovakiny amin'ny andro rehetra iainany izany, mba hianarany hatahotra an'ny Tompo Andriamininy sy hitandrina ny teny rehetra amin'izao lalàna izao sy izao fitsìpika rehetra izao, amin'ny fanarahana azy, 	
05O	17	20	0,00000	 mba tsy hisandratan'ny fony ambonin'ny rahalahiny, ary tsy hiviliany ny didy na ho amin'ny ankavanana na ho amin'ny ankavia, ka ho lava andro ao amin'ny fanjakany izy sy ny taranany eo afovoan'Israely.	
05O	18	1	0,00000	[NY FISORONANA - NY SIKIDY SY NY FAMINANIANA] Ny mpisorona Levitika, ny fokon'i Levì rehetra dia tsy mba hanana anjara na lova miaraka amin'Israely, fa ny soron'ny Tompo atao amin'ny afo sy izay lova avy aminy no hiveloman'izy ireo. 	
05O	18	2	0,00000	 Tsy mba hanan-dova eo amin'ny rahalahiny izy, fa Iaveh no lovany, araka ny efa voalazany tamin'izy ireo. 	
05O	18	3	0,00000	 Izao no anjaran'ny mpisorona avy amin'ny vahoaka amin'izay misorona omby na ondry: homena ny mpisorona ny sorony sy ny valanoranony ary ny vavoniny. 	
05O	18	4	0,00000	 Homenao azy koa ny santatry ny varinao, sy ny divainao vaovao sy ny diloilonao ary ny santatry ny volon'ondrinao;	
05O	18	5	0,00000	 satria izy no voafidin'ny Tompo Andriamanitrao, tamin'ny fokonao rehetra, hitoetra eo anatrehan'ny Tompo sy hanao ny fanompoana amin'ny anaran'ny Tompo, dia izy sy ny zanany mandrakizay.	
05O	18	6	0,00000	 Raha misy Levita miala amin'ny anankiray amin'ny tanànanao, amin'izay fitoerana onenany ao amin'Israely na aiza na aiza, ka tonga araka ny fanirian'ny fony amin'ny fitoerana izay hofidin'ny Tompo,	
05O	18	7	0,00000	 sy manao fanompoana amin'ny anaran'ny Tompo Andriamaniny, toraky ny rahalahiny rehetra, ny Levita, izay mitoetra eo anatrehan'ny Tompo,	
05O	18	8	0,00000	 dia hanana anjara fivelomana toraky ny an'ireo koa izy, afa-tsy izay azony amin'ny fivarotana ny anjara lovany. 	
05O	18	9	0,00000	 Rehefa tafiditra any amin'ny tany omen'ny Tompo Andriamanitrao anao hianao, dia aza mianatra maka tahaka ny fahavetavetan'ireo firenena ireo. 	
05O	18	10	0,00000	 Aoka eo aminao tsy hisy olona mampandeha ny zanany lahy na zanany vavy hamaky ny afo, manao sikidy, mikaroka ny vintana, mitandrina fadifady, manao fankatoavana, mampiasa ody, 	
05O	18	11	0,00000	 mila hevitra amin'ny mpamoha angatra sy amin'ny mpamosavy ary manontany ny maty; 	
05O	18	12	0,00000	 fa halan'ny Tompo ny olona rehetra manao izany zavatra izany, ary noho izany fahavetavetana izany no handroahan'ny Tompo Andriamanitrao ireo firenena ireo ao anoloanao. 	
05O	18	13	0,00000	 Aoka ho marina tanteraka amin'ny Tompo Andriamanitrao hianao. 	
05O	18	14	0,00000	 Fa ireo firenena horoahinao no mihaino ny mpanandro sy ny mpisikidy, fa hianao kosa tsy avelan'ny Tompo Andriamanitrao hanao izany.	
05O	18	15	0,00000	 Hanangana mpaminany anankiray tahaka ahy eo afovoanao, eo amin'ny rahalahinao, Iaveh Andriamanitrao; hohenoinareo izy. 	
05O	18	16	0,00000	 Izany no nangatahinao tamin'ny Tompo Andriamanitrao tany Horeba, tamin'ny andro nivoriana, nataonao hoe: Aoka tsy ho ny feon'ny Tompo Andriamanitro intsony no ho henoko, ary aoka tsy hahita izany afo lehibe izany intsony aho, fandrao maty. 	
05O	18	17	0,00000	 Dia hoy Iaveh tamiko: Tsara ny voalazan'izy ireo. 	
05O	18	18	0,00000	 Hananganako mpaminany anankiray tahaka anao, avy eo amin'ny rahalahiny, izy; hapetrako eo am-bavany ny teniko dia holazainy amin'izy ireo ny zavatra rehetra handidiako azy.	
05O	18	19	0,00000	 Ka raha misy tsy mihaino ny teniko, izay holazainy amin'ny anarako, dia izaho no hampamoaka azy ny amin'izany.	
05O	18	20	0,00000	 Fa ny mpaminany izay entim-piavonavonana kosa, ka manambara amin'ny anarako ny teny tsy nodidiako holazainy, na miteny amin'ny anaran'andriamani-kafa, dia ho faty izany mpaminany izany.	
05O	18	21	0,00000	 Ary raha hianao hanao anakampo hoe: Ahoana no hahalalantsika izay teny tsy nolazain'ny Tompo? 	
05O	18	22	0,00000	 Rehefa miteny amin'ny anaran'ny Tompo ny mpaminany, nefa tsy tonga, ary tsy tanteraka ny zavatra nolazainy, dia izany no teny tsy nolazain'ny Tompo: fiavonavonana no nilazan'ny mpaminany izany; aza matahotra azy hianao.	
05O	19	1	0,00000	[TANÀNA FIALOFANA - TSY FAMINDRANA FARITANY - VAVOLOMBELONA TSY MARINA] Rehefa voaringan'ny Tompo Andriamanitrao ny firenena izay omen'ny Tompo anao ny taniny, rehefa voaroakanao izy, fa hianao no efa monina amin'ny tanànany sy ny tranony, 	
05O	19	2	0,00000	 dia manokàna tanàna telo eo afovoan'ny tany omen'ny Tompo Andriamanitrao anao ho fanananao. 	
05O	19	3	0,00000	 Ataovy tsara voatra ny làlana mankao, ary zarao ho faritany telo ny tany omen'ny Tompo Andriamanitrao ho lovanao, mba hahazoan'izay mahafaty olona rehetra mandositra amin'ireo tanàna ireo. 	
05O	19	4	0,00000	 Toy izao no hahavelona aina ny nahafaty olona ka mandositra ao: raha nahafaty ny namany tsy nahy izy, nefa tsy fahavalony teo aloha. 	
05O	19	5	0,00000	 Ohatra ka misy olona mandeha hikapa hazo any an'ala, miaraka amin'ny olon-kafa anankiray; dia manainga ny famaky hikapa hazo ny tànany, fa mitsoaka amin'ny zarany ny lela famaky ka mahavoa ilay namany sy mahafaty azy: handositra amin'ny iray amin'ireo tanàna ireo ilay olona, dia ho velona aina. 	
05O	19	6	0,00000	 Raha tsy izany, dia henjehin'ny mpamaly rà mbola mirehi-katezerana ilay nahafaty olona, ka ho trany raha lavitra loatra ny làlana, dia hasiany ho faty, nefa olona tsy tandrifin'ny hovonoina akory, noho izy tsy nanao halavolo teo aloha. 	
05O	19	7	0,00000	 Izany no anomezako anao izao didy izao: Manokàna tanàna telo. 	
05O	19	8	0,00000	 Ary raha itarin'ny Tompo Andriamanitrao ny faritaninao, araka ny efa nianianany tamin'ny razanao; ka omeny anao avokoa ny tany rehetra nampanantenainy ny razanao homena anao, 	
05O	19	9	0,00000	 raha toa hianao mitandrina sy manaraka izao didy rehetra omeko anao anio izao, amin'ny fitiavana an'ny Tompo Andriamanitrao sy amin'ny fizorana amin'ny làlany mandrakariva, - dia ampio telo koa ireo tanàna telo ireo, 	
05O	19	10	0,00000	 mba tsy halatsaka amin'ny tany omen'ny Tompo Andriamanitrao anao ho lovanao, ny rà tsy manan-tsiny; ka dia tsy hisy rà ao aminao. 	
05O	19	11	0,00000	 Fa raha olona mankahala ny namany kosa no manotrika hamely azy, ka irotsahany sy asiany ka mahafaty azy tokoa, ary mandositra amin'ny iray amin'ireo tanàna ireo, 	
05O	19	12	0,00000	 dia haniraka hisambotra azy ny loholona amin'ny tanànany, sy hanolotra azy ho eo an-tànan'ny mpamaly rà, mba ho faty izy. 	
05O	19	13	0,00000	 Aza miantra azy ny masonao fa esory amin'Israely ny rà tsy manan-tsiny, dia hiadana hianao. 	
05O	19	14	0,00000	 Aza mamindra ny orim-baton'ny namanao efa vitan'ny razany amin'ny lova ho azonao eny amin'ny tany izay omen'ny Tompo Andriamanitrao anao ho fanananao.	
05O	19	15	0,00000	 Raha vavolombelona iray monja dia tsy hoekena hiampanga olona, ny amin'ny heloka na ota anankiray na ota inona na ota inona natao. Fa ny tenin'ny vavolombelona roa na tenin'ny vavolombelona telo ihany no hanaporofoana izany. 	
05O	19	16	0,00000	 Raha misy vavolombelona mitsangana hanomboka olona ho nanao heloka, 	
05O	19	17	0,00000	 dia hiseho eo anatrehan'ny Tompo izy roa lahy miady, eo anatrehan'ny mpisorona sy ny mpitsara izay tompon'anjara raharaha amin'izany andro izany; 	
05O	19	18	0,00000	 ary hanao famotorana tsara ny mpitsara, koa raha hita fa vavolombelona mandainga ilay vavolombelona, fa nanao filazana tsy marina niampangany ny rahalahiny, 	
05O	19	19	0,00000	 dia ampiharo aminy izay nokendreny hatao amin'ny rahalahiny. Izany no hamongoranao ny ratsy eo aminao. 	
05O	19	20	0,00000	 Rehefa handre izany ny olon-kafa dia hatahotra ary tsy hisy sahy hanao zavatra ratsy tahaka izany eo aminao intsony. 	
05O	19	21	0,00000	 Aza miantra maso akory: aina no solon'ny aina, maso no solon'ny maso, nify no solon'ny nify, tànana no solon'ny tànana, tongotra no solon'ny tongotra.	
05O	20	1	0,00000	[FITSÌPIKA MOMBA NY ADY] Raha mivoaka hiady amin'ny fahavalonao hianao, ka mahita soavaly aman-kalesy sy vahoaka maro noho hianao, dia aza matahotra azy fa momba anao Iaveh Andriamanitrao, izay nitondra anao niakatra avy tany amin'ny tany Ejipta. 	
05O	20	2	0,00000	 Rehefa mioman-kiady hianareo, aoka handroso ny mpisorona, dia hiteny amin'ny vahoaka ka hanao amin'izy ireo hoe: 	
05O	20	3	0,00000	 Mihainoa, ry Israely. Miomàna hanafika ny fahavalonareo hianareo anio ka aza rera-po, aza matahotra, aza mihorohoro ary aza manam-badi-po eo anoloany,	
05O	20	4	0,00000	 fa Iaveh Andriamanitrareo no miara-mandeha aminareo hiady ho anareo hamely ny fahavalonareo, ary hamonjy anareo. 	
05O	20	5	0,00000	 Dia hiteny amin'ny vahoaka ny manamboninahitra ka hanao hoe: Iza no nanao trano vaovao, ka mbola tsy nitokana azy: Aoka hiala izy ka hody any aminy fandrao maty an'ady ka olon-kafa no hitokana azy. 	
05O	20	6	0,00000	 Iza no namboly tanim-boaloboka, ka mbola tsy nahazo vokatra taminy? Aoka hiala izy ka hody any aminy fandrao maty an'ady, ka olon-kafa no hahazo ny vokany. 	
05O	20	7	0,00000	 Iza no nifamofo tamim-behivavy fa mbola tsy nampakatra azy? Aoka hiala izy ka hody any aminy, fandrao maty an'ady, ka olon-kafa no hampakatra azy. 	
05O	20	8	0,00000	 Mbola hiteny amin'ny vahoaka ny manam-boninahitra ka hilaza aminy hoe: Iza no matahotra ary iza no rera-po? Aoka hiala izy ka hody any aminy mba tsy ho ketraka toy ny azy koa, ny fon'ny rahalahiny. 	
05O	20	9	0,00000	 Rehefa tapi-miteny amin'ny vahoaka ny manam-boninahitra dia hitsangan-kitarika ny vahoaka ny mpifehy antoko-miaramila. 	
05O	20	10	0,00000	 Rehefa mby akaikin'ny tanàna hotafihinao hianao, dia taomy hanao fihavanana izy. 	
05O	20	11	0,00000	 Raha valiany fihavanana sy vohany hianao, dia ho mpandoa hetra sy mpanomponao avokoa ny olona rehetra ao. 	
05O	20	12	0,00000	 Fa raha tsy manao fihavanana aminao kosa, fa te-hiady aminao izy dia ataovy fahirano. 	
05O	20	13	0,00000	 Ka rehefa atolotry ny Tompo Andriamanitrao eo an-tànanao izy, dia vonoy amin'ny lelan-tsabatra ny lehilahy rehetra. 	
05O	20	14	0,00000	 Fa ny vehivavy kosa, ny zaza, ny biby fiompy sy ny zavatra rehetra ao an-tanàna, izay mety ho babo, dia alaovy ho anao; ho azonao hanina ny babo rehetra avy tamin'ny fahavalonao, izay homen'ny Tompo Andriamanitrao anao. 	
05O	20	15	0,00000	 Toy izany no hataonao amin'ny tanàna rehetra lavitra dia lavitra anao, tsy anisan'ny tanànan'ireto firenena ireto. 	
05O	20	16	0,00000	 Fa raha ny amin'ny tanànan'ireo firenena izay nomen'ny Tompo Andriamanitrao ho lovanao, dia aza misy hovelomina ao, rehefa mety ho manam-pofon'aina koa. 	
05O	20	17	0,00000	 Fa atokano ho anatema ireo firenena ireo, ny Heteana, ny Amoreana, ny Kananeana, ny Ferezeana, ny Heveana, ary ny Jeboseana, araka ny nandidian'ny Tompo Andriamanitrao anao, 	
05O	20	18	0,00000	 mba tsy hampianarany anareo hanaraka ny fahavetavetana rehetra ataony amin'ny andriamaniny, ka tsy hanota amin'ny Tompo Andriamanitrareo hianareo. 	
05O	20	19	0,00000	 Raha ela no anaovanao fahirano ny tanàna iray sy hiadianao aminy hakana azy dia aza levonina kapaina amin'ny famaky ny hazo, fa hohaninao ny voan'ireny ka aza alavo; sady olona koa ve ny hazo any an-tsaha, ka dia hataonao fahirano? 	
05O	20	20	0,00000	 Fa ny hazo fantatrao fa tsy fihinam-bo kosa, dia azonao levonina sy alavo ihany ka hanaovanao milina hamelezana ny tanàna miady aminao, mandra-paharesiny.	
05O	21	1	0,00000	[FANONERANA AMIN'NY VONOAN'OLONA TSY HITA FOTONY - NY AMIN'NY FANAMBADIANA NY VEHIVAVY BABO - LOVAN'NY LAHIMATOA - FAMAIZANA NY ZAZA MADITRA - LEVENAN'NY MATY MELOKA] Raha misy maty novonoin'olona hita miampatra any an-tsaha amin'ny tany omena'Iaveh Andriamanitrao anao hanananao azy, ka tsy fantatra izay namono azy, 	
05O	21	2	0,00000	 dia aoka ny loholona amam-pitsaranao handeha handrefy ny anelanelan'ny tanàna manodidina sy ny toerana misy ny faty. 	
05O	21	3	0,00000	 Ary ny amin'ny tanàna akaikin'ny faty indrindra dia halain'ny loholona amin'izany tanàna izany ny vantotr'ombivavy iray izay tsy mbola nampiasaina, na nitari-javatra amin'ny jioga, 	
05O	21	4	0,00000	 ka hitondra azy midina amin'ny sakeli-drano tsy ritra amin'ny fitoerana tsy mbola voavoly na voafafy, ary ao no hamolahany ny hatoky ny vantotr'ombivavy ao amin'ny sakeli-drano. 	
05O	21	5	0,00000	 Dia hanatona ny mpisorona, taranak'i Levì, fa ireo no nofidin'ny Tompo Andriamanitrao, hanompo azy sy hitso-drano amin'ny anaran'ny Tompo Andriamanitrao; ary araka ny tenin'izy ireo no itsarana ny fifandirana sy ny fandratràna rehetra. 	
05O	21	6	0,00000	 Hanasa ny tànany eo ambonin'ilay vantotr'ombivavy voafola-katoka teo amin'ny sakeli-drano ny loholona rehetra amin'ny tanàna akaikin'ny faty indrindra, 	
05O	21	7	0,00000	 dia hiteny izy ireo, ka hanao hoe: Tsy nandatsaka ity rà ity ny tànanay, ary tsy nahita izany ny masonay. 	
05O	21	8	0,00000	 Ry Iaveh ô, avelao ny helok'Israely vahoakanao izay navotanao, ary aza avela ao afovoan'Israely vahoakanao ny rà tsy manan-tsiny. Dia voaonitra amin'izy ireo izany rà izany.	
05O	21	9	0,00000	 Izany no hanesoranao eo afovoanao ny rà tsy manan-tsiny, amin'ny fanaovanao izay mahitsy eo imason'ny Tompo.	
05O	21	10	0,00000	 Raha mivoaka hiady amin'ny fahavalonao hianao, ka atolotry ny Tompo Andriamanitrao eo an-tànanao izy ary misy azonao sambo-belona izy ireo,	
05O	21	11	0,00000	 ka mahita vehivavy tsara tarehy anankiray amin'ny babo hianao, ka raiki-pitia azy sy maniry hanambady azy,	
05O	21	12	0,00000	 dia ento miditra ao anatin'ny tranonao izy. Amin'izay ny lohany haratany, ny hohony halany,	
05O	21	13	0,00000	 ny fitafiany tamin'ny nahababo azy havelany, ary izy hitoetra ao an-tranonao, hitomany ny ray aman-dreniny iray volana izy; rahefa izany dia handeha aminy hianao, ka hianao ho vadiny, izy ho vadinao.	
05O	21	14	0,00000	 Ary raha avy izay tsy hankasitrahanao azy intsony, dia avelao izy handeha amin'izay tiany, fa tsy ho azonao hamidy vola, tsy hoentina toy ny andevo, satria efa novinadinao izy.	
05O	21	15	0,00000	 Raha misy lehilahy nampirafy roa, ka ny iray tiany, ny iray halany, ary samy miteraka zazalahy aminy, na ilay tiany, na ity halany, ary ny zanany lahimatoa dia naterak'ity halany,	
05O	21	16	0,00000	 dia tsy azony atao lahimatoa ny zanak'ilay tiany ho solon'ny zanak'ilay halany amin'ny andro andidiany ny fananany ho an-janany, satria izy no tena lahimatoa. 	
05O	21	17	0,00000	 Fa ny zanak'ity tsy tiany ihany no hataony lahimatoa, sy homeny anjaran-droa amin'ny ananany rehetra, satria santatry ny fahatanjahany io zanany io, ka an'io ny fizokiana. 	
05O	21	18	0,00000	 Raha misy olona manan-janaka lahy maditra sy manohitra, tsy henoiny akory izay feon-drainy na feon-dreniny, ary na faizin'ireo aza izy dia tsy henoiny, 	
05O	21	19	0,00000	 dia hosamborin-drainy aman-dreniny izy, ka hoentiny amin'ny loholon'ny tanàna, eo am-bavahadin'ny fitoerana onenany, 	
05O	21	20	0,00000	 ary holazainy amin'ny loholon'ny tanàna hoe: Ity zanakay ity dia maditra sy manohitra, tsy mihaino ny feonay, fa manaram-po amin'ny fahalotoana amam-pimamoana. 	
05O	21	21	0,00000	 Dia hitora-bato azy ny olona rehetra eo an-tanànany ka ho faty izy. Ary izany no hamongorana ny ratsy eo afovoanao, ary handre izany Israely rehetra ka hatahotra. 	
05O	21	22	0,00000	 Raha misy olona manao heloka mahafaty, ka novonoina sy nahantona amin'ny hazo, 	
05O	21	23	0,00000	 dia tsy hiloak'alina eo ambony hazo ny fatiny, fa tsy maintsy halevinao mihitsy androtr'iny ihany, satria hiharan'ny fanozonan'Andriamanitra ny faty mihantona, ka aza lotoinao ny tany omen'ny Tompo Andriamanitrao anao ho lova.	
05O	22	1	0,00000	[NY ZAVA-BERY HITA - DIDY SY FANDRARÀNA MADINIKA SASANY - NY MOMBA NY FANAMBADIANA] Raha mahita omby na ondry mania an'ny rahalahinao hianao, dia aza hihodiviranao, fa avereno any amin'ny rahalahinao izany. 	
05O	22	2	0,00000	 Raha tsy akaikinao anefa ny itoeran'ny rahalahinao, ka tsy fantatrao izy, dia raiso ao aminao ilay biby, ka ho ao aminao izy mandra-pahatongan'ny rahalainao mitady azy, ary amin'izay dia haverinao aminy. 	
05O	22	3	0,00000	 Toy izany koa no hataonao amin'ny zava-bery rehetra, izay verin'ny rahalahinao ka hitanao, aza hihodiviranao izany.	
05O	22	4	0,00000	 Raha hitanao lavo eny an-dàlana ny ampondra na ombin'ny rahalahinao, dia aza hihodiviranao, fa tsy maintsy manampy azy mihitsy hianao hanarina ny lavo.	
05O	22	5	0,00000	 Aoka ny vehivavy tsy hitafy fitafian-dehilahy, ary aoka ny lehilahy tsy hitafy fitafiam-behivavy, fa izay rehetra manao izany dia fahavetavetana eo anatrehan'ny Tompo Andriamanitrao. 	
05O	22	6	0,00000	 Raha mahita akanim-borona hianao, eny an-dàlana na eny ambony hazo, na ety amin'ny tany, na efa zanany na mbola atodiny, ka kotrehin-dreniny ao, na ny zanany na ny atodiny, dia aza alaina omban-dreniny ny zanany; 	
05O	22	7	0,00000	 tsy maintsy halefanao handeha ny reniny, fa ny zanany ihany no alao ho anao, mba ho sambatra sy ho lava andro hianao.	
05O	22	8	0,00000	 Raha manao trano vaovao hianao, dia asio aro-fanina manodidina ny tafon-tranonao mba tsy hanisy rà amin'ny tranonao hianao, raha sendra misy olona mianjera avy aminy. 	
05O	22	9	0,00000	 Aza fafazana voan-javatra roa karazana ny tanim-boalobokao, fandrao samy holazaina zavatra masina avy izy, na ny zavatra nafafinao na ny vokatry ny tanim-boalobokao. 	
05O	22	10	0,00000	 Aza mampiray jioga ny omby sy ny ampondra hiasa tany. 	
05O	22	11	0,00000	 Aza mitafy lamba voatenona tamin'ny volon'ondry mifahana rongony.	
05O	22	12	0,00000	 Asio sahondrany ny zorony efatra amin'ny lamba itafianao. 	
05O	22	13	0,00000	 Raha misy lehilahy nampakatra vehivavy ho vadiny, sy efa nandeha taminy, nefa tonga tsy tia azy indray, 	
05O	22	14	0,00000	 ka manendrikendrika azy amin'izay mahafa-baraka sy mahafa-pofona azy, manao hoe: Nampakatra ity vehivavy ity aho, kanjo nony nandeha taminy aho dia hitako fa tsy virjiny izy, 	
05O	22	15	0,00000	 dia halain'ny ray aman-drenin-drazazavavy ny famantarana azy ho virjiny, ka haposany amin'ny loholon'ny tanàna eo am-bavahady. 	
05O	22	16	0,00000	 Ary hiteny amin'ny loholona ny rain-drazazavavy, hanao hoe: Nomeko ho vadin'io lehilahy io ny zanako vavy, kanjo nony tsy tiany, 	
05O	22	17	0,00000	 endrikendrehiny amin'izay mahafa-baraka azy, lazainy hoe: Hitako fa tsy virjiny ny zanakao. Nefa indreto ny famantarana fa virjiny ny zanako vavy. Sady velariny eo anatrehan'ny loholon'ny tanàna amin'izay ny fitafiany.	
05O	22	18	0,00000	 Dia hosamborin'ny loholon'ny tanàna izany lehilahy izany, ka hofaiziny.	
05O	22	19	0,00000	 Hampandoavina sazy, volafotsy zato sikla izy, ary homeny ny rain-drazazavavy izany, noho izy nanala baraka ny iray amin'ny virjinin'Israely, sady hitoetra ho vadiny ravehivavy ka tsy azony isaorana raha velona koa izy.	
05O	22	20	0,00000	 Raha marina ihany kosa anefa izany, ka hita tokoa ny tsy maha-virjiny an-drazazavavy,	
05O	22	21	0,00000	 dia hoenti-mivoaka ho eo am-baravaran-drainy razazavavy, ka hitora-bato azy mandra-pahafatiny ny mponina ao an-tanànany, satria zava-betaveta loatra no efa nataony teo amin'Israely, tamin'ny nijangajangany tao an-tranon-drainy. Izany no hamongoranao ny ratsy eo afovoanao.	
05O	22	22	0,00000	 Raha misy lehilahy azo mandry amim-behivavy manam-bady dia hovonoina, ho faty avokoa izy roa, na ralehilahy nandry tamin-dravehivavy, na ravehivavy. Izany no hamongoranao ny ratsy ao afovoan'Israely.	
05O	22	23	0,00000	 Raha misy zazavavy virjiny efa fofombadin'olona, ary misy lehilahy mifanehitra aminy ao an-tanàna ka mandry aminy,	
05O	22	24	0,00000	 dia ento mivoaka ho eo ambavahadin'ny tanàna izy roa, ka torahy vato ho faty: razazavavy moa noho izy niantso tao an-tanàna, ralehilahy kosa noho izy nametaveta ny vadin'ny namany. Izany no hamongoranao ny ratsy eo afovoanao.	
05O	22	25	0,00000	 Fa raha any an-tsaha kosa ralehilahy no mifanehatra amin-drazazavavy fofombadin'olona ka manao an-keriny mandry aminy, dia ralehilahy nandry taminy ihany no hatao maty,	
05O	22	26	0,00000	 aza manino-maninona an-drazazavavy, satria tsy manan-keloka tokony hahafaty azy izy, sahala amin'ny raha misy olona namely ny namany ka mamono azy izany, zavatra iray ihany ireo;	
05O	22	27	0,00000	 any an-tsaha izy no nifanehatra taminy, ary niantso ihany razazavavy fofombadin'olona, fa tsy nisy namonjy azy.	
05O	22	28	0,00000	 Raha misy lehilahy mifanehatra amin-jazavavy virjiny tsy mbola voafofo, ka misavika azy sy mandry aminy, ary tratra izy roa;	
05O	22	29	0,00000	 dia hanome volafotsy dimampolo sikla an-drain-drazazavavy ity lehilahy nandry taminy, ary ho vadiny razazavavy, satria efa nanala baraka azy izy, ka tsy azony isaorana raha mbola velona koa izy.	
05O	23	1	0,00000	[NY AMIN'NY OLONA TSY MAHAZO MIHARO AMIN'NY BETSAKA - FAHADIOVAN'NY TOBY - DIDY MADINIKA SASANY] Tsy hisy olona haka ny vadin-drainy na hanainga ny firakofan-drainy.	
05O	23	2	0,00000	 Izay torotoro vihy na tapa-pilahiana, dia tsy hiditra amin'ny fiangonan'ny Tompo. 	
05O	23	3	0,00000	 Ny teraka amin'ny fanambadiana mahadiso, dia tsy hiditra amin'ny fiangonan'ny Tompo. Na dia ny taranany fahafolo aza tsy hiditra ny fiangonan'ny Tompo. 	
05O	23	4	0,00000	 Ny Amonita sy ny Moabita dia tsy hiditra amin'ny fiangonan'ny Tompo, na dia hatramin'ny taranany fahafolo aza, dia tsy hiditra amin'ny fiangonan'ny Tompo na oviana na oviana; satria tsy tonga nitsena hanina sy rano anareo izy teny an-dàlana, fony hianareo nivoaka avy tany Ejipta: sady nampaka sy nanamby vola an'i Balaama, zanak'i Beora avy any Petora, any Mesopotamia, hanozona anao. 	
05O	23	5	0,00000	 Saingy tsy nihaino an'i Balaama Iaveh Andriamanitrao, fa nampody ny fanozonana ho tso-drano ho anao Iaveh Andriamanitrao, noho ny fitiavan'ny Tompo Andriamanitrao anao. 	
05O	23	6	0,00000	 Aza manan-draharaha amin'izay hahitany soa na hiadanan'izy ireo, na oviana na oviana, raha mbola velona koa hianao. 	
05O	23	7	0,00000	 Aza mankahala ny Edomita, fa rahalahinao izy; aza mankahala ny Ejipsiana, fa efa vahiny tany amin'ny taniny hianao: 	
05O	23	8	0,00000	 azo raisina hiditra amin'ny fiangonan'ny Tompo ny zaza nateraka avy amin'izy ireo, hatreo amin'ny taranaka fahatelo.	
05O	23	9	0,00000	 Raha mandeha am-pitobiana hiady amin'ny fahavalonao hianao, dia fadio ny zava-dratsy rehetra. 	
05O	23	10	0,00000	 Raha misy olona tsy madio eo aminao noho ny zava-nahazo azy tamin'ny alina, dia hivoaka ny toby izy ary tsy hiditra ao amin'ny toby, 	
05O	23	11	0,00000	 fa handro amin'ny rano izy nony harivariva ary hahazo miditra ny toby rehefa maty ny masoandro. 	
05O	23	12	0,00000	 Aoka hisy toerana iray any ivelan'ny toby ka ao no hivoahanao, 	
05O	23	13	0,00000	 ary asio lapely iray ny fitaovanao hihadianao lavaka, rehefa hipetraka any ivelany hianao, ka nony avy eo, dia totofy ny fivalananao. 	
05O	23	14	0,00000	 Fa nandeha eo afovoan'ny tobinao Iaveh Andriamanitrao, mba hiaro anao ary hampanaiky resy ny fahavalonao eo anoloanao, ka tsy maintsy ho masina ny tobinao, ka tsy hahitan'ny Tompo zava-tsy mety ao aminao, mba tsy hialany aminao. 	
05O	23	15	0,00000	 Aza atolotra ny tompony intsony, ny andevo nilefa mialoka ao aminao. 	
05O	23	16	0,00000	 Aoka izy hitoetra eo aminao, eo amin'ny taninao, amin'ny toerana hofidiny, amin'ny anankiray amin'ny tanànanao, amin'izay mahafinaritra azy; aza mampahory azy hianao. 	
05O	23	17	0,00000	 Aoka tsy hisy mpijangajanga amin'ny zanakavavin'Israely, aza misy mijangajanga ny zanakalahin'Israely. 	
05O	23	18	0,00000	 Aza misy enti-manefa voady any an-tranon'ny Tompo Andriamanitrao, na ny tangim-behivavy janga na ny hofan'alikalahy, fa samy fahavetavetana eo imason'ny Tompo Andriamanitrao, ireo zavatra roa ireo. 	
05O	23	19	0,00000	 Aza mampanàna amin'ny rahalahinao na vola, na hanina, na zavatra hafa azo ampananaina. 	
05O	23	20	0,00000	 Ny olon-kafa firenena no azonao ampanànan-javatra, fa aza mba mampanàna amin'ny rahalahinao, mba hanambinan'ny Tompo Andriamanitrao anao, amin'izay rehetra hataonao, any amin'ny tany hidiranao hanananao azy. 	
05O	23	21	0,00000	 Raha mivoady amin'ny Tompo Andriamanitrao hianao, dia aza ela fanefa izany, fa raha tsy izany dia hampamoahin'ny Tompo Andriamanitrao mihitsy hianao ny amin'izany, ka hivesatra fahotana. 	
05O	23	22	0,00000	 Raha tsy mivoady hianao, dia tsy hisy fahotana ao aminao. 	
05O	23	23	0,00000	 Fa ny teny naloaky ny vavanao dia tandremo sy efao, araka ny voady nataonao an-tsitra-po tamin'ny Tompo Andriamanitrao sy notononin'ny vavanao.	
05O	23	24	0,00000	 Raha miditra ny tanim-boaloboky ny namanao hianao, dia mahazo mihinam-boaloboka araka izay tianao sy hivoky amin'izany nefa aza misy hataonao an-tsobikinao. 	
05O	23	25	0,00000	 Raha mamaky tanim-barin'ny namanao hianao, dia mahazo mioty salohim-bary amin'ny tànanao, fa tsy hijinjanao amin'ny antsy ny varin'ny namanao.	
05O	24	1	0,00000	[NY AMIN'NY FISAORAM-BADY - MPANAMBADY VAO - TSATÒKA - HALATRA'OMBY - HABOKANA - MPIKARAMA - VAHINY - KAMBOTY - MPITONDRATENA] Raha misy lehilahy naka vady sy efa nampakatra azy, ka avy izay tsy hahitan-dravehivavy fitia eo imasony indray, fa misy zava-mahadikidiky hitany aminy, dia aoka hanoratra taratasy fisaoram-bady ho an-dravehivavy izy, ka rahefa voatolony eo an-tànany izany, dia halefany hiala ao an-tranony izy. 	
05O	24	2	0,00000	 Ary rahefa niala tao aminy izy, dia handeha ka afaka hanambady olon-kafa. 	
05O	24	3	0,00000	 Raha tsy tia azy koa ity vadiny faharoa, ka nanoratra taratasy fisaoram-bady ho azy, sy efa nanolotra izany eo an-tànany, sady efa nampiala azy tao an-tranony, na sendra maty izany lehilahy nanambady azy fanindroany izany, 	
05O	24	4	0,00000	 dia tsy mahazo manambady azy intsony ilay vadiny voalohany efa nisaotra azy, rahefa voaloto izy, satria fahavetavetana eo imason'ny Tompo izany, ka aza mampiditra fahotana amin'ny tany omen'ny Tompo Andriamanitrao ho lovanao.	
05O	24	5	0,00000	 Ny lehilahy vao nampaka-bady dia tsy handeha hiantafika ary tsy hampanaovina raharaha momba ny fitondram-bahoaka, fa ho afaka hikarakara ny tokantranony herintaona izy ary hampifaly ny vady vao nampakariny.	
05O	24	6	0,00000	 Aza misy maka ny vato roa fikosoham-bary ho antoka, na ny vatony ambony, fa maka ny aina ho antoka izany.	
05O	24	7	0,00000	 Raha misy olona azo nangalatra ny anankiray amin'ny rahalahiny ao amin'ny zanak'Israely ka nanandevo azy, na nivarotra azy, dia hohelohin-ko faty izany mpangalatra izany. Izany no hamongoranao ny ratsy eo afovoanao.	
05O	24	8	0,00000	 Tandremo amin'ny fery habokàna, ka toavy tsara sy araho izay rehetra hatoron'ny mpisorona Levitika anareo, araho tsara avokoa izay rehetra nandidiako azy.	
05O	24	9	0,00000	 Tsarovy ny nataon'ny Tompo Andriamanitrao tamin'i Maria teny an-dàlana, tamin'ny nivoahanareo tany Ejipta.	
05O	24	10	0,00000	 Raha mampisambo-javatra ny namanao hianao, na inona na inona izany, dia aza miditra ao an-tranony handray ny antoka aminy,	
05O	24	11	0,00000	 fa andraso eo alatrano ary ilay nampisamborinao dia hitondra ny antoka eo aminao eo alatrano.	
05O	24	12	0,00000	 Raha mahantra izany lehilahy izany, dia aza mandry mitana ny antoka avy aminy hianao,	
05O	24	13	0,00000	 fa raha maty masoandro avereno mihitsy any aminy ny antoka mba handriany amin'ny lambany, ka hitso-drano anao izy, dia ho fahamarinana ho anao eo anatrehan'ny Tompo Andriamanitrao izany.	
05O	24	14	0,00000	 Aza mampahory ny mpikarama mahantra sy tsy manana, na ny anankiray amin'ny rahalahinao izany, na ny anankiray amin'ny vahiny mitoetra amin'ny taninao, ao anatin'ny vavahadinao.	
05O	24	15	0,00000	 Omeo androtriny ihany ny karamany, ary aza avela ho tratry ny masoandro milentika izany trosa izany, fa mahantra izy, ka andrasan'ny fanahiny izany; raha tsy izany dia hotaraininy amin'ny Tompo hianao, ary hahazo fahotana.	
05O	24	16	0,00000	 Ny ray tsy hovonoina ho solon-janany, ny zanaka tsy hovonoina ho solon-drainy; fa isam-batan'olona dia samy ho fatin'ny fahotana nataony avy.	
05O	24	17	0,00000	 Aza manao ny tsy an-drariny amin'ny vahiny sy ny kamboty; ary aza maka ny fitafian'ny mpitondratena ho antoka.	
05O	24	18	0,00000	 Tsarovy fa efa mba andevo tany Ejipta koa hianao, saingy navotan'ny Tompo Andriamanitrao, ka izany no andidiako anao hanao toy izany.	
05O	24	19	0,00000	 Raha mijinja ny varinao any an-tsaha hianao, ka misy amboara hadinonao any an-tsaha, aza miverina haka izany intsony, fa aoka ho an'ny vahiny sy ny kamboty ary ny mpitondratena izany, mba hanambinan'ny Tompo Andriamanitrao anao amin'ny asan-tànanao rehetra.	
05O	24	20	0,00000	 Raha manintsana ny fototr'olivanao hianao, dia aza savana indray ato aoriana, fa aoka ho an'ny vahiny sy ny kamboty ary ny mpitondratena, ny sisa mijanona.	
05O	24	21	0,00000	 Raha mioty ny voalobokao hianao, dia aza tsimponina indray aty aoriana ny salohiny sisa, fa aoka ho an'ny vahiny sy ny kamboty ary ny mpitondratena izany.	
05O	24	22	0,00000	 Tsarovy fa efa mba andevo tany amin'ny tany Ejipta koa hianao, ka izany no andidiako anao hanao toy izany.	
05O	25	1	0,00000	[NY AMIN'NY FIKAPOHANA NY MELOKA - VADY LOLOHA - LANJA SY REFY - FANDRINGANANA NY AMALESITA] Raha misy fifanjihiran'olona, ka efa niseho teo anatrehan'ny mpitsara izy ireo, ary efa notsaraina, ka ny marina nafahana, ary ny meloka nohelohina, 	
05O	25	2	0,00000	 raha ny kapohina no tandrify an'izay meloka, dia hasain'ny mpitsara hivalandotra amin'ny tany izy, ka hokapohina eo anatrehany, ary hatao araka ny helony ny isan'ny kapoka hamely azy. 	
05O	25	3	0,00000	 Tsy atao mihoatra ny efapolo anefa ny isan'ny kapoka hasainy hamelezana azy, fa raha tohizana hatao betsaka mihoatra noho izany ny kapoka hamelezana azy, sao dia ho toy ny tsinontsinona eo imasonao ny rahalahinao.	
05O	25	4	0,00000	 Aza fehezina ny vavan'ny omby mively vary.	
05O	25	5	0,00000	 Raha misy mpirahalahy miara-monina, maty momba ny iray aminy, dia aoka ny vadin'ny maty tsy hanambady vahiny any ivelany fa ny rahalahin'ny vadiny ihany no aoka handeha hanatona azy hanambady azy, sy hitondra loloha azy. 	
05O	25	6	0,00000	 Ary ny voalohan-janany lahy haterany no handova ilay rahalahy maty sy haka ny anarany, mba tsy ho faty eo amin'Israely izany anarana izany. 	
05O	25	7	0,00000	 Raha tsy tian-dralehilahy ny hitondra loloha ny vadin-drahalahiny, dia aoka hanatona ny loholona eo ambavahady ravehivavy, ka hanao hoe: Tsy mety mamelo-maso ny rahalahiny eo imason'Israely ny rahalahin'ny vadiko, fa tsy mety manambady sy mitondra loloha ahy izy. 	
05O	25	8	0,00000	 Dia hampiantso an-dralehilahy sy hiteny aminy ny loholon'ny tanàna, ka raha mikiry izy, manao hoe: Tsy te-hanambady azy aho, 	
05O	25	9	0,00000	 dia hanatona azy eo anatrehan'ny loholona ravehivavy, sy hanala ny kapa amin'ny tongony ary handrora amin'ny tavany sady hanao hoe: Toy izao no hatao amin'ny lehilahy tsy mety mamelo-maso ny rahalahiny. 	
05O	25	10	0,00000	 Ary ny fianakaviany dia hantsoina eo imason'Israely hoe: fianakavian'ilay afa-kapa. 	
05O	25	11	0,00000	 Raha misy olona roa lahy miady ka manatona kosa ny vadin'ny anankiray hanafaka ny lahy eo an-tànan'ilay mamely azy sy maninjitra ny tànany mandray ankasarotana an'itsy mpamono, 	
05O	25	12	0,00000	 dia tapaho ny tànany, aza miantra maso azy akory. 	
05O	25	13	0,00000	 Aza asiana vato roa, mahery sy osa, ao an-kitaponao. 	
05O	25	14	0,00000	 Aza asiana efah roa, lehibe sy kely, ao an-tranonao. 	
05O	25	15	0,00000	 Fa vato tonga ohatra sy marina no tano, ary efah tonga ohatra sy marina no tano, mba ho lava andro eo amin'ny tany omen'ny Tompo Andriamanitrao anao hianao. 	
05O	25	16	0,00000	 Fa fahavetavetana eo imason'ny Tompo Andriamanitrao izay manao izany zavatra izany, dia izay manao ny zavatra tsy marina.	
05O	25	17	0,00000	 Tsarovy ny nafitsok'i Amaleka anao teny an-dàlana, tamin'ny nivoahanao avy tany Ejipta, 	
05O	25	18	0,00000	 dia ny nifanenany taminao teny an-dàlana sy namelezany anao avy ao aoriana, dia izay rehetra efa trotraka nanaraka eo aorianao, fa hianao efa reraka sy valaka; tsy nanana tahotra an'Andriamanitra kely akory izy. 	
05O	25	19	0,00000	 Ka raha avy izay hanomezan'ny Tompo Andriamanitrao fitsaharana anao, tsy hohelingelenin'ny fahavalonareo rehetra manodidina anao, any amin'ny tany omen'ny Tompo Andriamanitrao anao ho lovanao mba hanananao azy, dia vonoy tsy ho ety ambanin'ny lanitra intsony ny fahatsiarovana an'i Amaleka, aza manadino izany.	
05O	26	1	0,00000	[FIVAVAHANA FANAO AMIN'NY FANATERANA NY SANTATRA AMAM-PAHAFOLON-KARENA] Rahefa tonga any amin'ny tany omen'ny Tompo Andriamanitrao ho lovanao hianao, ka efa tompon-tany sy tafaorim-ponenana any, 	
05O	26	2	0,00000	 dia angalao avokoa ny santatry ny vokatry ny tany rehetra azonao amin'ny tany omen'ny Tompo Andriamanitrao anao, ka ataovy ao an-tsobika, dia mankanesa amin'ny fitoerana hofidin'ny Tompo Andriamanitrao hamponenany ny anarany. 	
05O	26	3	0,00000	 Misehoa eo anatrehan'ny mpisorona izay manao raharaha amin'izany andro izany, ka lazao aminy hoe: Manambara amin'ny Tompo Andriamanitrao aho anio, fa tonga eto amin'ny tany nianianan'ny Tompo tamin'ny razantsika homena antsika. 	
05O	26	4	0,00000	 Dia horaisin'ny mpisorona ny sobika eny an-tànanao, ka hapetrany eo anoloan'ny otelin'ny Tompo Andriamanitrao. 	
05O	26	5	0,00000	 Ary hiteny eo anatrehan'ny Tompo Andriamanitrao hianao ka hanao hoe: Ny raiko dia Arameana efa saiky maty; nidina nankany Ejipta izy, nomban'olom-bitsy dia zary mpivahiny tany; tao izy no tonga firenena lehibe sy mahery ary maro. 	
05O	26	6	0,00000	 Mafy ny nitondran'ny Ejipsiana antsika, fa sady nampahory antsika izy, no nampanao fanompoana mavesatra antsika. 	
05O	26	7	0,00000	 Koa nitaraina tamin'ny Tompo Andriamanitry ny razantsika isika, dia nohenoin'ny Tompo ny feontsika, nojereny ny fijaliantsika, sy ny fahantrantsika ary ny fampahoriana antsika, 	
05O	26	8	0,00000	 ka tànana mahery, sandry ahinjitra, fangorohoroana lehibe ary famantarana amam-pahagagana, no namoahan'ny Tompo antsika avy tany Ejipta. 	
05O	26	9	0,00000	 Nitondra antsika ho amin'ity toerana ity izy, ary nanome antsika an'ity tany ity, dia tany tondra-dronono sy tantely. 	
05O	26	10	0,00000	 Koa ankehitriny, ry Iaveh, inty aho mitondra ny santatry ny vokatry ny tany efa nomenao ahy. Dia hapetrakao eo anoloan'ny Tompo Andriamanitrao izany, ka hiankohoka eo anatrehan'ny Tompo Andriamanitrao hianao. 	
05O	26	11	0,00000	 Rahefa izany dia miaraha mifaly amin'ny Levita sy ny vahiny eo aminao, noho ny soa rehetra nomen'ny Tompo Andriamanitrao anao sy ny ankohonanao.	
05O	26	12	0,00000	 Rahefa tapitra voatokanao avokoa ny fahafolon-karena rehetra avy amin'ny vokatrao, amin'ny taona fahatelo, izay taona fandoavana ny fahafolon-karena ka atolotrao ny Levita mbamin'ny vahiny sy ny kamboty ary ny mpitondratena mba hohaniny ao anatin'ny vavahadinao sy hivokisany, 	
05O	26	13	0,00000	 dia lazao eo anatrehan'ny Tompo Andriamanitrao hoe: Efa navoakako tao an-tranoko avokoa ny zava-masina, ka nomeko ny Levita mbamin'ny vahiny, sy ny kamboty ary ny mpitondratena, araka ny didy rehetra nomenao ahy; tsy nisy nodikaiko na nohadinoiko ny didinao na dia iray aza. 	
05O	26	14	0,00000	 Tsy nisy nohaniko ireo zavatra ireo tamin'ny fisaonako, na navoakako ny tranoko tamin'ny fahalotoako, na nataoko fahan-kanina raha nisy maty, fa nihaino ny feon'ny Tompo Andriamanitro aho, ary nanao araka izay rehetra nandidianao ahy. 	
05O	26	15	0,00000	 Tsinjovy eny amin'ny fonenanao masina any an-danitra ka tahio Israely vahoakanao, mbamin'ny tany tondra-dronono sy tantely nomenao anay, araka ny efa nianiananao tamin'ny razanay. 	
05O	26	16	0,00000	 Iaveh Andriamanitrao no mandidy anao anio, hanaraka ireo didy amam-pitsìpika ireo; koa tandremo sy araho amin'ny fonao rehetra sy ny fanahinao rehetra ireo. 	
05O	26	17	0,00000	 Nampanambara tamin'ny Tompo hianao androany, fa izy no ho Andriamanitrao, ka nametra-teny hianao fa handeha amin'ny làlany, hitandrina ny didiny sy ny lalàna amam-pitsìpiny, ary hihaino ny feony. 	
05O	26	18	0,00000	 Ary Iaveh kosa efa nampanambara anao androany, fa hianao araka ny efa voalazany taminao, dia ho vahoakany manokana, mitandrina ny didiny rehetra; ary izy mametra-teny hanandratra anao ho ambonin'ny firenena rehetra nataony, na amin'ny voninahitra na amin'ny laza, na amin'ny fahalehibeazana, ka dia ho vahoaka masina ho an'ny Tompo Andriamanitrao hianao, araka ny efa voalazany.	
05O	27	1	0,00000	[DIDY MAMPANAVAO NY FANEKENA RAHEFA TONGA ANY KANAANA - FITSOFAN-DRANO SY FANOZÒNANA] Ary Moizy sy ny loholon'Israely dia nanome izao didy izao tamin'ny vahoaka: Tandremo ny didy rehetra andidiako anareo anio. 	
05O	27	2	0,00000	 Rahefa tafita an'i Jordany hianareo, any amin'ny tany omen'ny Tompo Andriamanitrao anao dia manangana vato lehibe ka hosory sokay, 	
05O	27	3	0,00000	 ary soraty eo aminy ny teny rehetra amin'ity lalàna ity, rahefa tafita hianao, mba hidiranao eo amin'ny tany omen'ny Tompo Andriamanitrao anao, izay tany tondra-dronono sy tantely, araka ny voalazan'ny Tompo Andriamanitry ny razanao taminao. 	
05O	27	4	0,00000	 Any an-tendrombohitra Hebala no hatsanganareo ireo vato nandidiako anareo androany ireo rahefa tafita an'i Jordany hianareo, dia hosoranao sokay izy. 	
05O	27	5	0,00000	 Ary handrafitra otely eo hianao ho an'ny Tompo, dia otely vato tsy voapai-by. 	
05O	27	6	0,00000	 Vato tsy voavoatra no handrafetanao ny otelin'ny Tompo Andriamanitrao. Ary manatera sorona dorana eo amboniny ho an'ny Tompo Andriamanitrao.	
05O	27	7	0,00000	 Manatera sorom-pihavanana, ka mihinàna eo sy mifalia eo anatrehan'ny Tompo Andriamanitrao.	
05O	27	8	0,00000	 Ary soraty amin'ireo vato ireo ny teny rehetra amin'ity lalàna ity ka ataovy velona tsara ny soratra. 	
05O	27	9	0,00000	 Dia niteny tamin'Israely rehetra Moizy sy ireo mpisorona levitika ka nanao hoe: Mangìna ka mihainoa, ry Israely: Androany no efa tonga vahoakan'ny Tompo Andriamanitrao hianao. 	
05O	27	10	0,00000	 Koa henoy ny feon'ny Tompo Andriamanitrao, araho ny didy aman-dalàny izay andidiako anao anio.	
05O	27	11	0,00000	 Nomen'i Moizy didy ny vahoaka androtrizay nataony hoe: 	
05O	27	12	0,00000	 Rahefa tafita an'i Jordany hianareo, dia ireto no hitoetra hitso-drano ny vahoaka ao an-tendrombohitra Garizima: Simeona, Levì, Jodà, Isakara, Josefa ary Benjamina; 	
05O	27	13	0,00000	 ary ireto no hitoetra hanozona ao an-tendrombohitra Hebala: Robena, Gada, Asera, Zabolona, Dana, ary Neftalì. 	
05O	27	14	0,00000	 Dia hiteny ny Levita, ka amin'ny feo avo no hilazany amin'ny olona rehetra ao amin'Israely hoe:	
05O	27	15	0,00000	 Aoka ho voaozona ny olona manao sarin-javatra voasokitra na sarin-javatra anidina, izay fahavetavetana eo imason'ny Tompo, asan-tànan'ny mpanao taozavatra, ka mametraka azy ao amin'ny fitoerana mangingina. Dia hamaly ny vahoaka rehetra hanao hoe: Amena. 	
05O	27	16	0,00000	 Aoka ho voaozona izay manao tsinontsinona ny ray aman-dreniny. Ary ny vahoaka rehetra hanao hoe: Amena. 	
05O	27	17	0,00000	 Aoka ho voaozona izay mamindra ny orim-baton'ny namany. Ary ny vahoaka rehetra hanao hoe: Amena.	
05O	27	18	0,00000	 Aoka ho voaozona izay mamery làlana ny jamba. Ary ny vahoaka rehetra hanao hoe: Amena.	
05O	27	19	0,00000	 Aoka ho voaozona izay manao ny tsy an-drariny amin'ny vahiny sy ny kamboty ary ny mpitondratena. Ary ny vahoaka rehetra hanao hoe: Amena. 	
05O	27	20	0,00000	 Aoka ho voaozona izay mandry amin'ny vadin-drainy fa manainga ny firakofan-drainy izy. Ary ny vahoaka rehetra hanao hoe: Amena. 	
05O	27	21	0,00000	 Aoka ho voaozona izay mandry amin'ny biby, na biby inona na biby inona. Ary ny vahoaka rehetra hanao hoe: Amena.	
05O	27	22	0,00000	 Aoka ho voaozona izay mandry amin'ny anabaviny, na zanakavavin-drainy izany, na zanakavavin-dreniny. Ary ny vahoaka rehetra hanao hoe: Amena.	
05O	27	23	0,00000	 Aoka ho voaozona izay mandry amin'ny rafozam-baviny. Ary ny vahoaka rehetra hanao hoe: Amena.	
05O	27	24	0,00000	 Aoka ho voaozona izay mamono an-tàkona ny namany. Ary ny vahoaka rehetra hanao hoe: Amena.	
05O	27	25	0,00000	 Aoka ho voaozona izay mandray kolikoly mba hamono aina, dia ny rà tsy manan-tsiny. Ary ny vahoaka rehetra hanao hoe: Amena.	
05O	27	26	0,00000	 Aoka ho voaozona izay tsy mitana ny tenin'ity lalàna ity mba hanarahany azy. Ary ny vahoaka rehetra hanao hoe: Amena.	
05O	28	1	0,00000	[TSO-DRANO SY OZONA] Raha manaiky tsara ny feon'ny Tompo Andriamanitrao hianao, ka manaraka sy mitandrina ny didiny rehetra andidiako anao anio, Iaveh Andriamanitrao hanandratra anao ho ambonin'ny firenena rehetra amin'ny tany. 	
05O	28	2	0,00000	 Izao fitahiana rehetra izao no ho tonga aminao sy ho azonao, raha manaiky ny feon'ny Tompo Andriamanitrao hianao.	
05O	28	3	0,00000	 Ao an-tanàna hianao hotahina; any an-tsaha hianao hotahina. 	
05O	28	4	0,00000	 Hotahina ny naloaky ny kibonao, ny vokatry ny taninao, ny ateraky ny biby fiompinao, dia ny teraky ny biby manompo lehibe sy ny madinika. 	
05O	28	5	0,00000	 Hotahina ny sobika sy ny vata fitahiriza-mofonao. 	
05O	28	6	0,00000	 Miditra hianao hotahina, mivoaka hianao hotahina.	
05O	28	7	0,00000	 Ny fahavalo mitsangan-kiady aminao hataon'ny Tompo vaky mandositra eo anoloanao; làlana iray no nandrosoany hiady aminao, fa làlana fito kosa no handosirany eo anoloanao. 	
05O	28	8	0,00000	 Handidy ny fitahiany homba anao Iaveh, amin'ny sompitrao sy amin'ny asan-tànanao rehetra. Hotahiny hianao any amin'ny tany izay omen'ny Tompo Andriamanitrao anao. 	
05O	28	9	0,00000	 Hampaharitra anao Iaveh ho vahoaka masina ho azy, araka ny efa nianianany taminao, raha mitandrina ny didin'ny Tompo Andriamanitrao hianao, ka mandeha amin'ny làlany; 	
05O	28	10	0,00000	 dia ho hitan'ny firenena rehetra fa antsoina aminao ny anaran'ny Tompo ka hatahotra anao izy ireo.	
05O	28	11	0,00000	 Hofenoin'ny Tompo soa hianao, dia ny aloaky ny kibonao, ny teraky ny biby fiompinao, ary ny vokatry ny taninao, any amin'ny tany efa nianianan'ny Tompo tamin'ny razanao homena anao. 	
05O	28	12	0,00000	 Hovohan'ny Tompo ho anao ny raki-tsoany, dia ny lanitra, handatsahany ny ranonorana amin'ny fotoany eo amin'ny taninao, sy hitahiany ny asan-tànanao rehetra. Firenena maro no hampisamboranao, fa hianao kosa tsy mba hisambotra. 	
05O	28	13	0,00000	 Halahatry ny Tompo ho lohany hianao, fa tsy ho rambony. Ho ambony mandrakariva hianao, fa tsy ho ambany na oviana na oviana, raha tahiny hianao mitandrina ny didin'ny Tompo Andriamanitrao, izay andidiako anao anio, ka mitandrina sy manaraka izany, 	
05O	28	14	0,00000	 fa tsy mivily ho amin'ny ankavanana na ho amin'ny ankavian'ny didy rehetra andidiako anao anio mba hanaraka sy hanompo andriamani-kafa. 	
05O	28	15	0,00000	 Fa raha tsy manaiky ny feon'ny Tompo Andriamanitrao kosa hianao, mba hitandremanao sy hanarahanao ny didiny rehetra sy ny lalàna rehetra andidiako anao anio, dia izao no ozona rehetra ho tonga sy hihatra aminao: 	
05O	28	16	0,00000	 Ao an-tanàna hianao hozonina; any an-tsaha hianao hozonina. 	
05O	28	17	0,00000	 Hozonina ny sobika amam-bata fitahiriza-mofonoa. 	
05O	28	18	0,00000	 Hozonina ny aloaky ny kibonao, ny vokatry ny taninao, ny teraky ny biby fiompinao lehibe sy madinika. 	
05O	28	19	0,00000	 Miditra hianao hozonina, mivoaka hianao hozonina. 	
05O	28	20	0,00000	 Ozona, horohoro ary fampitahorana no hatsindrin'ny Tompo anao amin'izay raharaha hataonao rehetra mandra-paharingana sy levona faingana anao, noho ny haratsian'ny asa nataonao, izay nahafoizanao ahy. 	
05O	28	21	0,00000	 Hopetahan'ny Tompo areti-mandringana ny tenanao, mandra-pahalevona anao tsy eo amin'ny tany vao hidiranao hanananao azy. 	
05O	28	22	0,00000	 Iaveh hikapoka anao amin'ny areti-mampitsipozipozy, tazo, fanaintainana, hafanana mahamay, andro mihantona, aretim-bary sy niela, ka hoenjehin'ireo hianao, mandra-pahalevona anao. 	
05O	28	23	0,00000	 Ny lanitrao eo ambony lohanao ho varahina, ary ny tany eo ambany tongotrao ho vy. 	
05O	28	24	0,00000	 Ny vovoka amam-pasika no ranonorana halatsak'Iaveh amin'ny taninao, ka hidina avy any an-danitra hankaminao, mandra-pahalany ritra anao. 	
05O	28	25	0,00000	 Hataon'ny Tompo resy eo anoloan'ny fahavalonao hianao, làlana iray no hivoahanao hiady aminy, fa làlana fito kosa no handosiranao eo anoloany, ary ho zavatra mahatsiravina ho an'ny fanjakana rehetra ambonin'ny tany hianao. 	
05O	28	26	0,00000	 Hohanin'ny voromanidina rehetra sy ny biby dia ny fatinao, ary tsy hisy hanaitra an'ireny.	
05O	28	27	0,00000	 Iaveh hikapoka anao amin'ny dridran'i Ejipta, fivontosam-body, anakandro, ary hatina tsy laitram-panafody. 	
05O	28	28	0,00000	 Iaveh hikapoka anao amin'ny firediredena, fahajambana, ary fahaverezan-tsaina, 	
05O	28	29	0,00000	 hitsapatsapa amin'ny mitatao-vovonana, toy ny jamba amin'ny aizim-pito hianao; tsy hahomby amin'ny làlana alehanao, hampahoriana isan'andro hianao, ary hobaboina, nefa tsy hisy hamonjy anao. 	
05O	28	30	0,00000	 Hifamofo amim-behivavy hianao, fa olon-kafa no hahazo azy; hanao trano hianao fa tsy honina aminy; hamboly voaloboka hianao, fa tsy hahazo ny vokany. 	
05O	28	31	0,00000	 Hovonoina eo imasonao ny ombinao, fa tsy hihinana amin'izany hianao, hotsoahana eo anatrehanao ny ampondranao, fa tsy haverina aminao izy, ary hatolotra ny fahavalonao ny ondrinao, fa tsy hisy hamonjy anao akory. 	
05O	28	32	0,00000	 Hatolotra ny firenena hafa ny zanakao lahy aman-janakao vavy, ka ny masonao foana no hipitrapitra sy ho valalanina tontolo andro noho ny alahelo azy, fa ny tànanao tsy hahefa na inona na inona. 	
05O	28	33	0,00000	 Ny vokatry ny taninao, ny vokatry ny asanao rehetra, hohanin'olon-kafa tsy fantatrao akory, ary hianao hampahoriana sy homongoin'ny sasany isan'andro. 	
05O	28	34	0,00000	 Hanjary adala hianao amin'ny fijerena ny zavatra ho hitan'ny masonao.	
05O	28	35	0,00000	 Hasian'ny Tompo fery ratsy tsy laitra-panafody ny lohalikao sy ny fenao, hasiany hatrany am-paladianao ka hatrany an-tampon-dohanao. 	
05O	28	36	0,00000	 Hampandehanin'ny Tompo hianao sy ny mpanjaka natsanganao ho lohanao, ho any amin'ny firenena tsy fantatrao sy tsy fantatry ny razanao, dia hanompo andriamani-kafa vato aman-kazo any hianao, 	
05O	28	37	0,00000	 ka hanjary figagan'ny olona sy fanao angano amam-pihomehezana hianao, any amin'izay vahoaka rehetra hitondran'ny Tompo anao any. 	
05O	28	38	0,00000	 Be no voan-javatra hoentinao any an-tsahanao fa kely no hakarinao, satria ho lanin'ny valala ireny. 	
05O	28	39	0,00000	 Hamboly voaloboka hianao, sy hanolokolo azy koa, fa tsy hisotro ary tsy hioty na inona na inona akory, satria hohanin'ny fositra ireny. 	
05O	28	40	0,00000	 Hanana fototr'oliva hianao amin'ny faritaninao rehetra, fa tsy hihosotra diloilo akory, satria hihintsana ny olivanao. 	
05O	28	41	0,00000	 Hiteraka zazalahy aman-jazavavy hianao, nefa tsy ho anao ireny, fa ho lasan-ko babo. 	
05O	28	42	0,00000	 Ho lanin'ny bibikely ny hazonao rehetra sy ny vokatry ny taninao. 	
05O	28	43	0,00000	 Ny vahiny monina eo aminao hisondrotra hatrany ho ambony noho hianao; fa hianao kosa hietry mandrakariva ho ambany; 	
05O	28	44	0,00000	 izy hampisambotra anao, fa hianao kosa tsy mba hampisambotra azy, izy ho lohany, fa hianao kosa ho rambony.	
05O	28	45	0,00000	 Hianjera aminao avokoa ireo ozona rehetra ireo, ary hanenjika sy hahatratra anao tokoa, mandra-paharinganao mihitsy, noho hianao tsy nanaiky ny feon'ny Tompo Andriamanitrao, hitandremanao ny didy aman-dalàny nandidiany anao. 	
05O	28	46	0,00000	 Ary ho famantarana amam-pahagagana ho anao sy ny taranakao mandrakizay izany.	
05O	28	47	0,00000	 Noho hianao tsy nanompo an'ny Tompo Andriamanitrao an-kafaliana sy an-jotom-po ho valin'ny fananam-be amin'ny zavatra rehetra; 	
05O	28	48	0,00000	 dia amin'ny hanoanana sy hetaheta, ary amin'ny fitanjahana sy tsy fananana na inona na inona kosa no hanompoanao ny fahavalonao, izay halefan'ny Tompo hamely anao; hanisy jioga vy ny vozonao mandra-pandringany anao izy. 	
05O	28	49	0,00000	 Firenena avy lavitra, avy any amin'ny faravazantany, faingam-pandeha hoatra ny fanidin'ny voromahery, firenena tsy azonao veroka akory no hampandehanin'ny Tompo hamely anao; 	
05O	28	50	0,00000	 firenena mahatsiravina endrika, tsy handala ny antitra na hangoraka ny tanora akory. 	
05O	28	51	0,00000	 Ho laniny ny teraky ny biby fiompinao sy ny vokatry ny taninao mandra-pahalevona anao. Tsy misy hamelàny ho anao, na vary, na divay vaovao, na diloilo, na teraky ny biby fiompinao, na lehibe na kely, mandra-pandringany anao. 	
05O	28	52	0,00000	 Hataony fahirano hianao, anatin'ny vavahadinao rehetra, mandra-paharavan'ny manda avo sy mafy amin'ny taninao, izay nitokianao. Hataony fahirano hianao ao amin'ny vavahadinao rehetra sy amin'ny tany rehetra, izay nomen'ny Tompo Andriamanitrao anao. 	
05O	28	53	0,00000	 Hohaninao ny naloaky ny kibonao, dia ny nofon'ny zanakao lahy aman-janakao vavy, izay nomen'ny Tompo Andriamanitrao anao, fa ho mafy loatra ny horohoro amam-pahoriana haneren'ny fahavalonao anao. 	
05O	28	54	0,00000	 Ny lehilahy fatra-piangentsana sy zatra manao fiainana indrindra aminareo, ho ratsy fijery ny rahalahiny sy ny vady mandry eo am-pofoany ary ny zanany sisa tsy novonoiny, 	
05O	28	55	0,00000	 ary tsy misy omeny amin'ny nofon-janany izay hohaniny, satria tsy hisy sisa intsony ao aminy noho ny hamafin'ny horohoro amam-pahoriana haneren'ny fahavalonao anao, anatin'ny vavahadinao rehetra. 	
05O	28	56	0,00000	 Ny vehivavy fatra-piangentsana sy zatra manao fiainana indrindra aminareo, izay malemilemy sy sarotsarotiny ka tsy sahy manitsaka ny tany amin'ny faladiany akory, dia ho ratsy fijery ny vady mandry eo am-pofoany, sy ny zanany lahy aman-janany vavy, 	
05O	28	57	0,00000	 noho ny amin'ny ahitra izay nivoaka avy eo anelanelan'ny tongony, sy noho ny zanany vao teraka, satria hohaniny mangingina izany, fa tsy manana na inona na inona izy, noho ny hamafin'ny horohoro amam-pahoriana haneren'ny fahavalonao anao, anatin'ny vavahadinao rehetra.	
05O	28	58	0,00000	 Raha tsy tandremanao tsara ny fanarahana ny teny rehetra amin'ity lalàna ity, izay voasoratra amin'ity boky ity, ka tsy atahoranao ity anarana be voninahitra sy mahatahotra ity hoe Iaveh Andriamanitrao, 	
05O	28	59	0,00000	 dia hataon'ny Tompo mahatsiravina mihitsy ny loza hamelezany anao sy ny loza hamelezany ny taranakao, loza lehibe sady tsy tapaka, aretina mafy sy sarotra sitranina. 	
05O	28	60	0,00000	 Hataony hihatra aminao indray ny aretina rehetra tany Ejipta izay nampangovitra anao, ka hiraikitra aminao izany. 	
05O	28	61	0,00000	 Fanampin'izany, hataon'ny Tompo mahazo anao koa, ny aretina amam-pery isan-karazany izay tsy voasoratra amin'ny bokin'ity lalàna ity, mandra-paharinganao. 	
05O	28	62	0,00000	 Hianao efa maro toy ny kintana eny an-danitra iny, ka ho olom-bitsy sisa ho tavela aminao, noho hianao tsy nihaino ny feon'ny Tompo Andriamanitrao. 	
05O	28	63	0,00000	 Ho toy ny nifalian'ny Tompo tamin'ny nanasoavany sy nampitomboany anao ihany no hifalian'ny Tompo koa amin'ny handringanany sy handravàny anao kosa, ka hofongorana hianareo amin'ny tany hidiranao hanananao azy.	
05O	28	64	0,00000	 Haelin'ny Tompo any amin'ny vahoaka rehetra hatrany amin'ny faravazantany hianao, ary any dia hanompo andriamani-kafa vato aman-kazo tsy fantatrao na fantatry ny razanao akory. 	
05O	28	65	0,00000	 Any amin'izany firenena izany hianao, dia tsy ho afaka ahiahy ary tsy misy tany hitsaharan'ny faladianao; fo tebiteby, maso manjambena ary fanahy miferin'aina no homen'ny Tompo anao any. 	
05O	28	66	0,00000	 Ny ainao hihevingevina eo anoloanao, hianao hangovitra andro aman'alina, ka tsy hanompo izay ho velona intsony hianao. 	
05O	28	67	0,00000	 Maraina hianao hanao hoe: Malakia hariva! Hariva hianao hanao hoe: Malakia maraina! noho ny tahotra hampivadi-po anao sy ny zavatra ho hitan'ny masonao. 	
05O	28	68	0,00000	 Haverin'ny Tompo an-tsambo ho any Ejipta hianao, hihazo ny làlana voalazako taminao hoe: Tsy ho hitanao intsony izany, ary any hianareo hivaro-tena ho andevolahy sy andevovavy amin'ny fahavalonareo nefa tsy hisy mpividy. 	
05O	28	69	0,00000	 Izao no tenin'ny fanekena nandidian'ny Tompo an'i Moizy hatao amin'ny zanak'Israely, tany amin'ny tany Moaba, afa-tsy ilay fanekena nataony taminy tany Horeba.	
05O	29	1	0,00000	[FAMPORISIHANA HANAVAOZANA NY FANEKENA] Niantso an'Israely rehetra Moizy, dia nilaza taminy hoe: Efa hitanareo izay nataon'ny Tompo teo imasonareo, tany amin'ny tany Ejipta, tamin'i Faraona sy ny mpanompony rehetra ary ny taniny rehetra, 	
05O	29	2	0,00000	 dia ny fizahan-toetra lehibe, ireo famantarana amam-pahagagana lehibe efa hitan'ny masonao. 	
05O	29	3	0,00000	 Mandrak'androany anefa dia mbola tsy nomen'ny Tompo fo mahalala sy maso mahita ary sofina mahare hianareo. 	
05O	29	4	0,00000	 Efapolo taona no nitondrako anareo tany an'efitra; nefa ny fitafiana teny an-koditrareo tsy tonta, ny kapa tamin'ny tongotrareo tsy tonta, 	
05O	29	5	0,00000	 tsy mofo nohaninareo, tsy divay na labiera nosotroinareo; mba hahazoanareo mahalala fa izaho no Iaveh Andriamanitrareo. 	
05O	29	6	0,00000	 Toy izany no nahatongavanareo teto amin'ity toerana ity. Nivoaka nitsena antsika hiady tamintsika Sehona mpanjakan'i Hesebona, sy Oga mpanjakan'i Basàna, fa resintsika, 	
05O	29	7	0,00000	 ka nalaintsika ny taniny, dia nomentsika ho zaratanin'ny Robenita sy ny Gadita ary ny antsasa-pokon'ny Manasita. 	
05O	29	8	0,00000	 Koa tandremo ary ny tenin'ity fanekena ity, ary araho izy, mba hahomby hianareo, amin'izay rehetra hataonareo. 	
05O	29	9	0,00000	 Miseho eto anatrehan'ny Tompo Andriamanitrareo hianareo rehetra anio, dia ny lehibenareo, ny fokonareo, ny loholonareo, ny mpifehy anareo, ny lehilahy rehetra amin'Israely, 	
05O	29	10	0,00000	 ny zanakareo sy ny vadinareo ary ny vahiny eo an-tobinao hatramin'ny mpikapa hazonao ka hatramin'ny mpantsaka ranonao, 	
05O	29	11	0,00000	 mba hiditra amin'ny faneken'ny Tompo Andriamanitrao, sy amin'ny fianianany; dia ny fanekena izay ataon'ny Tompo Andriamanitrao aminao anio, 	
05O	29	12	0,00000	 mba hanandratany anao anio ho vahoakany, dia izy no ho Andriamanitrao, araka ny nolazainy taminao sy nianianany tamin'ny razanao Abrahama sy Isaaka ary Jakoba. 	
05O	29	13	0,00000	 Tsy aminao ihany no anaovako izao fanekena sy fianianana izao, 	
05O	29	14	0,00000	 fa amin'izay rehetra eto amintsika anio, eto anatrehan'ny Tompo Andriamanitsika, sy amin'ireo tsy eto amintsika anio koa na iza na iza.	
05O	29	15	0,00000	 Fantatrareo izay nitoerantsika tany Ejipta sy izay namakiantsika ny tanin'ny firenena izay nandalovanareo; 	
05O	29	16	0,00000	 efa hitanareo ny fahavetavetan'izy ireo sy ny sampy vato aman-kazo, volafotsy amam-bolamena, tany amin'izy ireo. 	
05O	29	17	0,00000	 Koa aoka tsy hisy aminareo anio, na lahy na vavy, na fianakaviana na foko, hanana fo mivily miala amin'ny Tompo Andriamanitsika, mba handeha hanompo ny andriamanitr'ireny firenena ireny; aoka tsy hisy aminareo ho fototra hiteraka poizina sy absinta. 	
05O	29	18	0,00000	 Aoka tsy hisy amin'izay mandre ny tenin'ity fianianana ity, hihambo anankam-pony manao hoe: Hiadana ihany aho, na dia mandeha manaraka ny ditran'ny foko aza; ka dia ho voatariky ny efa leony izay mangetaheta. 	
05O	29	19	0,00000	 Tsy hanaiky hamela heloka izany olona izany Iaveh, fa hirehitra amin'izany olona izany ny hatezeran'ny Tompo sy ny fahasarotam-piarony ka hianjera aminy avokoa ny ozona rehetra voasoratra amin'ity boky ity, ary hovonoin'ny Tompo tsy ho eto ambanin'ny lanitra ny anarany. 	
05O	29	20	0,00000	 Hosarahin'ny Tompo amin'ny fokon'Israely rehetra izy, ka hatolony amin'ny loza, araka ny fanozonana momba ny fanekena voasoratra amin'ity bokin'ny lalàna ity. 	
05O	29	21	0,00000	 Ny taranaka any aoriana, ny zanakareo mbola ho teraka handimby anareo mbamin'ny vahiny avy any amin'ny tany lavitra, hahita ny loza sy ny aretina hamelin'ny Tompo izany tany izany, 	
05O	29	22	0,00000	 dia ny solfara sy ny sira, fanakilàna an'izany tany rehetra izany, izay hofafazana tsy hanome vokatra avy aminy, tsy haniriana ahitra akory, toy ny tamin'ny fikorontanan'i Sodoma sy Gomora, Adamà sy Seboima, izay nakorontan'ny Tompo tamin'ny fahatezerany amam-pahavinirany, 	
05O	29	23	0,00000	 ka hiteny izany firenena rehetra izany hanao hoe: Nahoana Iaveh no dia nanao izao tamin'izany tany izany? Inona no dia nahatonga izao firehetam-pahatezerana lehibe izao? Dia hisy hilaza hanao hoe: 	
05O	29	24	0,00000	 Noho izy ireo nahafoy ny fanekena tamin'ny Tompo Andriamanitry ny razany, izay nataony tamin'izy ireo, fony izy nampivoaka azy avy tany amin'ny tany Ejipta, 	
05O	29	25	0,00000	 ka nandeha nanompo andriamani-kafa sy niankohoka teo anatrehan'ireny andriamanitra tsy fantany akory, na nomen'ny Tompo ho anjarany, 	
05O	29	26	0,00000	 dia nirehitra tamin'izany tany izany ny fahatezeran'ny Tompo, nazerany taminy avokoa ny ozona rehetra voasoratra amin'ity boky ity. 	
05O	29	27	0,00000	 Fahatezerana sy fahavinirana amam-pisafoahana lehibe no nanatsoahan'ny Tompo azy hiala amin'ny taniny, sy nanilihany azy ho any an-tany hafa, tahaka izao ankehitriny izao: 	
05O	29	28	0,00000	 Ny zava-miafina, an'ny Tompo Andriamanitsika; fa ny zava-nambara kosa, antsika sy ny taranatsika mandrakizay, mba hanatanterahantsika ny teny rehetra amin'ity lalàna ity.	
05O	30	1	0,00000	[NY HIVERENAN'ISRAELY AMIN'ANDRIAMANITRA - ZAKA TANDREMANA NY DIDIN'ANDRIAMANITRA - EO ANATREHANY NY FIAINANA SY NY FAHAFATESANA] Rahefa tonga izay hiharan'izao zavatra rehetra izao aminao dia ny tso-drano sy ny ozona izay nataoko teo anoloanao ary hataonao ho zavatra tokoa indray izany any amin'ny firenena handroahan'ny Tompo Andriamanitrao anao, 	
05O	30	2	0,00000	 ka miverina amin'ny Tompo Andriamanitrao sy mihainò ny feony amin'ny fonao rehetra sy amin'ny fanahinao rehetra hianao sy ny taranakao, araka izao andidiako anao anio izao, 	
05O	30	3	0,00000	 Iaveh Andriamanitrao kosa hampody izay babo aminao sy hamindra fo aminao. Hangoniny avy any amin'ny firenena nanelezan'ny Tompo anao indray hianao. 	
05O	30	4	0,00000	 Na dia efa any amin'ny faravodilanitra aza ny voasesi-tany aminao, dia avy any no hanangonan'ny Tompo Andriamanitrao anao, any no hangalany anao, 	
05O	30	5	0,00000	 ary haverin'ny Tompo Andriamanitrao amin'ny tany efa nananan'ny razanao, ka hanana izany hianao. Hanisy soa anao izy ary hahamaro anao mihoatra noho ny razanao. 	
05O	30	6	0,00000	 Hoforan'ny Tompo Andriamanitrao ny fonao sy ny fon'ny taranakao, hitiavanao an'ny Tompo Andriamanitrao, amin'ny fonao rehetra sy amin'ny fanahinao rehetra mba ho velona hianao. 	
05O	30	7	0,00000	 Ary hazeran'ny Tompo Andriamanitrao amin'ny fahavalonao, izay nankahala sy nanenjika anao, ireny fanozonana rehetra ireny. 	
05O	30	8	0,00000	 Ka dia hihaino ny feon'ny Tompo Andriamanitrao indray hianao, sy hanaraka izao didy rehetra andidiako anao anio izao, 	
05O	30	9	0,00000	 ka hanototra soa anao Iaveh Andriamanitrao, amin'ny asan-tànanao, ny naloaky ny kibonao, ny teraky ny biby fiompinao ary ny vokatry ny taninao, fa hifaly aminao indray Iaveh manisy soa anao, toy ny nifaliany tamin'ny razanao, 	
05O	30	10	0,00000	 raha mihaino ny feon'ny Tompo Andriamanitrao hianao, ka mitandrina ny didy aman-dalàna voasoratra amin'ity bokin'ny lalàna ity, raha miverina amin'ny Tompo Andriamanitrao, amin'ny fonao rehetra, sy amin'ny fanahinao rehetra. 	
05O	30	11	0,00000	 Izao didy andidiako anao izao tsy dia hoe, ambony ho anao na ivelan'ny takatrao. 	
05O	30	12	0,00000	 Tsy any an-danitra izy ka hisy hanaovanao hoe: Iza no hiakatra any an-danitra haka izany ho antsika sy hampahafantatra izany antsika mba hanarahantsika azy? 	
05O	30	13	0,00000	 Tsy any an-dafin'ny ranomasina izany, ka hisy hanaovanao hoe: Iza no hampita ny ranomasina haka izany ho antsika, sy hampahafantatra izany antsika mba hanarahantsika azy? 	
05O	30	14	0,00000	 Fa eo akaikinao indrindra ny teny, dia eo am-bavanao sy ao am-ponao, mba hanarahanao azy.	
05O	30	15	0,00000	 Indro, nataoko eo anoloanao androany ny fiainana sy ny tsara, ny fahafatesana sy ny ratsy, 	
05O	30	16	0,00000	 tamin'ny nandidiako anao androany ho tia an'ny Tompo Andriamanitrao sy handeha amin'ny làlany, ary hitandrina ny didy aman-dalàny mbamin'ny fitsìpiny, mba ho velona hianao, sy hihamaro ary hambinin'ny Tompo Andriamanitrao any amin'ny tany efa hidiranao mba hanananao azy. 	
05O	30	17	0,00000	 Fa raha mivily kosa ny fonao, ka tsy mihaino hianao, fa mety hotarihina hiankohoka amin'andriamani-kafa sy hanompo azy, 	
05O	30	18	0,00000	 dia ambarako anareo dieny ankehitriny, fa ho ringana tokoa hianareo; tsy ho lava andro any amin'ny tany efa hidiranao hanananao azy, rahefa tafita an'i Jordany, hianao. 	
05O	30	19	0,00000	 Miantso ny tany aman-danitra ho vavolombelona aminareo aho anio, fa nataoko eo anoloanao ny fiainana sy ny fahafatesana, ny tsodrano sy ny ozona; koa fidio ary ny fiainana, mba ho velona hianao sy ny taranakao, 	
05O	30	20	0,00000	 amin'ny fitiavana an'ny Tompo Andriamanitrao, sy fihainoana ny feony, ary firaiketana aminy, fa izany no fiainanao sy andro lava honenanao any amin'ny tany efa nianianan'ny Tompo homena an'i Abrahama sy Isaaka ary Jakoba, razanao.	
05O	31	1	0,00000	[JOSOE DIMBIN'I MOIZY AMIN'NY FITONDRANA - NY LALÀNA NAPETRAKA AMIN'NY TARANAK'I LEVÌ] Ary nanao izao teny izao tamin'Israely rehetra koa Moizy ka nanao tamin'izy ireo hoe: 	
05O	31	2	0,00000	 Efa roapolo amby zato taona androany aho izao, ka tsy afaka mivoaka sy miditra intsony, ary Iaveh efa nilaza tamiko hoe: Tsy hita an'io Jordany io hianao. 	
05O	31	3	0,00000	 Iaveh Andriamanitrao no hita eo alohanao, izy no handringana ireo firenena ireo eo anoloanao, ka dia hahazo azy ireo hianao. Josoe no hita eo alohanao, araka ny voalazan'ny Tompo. 	
05O	31	4	0,00000	 Toy ny nataon'ny Tompo tamin'i Sehona sy Oga, mpanjakan'ny Amoreana, izay naringany mbamin'ny taniny, no hataony amin'ireo koa. 	
05O	31	5	0,00000	 Hatolotry ny Tompo aminareo izy, ka ataovy araka ny lalàna rehetra nandidiako anareo. 	
05O	31	6	0,00000	 Mahereza ary matanjaha tsara, fa aza matahotra na mimalo amin'ireo akory, satria Iaveh Andriamanitrao no miara-mandeha aminao, tsy hahafoy anao izy na handao anao.	
05O	31	7	0,00000	 Dia nantsoin'i Moizy Josoe, ka hoy izy taminy, teo anatrehan'Israely rehetra: Mahereza ary matanjaha tsara, fa hianao no hiditra miaraka amin'ity vahoaka ity, any amin'ny tany efa nianianan'ny Tompo tamin'ny razany homena azy ireo; ary hianao no hampanana azy ireo izany. 	
05O	31	8	0,00000	 Fa Iaveh no handeha eo alohanao, izy no homba anao fa tsy hahafoy anao na handao anao izy, ka aza matahotra na mivadi-po hianao. 	
05O	31	9	0,00000	 Nosoratan'i Moizy izany lalàna izany, dia natolony tamin'ny mpisorona, taranak'i Levì mpitondra ny fiaran'ny faneken'ny Tompo, mbamin'ny loholon'Israely rehetra. 	
05O	31	10	0,00000	 Ary nomeny izao didy izao izy: Aorian'ny isam-pito taona amin'ny fotoan'ny taom-panafahana, amin'ny fetin'ny Tabernakla, 	
05O	31	11	0,00000	 raha ilay tonga hiseho eo anatrehan'ny Tompo Andriamanitrao iny Israely rehetra, any amin'ny fitoerana izay hofidiny; dia vakio eo anatrehan'Israely rehetra ity lalàna ity, mba hohenoiny. 	
05O	31	12	0,00000	 Vorio avokoa ny vahoaka, na lahy na vavy, na ankizy na vahiny eo anatin'ny vavahadinao, mba hihaino ka hianatra ny hatahotra an'ny Tompo Andriamanitrareo, ka hitandrina tsara sy hanaraka ny teny rehetra amin'ity lalàna ity. 	
05O	31	13	0,00000	 Ary handre izany ny zanany, izay tsy mahalala, ka hianatra ny hatahotra an'ny Tompo Andriamanitrareo, amin'ny andro rehetra hiainanareo eo amin'ny tany izay efa hankanesanareo hanananareo azy, rahefa tafita an'i Jordany hianareo. 	
05O	31	14	0,00000	 Dia hoy Iaveh tamin'i Moizy: Indro, antomotra ny fotoana hahafatesanao; koa antsoy Josoe, ary tongava ao an-trano lay fihaonana hianareo, mba hanomezako azy ny didiko. Dia nandeha nankao an-trano lay fihaonana Moizy sy Josoe, 	
05O	31	15	0,00000	 ka niseho tao an-trano Iaveh tamin'ny andry rahona, ary nijanona teo am-baravaran'ny trano lay fihaonana. 	
05O	31	16	0,00000	 Dia hoy Iaveh tamin'i Moizy: Indro efa ho tafandriana any amin'ny razanao hianao, ary ity vahoaka ity hitsangana hitolo-tena amin'ny andriamani-kafa any amin'ny tany efa hidirany. Handao ahy izy ary hivadika ny fanekena nataoko taminy. 	
05O	31	17	0,00000	 Dia hirehitra aminy ny fahatezerako amin'izany, hafoiko izy, ary hafeniko aminy ny tavako, ka dia hataon'ny olona levona izy, sady hianjeran-doza amam-pahoriana be dia be. Izay vao ho vaky hoe: Moa ve tsy noho Andriamanitro tsy eto amiko no nianjeran'izao fahoriana izao amiko? 	
05O	31	18	0,00000	 Izaho anefa amin'izany andro izany dia hanakona ny tavako noho ny ratsy rehetra nataony, tamin'ny niviliany hanaraka andriamani-kafa. 	
05O	31	19	0,00000	 Koa soraty izao tonon-kira izao. Ampianaro ny zanak'Israely izany, ary ataovy eo am-bavany mba ho vavolombelona hoentiko miampanga ny zanak'Israely izany tonon-kira izany. 	
05O	31	20	0,00000	 Satria izy ireo rahefa tafiditra eo amin'ny tany nampanantenaiko ny razany tamim-pianianana, tany tondra-dronono sy tantely, ka efa nihinana sy voky, ary nihamatavy, dia amin'izay izy no hivily hanaraka andriamani-kafa ka hanompo azy ary haniratsira ahy sy hivadika ny fanekeko. 	
05O	31	21	0,00000	 Koa rahefa idiran-doza amam-pahoriana be izy, dia izao tonon-kira izao no ho vavolombelona hiampanga azy, fa tsy ho very tadidy, tsy ho afaka am-bavan'ny taranany izao. Satria efa fantatro izay saina ao aminy hatramin'ny ankehitriny, na dia alohan'ny hampidirako azy any amin'ny tany nampanantenaiko tamim-pianianana aza.	
05O	31	22	0,00000	 Dia nosoratan'i Moizy androtr'izay ihany izany tonon-kira izany, ka nampianariny ny zanak'Israely. 	
05O	31	23	0,00000	 Ary Iaveh nanome didy an'i Josoe, zanak'i Nòna, ka nanao taminy hoe: Mahereza ary matanjaha tsara fa hianao no hampiditra ny zanak'Israely any amin'ny tany nampanantenaiko azy tamim-pianianana, ary izaho homba anao. 	
05O	31	24	0,00000	 Nony efa tapitra voasoratr'i Moizy tamin'ny boky anankiray ny tenin'ity lalàna ity, 	
05O	31	25	0,00000	 dia nanome izao didy izao tamin'ny Levita mpitondra ny fiaran'ny faneken'ny Tompo izy: 	
05O	31	26	0,00000	 Raiso ity bokin'ny lalàna ity ka apetraho eo anindran'ny fiaran'ny faneken'ny Tompo Andriamanitrareo, ka eo izy dia ho vavolombelona miampanga anao. 	
05O	31	27	0,00000	 Fa fantatro ny ditran'ny fonao sy ny hamafy hatokao; amin'izao aho mbola velona eo aminareo izao aza, efa niodina tamin'ny Tompo hianareo, ka mainka izany fa rahefa maty aho. 	
05O	31	28	0,00000	 Koa vorio eto amiko ny loholona rehetra amin'ny fokonareo sy ny mpitsara anareo, dia hanonona izao teny izao amin'ny sofiny aho, ary hiantso ny lanitra sy ny tany ho vavolombelona miampanga azy. 	
05O	31	29	0,00000	 Satria fantatro fa rahefa maty aho, dia hihasimba marina tokoa hianareo dia hivily hiala amin'ny làlana nasaiko nalehanareo hianareo, ka ho tratry ny loza, any amin'ny andro aoriana any, noho hianareo nanao izay ratsy eo imason'ny Tompo sy nampahatezitra azy tamin'ny asan-tànanareo. 	
05O	31	30	0,00000	 Dia nolazain'i Moizy hatramin'ny farany, teo an-tsofin'ny fiangonan'Israely rehetra, izao tonon-kira izao:	
05O	32	1	0,00000	[TONON-KIRAN'I MOIZY] Mampandria sofina, ry lanitra, fa hiteny aho; ary aoka ny tany hihaino ny teny haloaky ny vavako. 	
05O	32	2	0,00000	 Aoka hirotsaka toa ranonorana ny fampianarako; ary hilatsaka tahaka ny ando ny teniko, dia tahaka ny tandrifin-drahona amin'ny zava-maitso, toy ny rano mitete amin'ny ahi-maitso. 	
05O	32	3	0,00000	 Fa hitory ny anaran'ny Tompo aho: ka omeo voninahitra ny Andriamanitsika. 	
05O	32	4	0,00000	 Ny Vatolampy, lavorary ny asany, ara-drariny ny lalany rehetra; fa Andriamanitra mahatoky sy tsy misy ratsy izy; marina sy mahitsy. 	
05O	32	5	0,00000	 Nanota taminy izy ireo, tsy mba ny zanany fa ny faikan'izy ireo, taranaka ratsy sy mpivadika. 	
05O	32	6	0,00000	 Izany va no avalinareo an'ny Tompo, ry vahoaka adala, tsy manam-pahendrena? Tsy izy va no rainao sy mpahary anao, izay nanao anao sy nanorina anao? 	
05O	32	7	0,00000	 Tsarovy ny andro taloha, saino ny taona tamin'ny taranaka taloha, anontanio an-drainao, fa hatorony anao, amin'ny anti-panahy, fa halazany anao: 	
05O	32	8	0,00000	 Nony nomen'ny Avo indrindra zaratany ny firenena, nony natokotokony ny zanak'olombelona, dia nametra ny faritanin'ny vahoaka izy; araka ny isan'ny zanak'Israely. 	
05O	32	9	0,00000	 Satria ny anjaran'ny Tompo dia ny vahoakany, ary Jakoba no anjara lovany.	
05O	32	10	0,00000	 Hitany tany an-tany efitra izy, dia tao an-tany foana misy biby dia mierona, ka nofefeny sy nokolokoleny ary notandremany toy ny anankandriamasony. 	
05O	32	11	0,00000	 Mova tsy ny voromahery manaitaitra ny zanany madinika sy manidintsidina eo ambonin'ny zanany no namelarany ny elany nandraisany azy, sy nitondrany azy teo ambonin'ny elany. 	
05O	32	12	0,00000	 Iaveh irery no nitondra azy; fa tsy nisy andriamani-kafa niaraka taminy. 	
05O	32	13	0,00000	 Teo ambonin'ny havoana amin'ny tany no nampiakarany azy; ary ny vokatry ny saha no nohanin'Israely: nampitsentsefiny azy ny tantely avy amin'ny vatolampy sy ny diloilo avy amin'ny vato mafy indrindra; 	
05O	32	14	0,00000	 ary ny hero-dronono avy amin'ny ombivavy sy ny rononon'ny ondry, mbamin'ny tavin'ny zanak'ondry, sy ny ondrilahy teraka tany Basana sy ny osilahy, ary ny vary faran'izay tsara indrindra; ary ny ran'ny salohim-boaloboka no nosotroinao dia ny divay mandroatra. 	
05O	32	15	0,00000	 Kanjo nihanatavy Jesorona ka nibohy; - eny efa tonga matavy sy botrefona ary dongadonga hianao, - ka dia nahafoy ny Andriamanitra izay nanao azy sy naniratsira ny Vatolampy famonjena azy.	
05O	32	16	0,00000	 Nampahasaro-piaro azy tamin'ny andriamanitra hafa izy ireo ary nampahatezitra azy tamin'ny fahavetavetana. 	
05O	32	17	0,00000	 Nanao sorona tamin'ny demony izay tsy Andriamanitra izy, dia tamin'ny andriamanitra tsy fantany, andriamanitra vaovao, vao niseho tsielatsiela, izay tsy mba natahoran'ny razanareo akory. 	
05O	32	18	0,00000	 Nandao ny Vatolampy izay niteraka anao hianao ary nanadino ny Andriamanitra izay nanao anao. 	
05O	32	19	0,00000	 Nahita izany Iaveh, ka tezitra, nohantsin'ny zanany lahy aman-janany vavy izy. 	
05O	32	20	0,00000	 Hoy izy: Hafeniko azy ny tavako, dia ho hitako izay hiafarany, fa taranaka mpivadibadika izy, zaza tsy manana hitsim-po.	
05O	32	21	0,00000	 Nampahasaro-piaro ahy tamin'izay tsy andriamanitra izy ary nampahatezitra ahy tamin'ny sampiny tsinontsinona, ka dia mba hampahasaro-piaro azy amin'izay tsy vahoaka kosa aho, sy hampahatezitra azy amin'izay firenena adala. 	
05O	32	22	0,00000	 Fa nirehitra ny afon'ny fahatezerako, ka mandoro ny fonenan'ny maty hatrany amin'ny farany ambany, mandevona ny tany amam-bokatra ao aminy, mandrehitra ny tendrombohitra hatramin'ny fotony. 	
05O	32	23	0,00000	 Havangongoko aminy ny loza, holaniko aminy ny zana-tsipikako; 	
05O	32	24	0,00000	 hofezahin'ny mosary izy, holevonin'ny tazo amam-pesta mpandringana; ary halefako hamely azy koa ny nifin'ny biby, mbamin'ny poizin'ny biby mikisaka amin'ny vovoka. 	
05O	32	25	0,00000	 Avy any ivelany, dia hovonoin'ny sabatra ny zaza, ary ao anaty kosa dia hisy fivadiham-po; na ny zatovolahy na ny zatovovavy, na ny zaza mbola minono na ny efa antitra.	
05O	32	26	0,00000	 Saiky hataoko hoe: Hofaohiko amin'ny indray mitsoka ireo, hofoanako tsy ho eo amin'ny olombelona ny fahatsiarovana azy, 	
05O	32	27	0,00000	 raha tsy noho ny tahotro ny hireharehan'ny fahavalo sy ny hahadiso hevitra ny mpandrafy azy, ka hilaza hoe: Ny tananay no nahery; fa tsy Iaveh no nanao izany rehetra izany. 	
05O	32	28	0,00000	 Fa firenena tsy manam-pahendrena izy, ary tsy misy saina eo aminy. 	
05O	32	29	0,00000	 Raha mba hendry dia ho nahalala izao, sy ho nahafantatra ny tokony hiafarany. 	
05O	32	30	0,00000	 Hataon'ny irery lahy ahoana no fanenjika ny arivo, hataon'ny roa lahy ahoana ny fampandositra ny iray alina, raha tsy ny Vatolampy no efa nivarotra azy, raha tsy Iaveh no efa nanolotra azy? 	
05O	32	31	0,00000	 Fa tsy mitovy amin'ny Vatolampintsika ny vatolampin'izy ireo: vavolombelon'izany ny fahavalontsika. 	
05O	32	32	0,00000	 Ka karazam-boaloboka avy any Sodoma no foto-boalobony, sy avy any amin'ny sahan'i Gomora; voaloboka misy poizina no mba voalobony, sampaho mangidy no mba azy. 	
05O	32	33	0,00000	 Poizina avy amin'ny dragona no divainy, poizina mahafaty avy amin'ny aspika. 	
05O	32	34	0,00000	 Moa tsy zavatra voafina ato amiko va izany, sy voaisy fitomboka ato amin'ny rakitro?	
05O	32	35	0,00000	 Ahy ny fampanodiavana sy ny famaliana amin'ny fotoana hahatafintohina ny tongony, fa antomotra ny andro hahitany loza, ary ho avy faingana izay anjara ho azy. 	
05O	32	36	0,00000	 Fa homen'ny Tompo rariny ny vahoakany, ary noho ny mpanompony dia hanenina izy, rahefa hitany fa lany hery ireo, ka tsy misy sisa intsony na ny andevo na ny olona afaka. 	
05O	32	37	0,00000	 Dia hiteny izy hanao hoe: "Aiza izay andriamanitr'ireo? dia ny vatolampy no nialofany, 	
05O	32	38	0,00000	 izay nihinana ny saboran-tsorona nataony sy nisotro ny divaim-panatitra nararany? Aoka hoe hitsangana ireny, aoka hamonjy anareo! Aoka hoe hampialoka anareo ambanin'ny fiarovany! 	
05O	32	39	0,00000	 Jereo amin'izao fa izaho, dia izaho ihany no izy, ary tsy misy andriamanitra miolotra amiko; izaho no mahafaty sy mahavelona; izaho no naharatra, ary izaho koa no hahasitrana. Ary tsy misy olona mahafaka amin'ny tanako. 	
05O	32	40	0,00000	 Eny manangana ny tanako manandrify ny lanitra aho no manao hoe: Velona mandrakizay aho! 	
05O	32	41	0,00000	 Rahefa hanasa ny sabatro manelatselatra sy handray ny fitsarana ny tanako, dia hasiako valim-bonoana ny fahavaloko, ary hampandraisiko tody izay mandrafy ahy. 	
05O	32	42	0,00000	 Homamoiko ra ny zana-tsipikako, ary hihinana nofo ny sabatro: dia ny ran'ny voavono sy ny babo, ary ny loha lava volon'ny fahavalo". 	
05O	32	43	0,00000	 Ry firenena, aoka hanao horakora-pifaliana hianareo, ho voninahitry ny vahoakany. Fa valian'ny Tompo ny ran'ny mpanompony, asiany valim-bonoana izay mandrafy azy. Dia manao fanonerana ho an'ny taniny, ho an'ny vahoakany izy. 	
05O	32	44	0,00000	 Tonga Moizy ka nilaza ny teny rehetra amin'izany tonon-kira izany mba ho ren'ny vahoaka, ary nomba azy Josoe zanak'i Nòna. 	
05O	32	45	0,00000	 Nony tapitra voalazany tamin'Israely rehetra izany teny rehetra izany, 	
05O	32	46	0,00000	 dia hoy izy tamin'izy ireo: Raiso amin'ny fo mazoto izao teny rehetra ambarako eto anatrehanareo anio izao, izay tsy maintsy handidianareo ny zanakareo koa, mba hanarahany tsara ny teny rehetra amin'ity lalàna ity. 	
05O	32	47	0,00000	 Satria tsy zavatra tsy ahoan-tsy ahoana ho anareo izany, fa fiainanareo, ary izany teny izany no hahalava andro anareo, eo amin'ny tany efa ho azonareo amin'ny fitàna an'i Jordany. 	
05O	32	48	0,00000	 Androtr'izay ihany dia niteny tamin'i Moizy Iaveh nanao hoe: 	
05O	32	49	0,00000	 Miakara any amin'io tendrombohitr'i Abarima io, amin'ny tendrombohitra Nebao, amin'i Moaba, tandrifin'i Jerikao, ka tazano ny tany Kanaana, izay omeko ny zanak'Israely ho fananany. 	
05O	32	50	0,00000	 Ho faty eo amin'ny tendrombohitra hiakaranao hianao, dia hangonina any amin'ny razanao, tahaka ny nahafatesan'i Aarona rahalahinao tany an-tendrombohitra Hora, sy nanangonana azy tany amin'ny razany; 	
05O	32	51	0,00000	 satria nanota tamiko teo afovoan'ny zanak'Israely hianareo, tao amin'ny ranon'i Meribà any Kadesy, amin'ny efitra Sina, ka tsy nankamasina ahy, teo afovoan'ny zanak'Israely. 	
05O	32	52	0,00000	 Ho hitanao tandrifinao ny tany, nefa tsy hiditra eo amin'izany tany izany izay omeko ny zanak'Israely hianao.	
05O	33	1	0,00000	[TSO-DRANON'I MOIZY] Izao no tso-drano nataon'i Moizy, olon'Andriamanitra, tamin'ny zanak'Israely, talohan'ny nahafatesany. 	
05O	33	2	0,00000	 Hoy izy: Tonga avy tany Sinaia Iaveh, niposaka ho azy ireo avy any Seira izy; namirapiratra avy ao an-tendrombohitra Farana izy, ary nivoaka teo afovoan'ny masina tsy omby alinalina; ary nitselatra ho azy ireo avy eo ankavanany ny tsirim-pahazavana. 	
05O	33	3	0,00000	 Tiany koa ny vahoaka, eo an-tananao avokoa ny masiny rehetra, mipetraka ao an-tongotrao izy ireo, ary samy mandray ny teninao avokoa. 	
05O	33	4	0,00000	 Nanome didy antsika Moizy; lovan'ny fiangonan'i Jakoba. 	
05O	33	5	0,00000	 Tonga mpanjaka ao amin'i Jesorona izy, nony nivory ny lohan'ny vahoaka mbamin'ny fokon'Israely rehetra.	
05O	33	6	0,00000	 Aoka ho velona fa tsy ho faty Robena, Ary aoka tsy hihena ho vitsy ny lehilahy ao aminy. 	
05O	33	7	0,00000	 Izao kosa ny amin'i Joda; hoy izy: Henoy ny feon'i Joda, ry Iaveh, ary ento hiverina amin'ny vahoakany izy. Ny tanany no hiady ho an'Israely ary hiaro hanampy azy hamely ny fahavalony. 	
05O	33	8	0,00000	 Ny amin'i Levi dia hoy izy: Ny Orimanao sy ny Tomimanao dia amin'ny olonao masina, izay nozahanao toetra tao Masa izay nifamalianao tao amin'ny ranon'i Meriba, 	
05O	33	9	0,00000	 izay nilaza tamin-drainy aman-dreniny hoe: Tsy nahita azy ireo aho, izay tsy nahalala ny rahalahiny na nahafantatra na inona na inona momba ny zanany, fa nankato ny teninao izy, ary nitana ny fanekenao. 	
05O	33	10	0,00000	 Jakoba, ampianariny ny fitsipikao, ary Israely ny lalanao. Manolotra ny emboka manitra eo amin'ny vavoronao izy, sy ny sorona dorana eo ambonin'ny otelinao.	
05O	33	11	0,00000	 Tahio ny heriny, ry Tompo o! ankasitraho ny asan'ny tanany; folahy ny valahan'izay mandrafy azy sy izay mankahala azy: aoka tsy hiarina intsony ireny. 	
05O	33	12	0,00000	 Ny amin'i Benjamina dia hoy izy: Malalan'ny Tompo izy, ka handry fahizay monina eo akaikiny; arovan'ny Tompo lalandava izy, mipetraka eo anelanelan'ny sorony. 	
05O	33	13	0,00000	 Ny amin'i Josefa dia hoy izy: Tahin'ny Tompo ny taniny; azy ny andro fanomezan-tsoan'ny lanitra, ny rano amin'ny hantsana lehibe monina ao ambany; 	
05O	33	14	0,00000	 ny vokatsoa masaky ny masoandro; ny voan-javatra soa indrindra isam-bolana; 	
05O	33	15	0,00000	 ny vokatsoa indrindra avy amin'ny tendrombohitra fahagola; Ny fanomezana tsara indrindra avy amin'ny havoana mandrakizay, 	
05O	33	16	0,00000	 Ny fanomezana tsara indrindra avy amin'ny tany sy ny fahavokarany. Ny fankasitrahan'ilay nitoetra teo amin'ny zava-maniry milobolobo anie ho tonga eo an-dohan'i Josefa, eo amin'ny tampon'ny lohan'ny andrian'ny rahalahiny 	
05O	33	17	0,00000	 An'ny ombalahiny voalohan-teraka, azy ny dera, tandrok'ombimanga no tandrony; amin'io no hanotoany ny vahoaka rehetra hatrany amin'ny faravazan-tany. Toy izany ny alinalin'i Efraima, Toy izany ny arivoarivon'i Manase. 	
05O	33	18	0,00000	 Ny amin'i Zabolona dia hoy izy: Mifalia, ry Zabolona, amin'ny fandehananao, ary hianao, ry Isakara, ao an-dainao. 	
05O	33	19	0,00000	 Miantso ny vahoaka ho ao an-tendrombohitra ireo; ao izy hanatitra sorom-pahamarinana, fa hitsentsitra ny habetsahan-javatra avy amin'ny ranomasina izy, sy ny harena miafina ao amin'ny fasika. 	
05O	33	20	0,00000	 Ny amin'i Gada dia hoy izy: Isaorana anie ilay manome fitoerana malalaka an'i Gada! Mandry toy ny liom-bavy izy; ka mamiravira ny sandry na ny loha aza. 	
05O	33	21	0,00000	 Nifidy ny voalohan-tany ho azy izy; fa anjaram-pifehy no voafina ao, ary nandroso nialoha lalana ny vahoaka, nanatanteraka ny fahamarinan'ny Tompo izy sy ny fitsarany, niaraka tamin'Israely.	
05O	33	22	0,00000	 Ny amin'i Dana hoy izy: Dana dia liona vantony, miantoraka avy ao Basana. 	
05O	33	23	0,00000	 Ny amin'i Neftali dia hoy izy: Vohin'ny tombon-tsoa hianao, ry Neftali, ary feno ny fitahian'ny Tompo: ka raiso ho fanananao ny ranomasina sy ny any atsimo. 	
05O	33	24	0,00000	 Ny amin'i Asera dia hoy izy: Hotahina eo amin'ny zanak'i Jakoba anie Asera, aoka izy no ho tian'ny rahalahiny indrindra ka hanoboka ny tongony amin'ny diloilo. 	
05O	33	25	0,00000	 Aoka ho vy amam-barahina ny karetsaka hidinao, ary hifamatra amin'ny andronao ny fiadananao. 	
05O	33	26	0,00000	 Tsy misy tahaka an'Andriamanitra, ry Jesorona o izay mandia ny lanitra mba ho tonga hamonjy anao, sy mandia ny rahona, amin'ny voninahiny. 	
05O	33	27	0,00000	 Ny Andriamanitry ny taona fahagola dia fialofana, ny sandriny mandrakizay no anohanany anao; mandroaka ny fahavalo eo anoloanao izy, sady milaza hoe: Aringano. 	
05O	33	28	0,00000	 Mandry fahizay, Israely; miboiboika miavaka ny loharanon'i Jakoba, ao amin'ny tany be vary aman-divay, ary ny lanitra ao aminy mampitsororoka ny ranonando. 	
05O	33	29	0,00000	 Sambatra hianao, ry Israely! Zovy moa no toa anao! Fa hianao dia vahoaka voavonjin'ny Tompo, izay ampingan'ny famonjena anao, sabatry ny voninahitrao. Hihatsaravelatsihy eo anoloanao ny fahavalonao, fa hianao kosa handia ny havoany.	
05O	34	1	0,00000	[NY NAHAFATESAN'I MOIZY] Niakatra avy eo an-tany lemak'i Moaba Moizy, nankany an-tendrombohitra Nebao, ao an-tampon'i Fasgà, tandrifin'i Jerikao. 	
05O	34	2	0,00000	 Ary nasehon'ny Tompo azy avokoa ny tany rehetra dia Galaada hatrany Dana; Neftalì rehetra mbamin'ny tanin'i Efraima andrefana; 	
05O	34	3	0,00000	 Ny Negeba, ny faritanin'i Jordany, ny lohasahan'i Jerikao; dia ny tanànan'ny rofia, hatrany Segora. 	
05O	34	4	0,00000	 Dia hoy Iaveh taminy: Io no tany izay nianianako tamin'i Abrahama sy Isaaka ary Jakoba hoe: Homeko ny taranakao izany. Nataoko nahita maso azy hianao, nefa tsy hiditra eny hianao.	
05O	34	5	0,00000	 Teo no nahafatesan'i Moizy, mpanompon'ny Tompo, dia teo amin'ny tanin'i Moaba, araka ny didin'ny Tompo.	
05O	34	6	0,00000	 Ary naleviny teo an-dohasaha, amin'ny tanin'i Moaba, tandrifin'i Bet-Fogora izy. Ary tsy misy olona mahalala ny fasany mandraka androany. 	
05O	34	7	0,00000	 Efa roapolo amby zato taona Moizy no maty, nefa ny fahiratany tsy nihena, ny tanjany tsy niala taminy. 	
05O	34	8	0,00000	 Nisaona an'i Moizy telopolo andro tao amin'ny tany lemak'i Moaba ny zanak'Israely ka tapitra ny andro fitomaniana tamin'ny fisaonana an'i Moizy. 	
05O	34	9	0,00000	 Ary Josoe, zanak'i Nòna, dia feno ny fanahim-pahendrena, fa efa nametrahan'i Moizy tànana izy, ka nanoa azy ny zanak'Israely sy nanao araka ny nandidian'ny Tompo an'i Moizy. 	
05O	34	10	0,00000	 Tsy nisy mpaminany nitsangana teo amin'Israely intsony sahala amin'i Moizy izay fantatry ny Tompo mifanatrika, 	
05O	34	11	0,00000	 na ny amin'ny famantarana amam-pahagagana nanirahan'ny Tompo azy tany Ejipta, hanaovany izany tamin'i Faraona sy ny mpanompony mbamin'ny taniny rehetra, 	
05O	34	12	0,00000	 na ny amin'ny tànany mahery rehetra aman-java-mahatahotra rehetra izay vitan'i Moizy teo imason'Israely rehetra.	
06O	1	1	0,00000	[FIOMANANA HITA AN'I JORDANY] Rahefa maty Moizy, mpanompon'ny Tompo, dia niteny tamin'i Josoe zanak'i Nòna, mpanompon'i Moizy, Iaveh nanao hoe: 	
06O	1	2	0,00000	 Efa maty Moizy, mpanompoko, koa mitsangàna hianao ankehitriny, mità an'io Jordany io, hianao sy izao vahoaka rehetra izao, ho any amin'ny tany izay omeko ny zanak'Israely. 	
06O	1	3	0,00000	 Efa nomeko anareo avokoa, araka ny voalazako tamin'i Moizy, ny tany rehetra hodiavin'ny faladianareo. 	
06O	1	4	0,00000	 Hatramin'ny efitra sy hatramin'io Libàna io ka hatramin'ny ony lehibe, dia ny ony Eofrata, dia ny tanin'ny Heteana rehetra, ary hatramin'ny ranomasina lehibe any amin'ny fisitrihan'ny masoandro, no ho faritaninareo. 	
06O	1	5	0,00000	 Tsy hisy olona hahatohitra anao amin'ny andro rehetra hiainanao; tahaka ny nombako an'i Moizy no hombako anao koa; tsy hahafoy anao aho na handao anao. 	
06O	1	6	0,00000	 Matanjaha ary mahereza fo, fa hianao no hampanana ity firenena ity ny tany efa nianianako tamin'ny razany homena azy. 	
06O	1	7	0,00000	 Fa matanjaha kosa ary mahereza fo tokoa, sady mitandrema tsara mba hanaraka ny lalàna rehetra nandidian'i Moizy mpanompoko anao. Aza mivily amin'izany na ho amin'ny ankavanana na ho amin'ny ankavia, mba hahomby hianao amin'izay rehetra hataonao.	
06O	1	8	0,00000	 Aoka tsy ho afaka am-bavanao ny bokin'ity lalàna ity, fa hosaintsaininao andro aman'alina sady hotandremanao ny hanao araka izay rehetra voasoratra ao, fa amin'izany dia hiadana amin'ny làlanao rehetra sy hahomby tsara hianao.	
06O	1	9	0,00000	 Tsy efa nodidiako hianao va amin'ny hoe: matanjaha ary mahereza fo; aza matahotra na manam-badi-po, fa Iaveh Andriamanitrao no momba anao na aiza na aiza halehanao.	
06O	1	10	0,00000	 Dia nanome izao didy izao tamin'ny manam-boninahitry ny vahoaka Josoe: Mandehana mitety ny toby hianareo, ka mandidia ny olona hoe:	
06O	1	11	0,00000	 Manomàna vatsy hianareo, fa raha afaka hateloana dia hita an'ity Jordany ity hianareo, handeha haka ny tany omen'ny Tompo Andriamanitrareo ho fanananareo.	
06O	1	12	0,00000	 Ary izao no teny nataon'i Josoe, tamin'ny Robenita sy ny Gadita, ary ny antsasaky ny fokon'i Manase:	
06O	1	13	0,00000	 Tsarovy ny nandidian'i Moizy, mpanompon'ny Tompo, anareo nanao hoe: Efa nomen'ny Tompo fitsaharana hianareo, sy nomeny ity tany ity.	
06O	1	14	0,00000	 Koa ny vady aman-janakareo madinika, mbamin'ny biby ompianareo, dia hijanona amin'ny tany nomen'i Moizy anareo, ety an-dafin'i Jordany. Fa hianareo lehilahy matanjaka sy mahery fo rehetra kosa, dia hita mitondra fiadiana eo alohan'ny rahalahinareo,	
06O	1	15	0,00000	 ary hanampy azy hianareo mandra-panomen'ny Tompo fitsaharana toa anareo koa amin'ny rahalahinareo, ka efa mahazo ny tany omen'ny Tompo Andriamanitrareo azy izy ireo; izay vao hiverina hianareo amin'ny tany izay anareo, aty an-dafin'i Jordany, fiposahan'ny masoandro.	
06O	1	16	0,00000	 Dia namaly an'i Josoe izy ireo, ka nanao hoe: Hataonay avokoa izay rehetra nandidianao anay.	
06O	1	17	0,00000	 Toy ny nanekenay an'i Moizy tamin'ny zavatra rehetra, no hanekenay anao koa. Fa aoka kosa anie homba anao Iaveh Andriamanitrao tahaka ny nombany an'i Moizy. 	
06O	1	18	0,00000	 Na zovy na zovy mandà ny didinao, ka tsy manaiky amin'izay rehetra andidianao, dia hatao maty. Fa matanjaha kosa ary mahereza fò.	
06O	2	1	0,00000	[NY NANIRAHANA MPISAFO TANY ROA LAHY TANY JERIKAO - NY AMIN-DRAHABA] Nandefa mpisafo tany roa lahy mangingina avy tany Setima Josoe zanak'i Nòna, nataony hoe: Mandehana, zahao ny tany, sy Jerikao. Dia niainga izy roa lahy, ka tonga tao amin'ny tranon'ity vehivavy janga anankiray atao hoe Rahaba, ary nandry tao.	
06O	2	2	0,00000	 Nisy kosa nampandre izany tamin'ny mpanjakan'i Jerikao, nanao hoe: Injao misy olona avy amin'ny zanak'Israely, tonga alina aty hisafo ny tany.	
06O	2	3	0,00000	 Dia naniraka ny mpanjakan'i Jerikao hilaza amin-dRahaba hoe: Avoahy ireo lehilahy izay tonga tao aminao tafiditra ny tranonao, fa hisafo ny tany no nahatongavan'ireo aty.	
06O	2	4	0,00000	 Fa nalain-dravehivavy kosa izy roa lahy ka nafeniny, dia hoy izy: Tonga teto amiko tokoa ireny lehilahy ireny, nefa tsy fantatro na avy aiza na avy aiza izy;	
06O	2	5	0,00000	 ary nony ndeha hanidy ny vavahady ny olona tamin'ny hariva dia nivoaka izy ka tsy fantatro izay nalehany. Enjeho faingana fa tratranareo izy. 	
06O	2	6	0,00000	 Kanjo nasainy niakatra any ambony tafon-trano izy ireo, dia nafeniny tao ambony tafon-trano. 	
06O	2	7	0,00000	 Nanenjika azy ireo olona nihazo ny làlana mankany amin'ny fitan'i Jordany, ary vao tafavoaka ireny mpanenjika ireny dia nohidiana ny vavahady.	
06O	2	8	0,00000	 Talohan'ny handrian'ireto mpisafo tany, dia niakatra tao aminy tao ambony tafon-trano Rahaba, ka nanao taminy hoe: 	
06O	2	9	0,00000	 Fantatro fa efa nomen'ny Tompo anareo ity tany ity, satria izahay efa raiki-tahotra ny anaranareo; ny mponina rehetra amin'ity tany ity efa ketraka eo anoloanareo. 	
06O	2	10	0,00000	 Renay ny nanamainan'ny Tompo ny ranomasina Mena teo anoloanareo, fony hianareo nivoaka avy tany Ejipta; sy ny nanaovanareo ny mpanjakan'ny Amoreana roa lahy, tany an-dafin'i Jordany, dia Sehona sy Oga, izay nataonareo anatema. 	
06O	2	11	0,00000	 Ka nony nandre izany izahay dia samy rera-po sy nanary toky avokoa tamin'ny fihavianareo, satria Iaveh Andriamanitrareo ihany no Andriamanitra, any ambony amin'ny lanitra ary ety ambany amin'ny tany. 	
06O	2	12	0,00000	 Koa ankehitriny, mihanta aminareo aho, mba hianiana amin'ny Tompo hianareo, fa ho toy ny namindrako fo taminareo no mba hamindranareo fo amin'ny ankohonan'ny raiko koa; ary omeo famantarana mahatoky aho, 	
06O	2	13	0,00000	 fa hovelominareo ny raiko aman-dreniko, sy ny anadahy aman-drahavaviko, mbamin'ny olona rehetra momba azy, ka hamonjy anay tsy ho faty hianareo. 	
06O	2	14	0,00000	 Dia hoy izy roa lahy taminy: Raha tsy ambaranao izao raharahanay izao dia aoka ho faty ho anareo izahay; ary rahefa homen'ny Tompo anay ny tany dia famindram-po amam-pahamarinana no hataonay aminao.	
06O	2	15	0,00000	 Dia nampidininy tamin'ny mahazaka avy eo am-baravaran-kely izy ireo, fa nanolotra ny manda indrindra ny tranony, ary teo ambony manda no nitoerany. 	
06O	2	16	0,00000	 Ka hoy izy taminy: Mankanesa any an-tendrombohitra, fandrao tojo ny mpanenjika hianareo, ary miere any hateloana, mandra-piveriny; fa rahefa afaka izany vao mandehana amin'ny làlanareo. 	
06O	2	17	0,00000	 Dia hoy ireo lehilahy taminy hoe: Izao no mba hanatanterahana ny fianianana nasainao hataonay: 	
06O	2	18	0,00000	 Rahefa hiditra amin'ity tany ity izahay dia afehezo eo amin'ny varavaran-kely nampidinanao anay ity kofehy mena mangatrakatraka ity, ary vorio ato aminao, ato an-tranonao, avokoa ny ray aman-dreninao sy ny anadahinao mbamin'ny ankohonan-drainao rehetra. 	
06O	2	19	0,00000	 Ary izay mivoaka ny varavaran'ny tranonao ho any ivelany, dia azy ho azy ny rany, fa tsy anananay tsiny. Fa raha mikasi-tànana ny anankiray amin'izay rehetra ao an-tranonao, dia anay ho anay ny rany. 	
06O	2	20	0,00000	 Raha hianao koa no manambara izao raharahanay izao, dia afaka amin'ny fianianana nampanaovinao anay izahay. 	
06O	2	21	0,00000	 Hoy ny navaliny azy: Aoka ho araka ny teninareo. Dia nalefany izy ireo ka nandeha, ary nafehiny teo amin'ny varavaran-kely ilay kofehy mena mangatrakatraka. 	
06O	2	22	0,00000	 Nony nandeha ireto mpisafo tany dia nankany an-tendrombohitra sy nijanona hateloana tao, mandra-piverin'ny mpanenjika azy. Nikaroka azy tany an-dàlana rehetra tany ireo mpanenjika azy, fa tsy nahita azy. 	
06O	2	23	0,00000	 Dia niverina izy roa lahy, ka nidina ny tendrombohitra sy nita an'i Jordany. 	
06O	2	24	0,00000	 Tonga tany amin'i Josoe zanak'i Nòna izy dia nilaza ny zavatra rehetra nihatra taminy. 	
06O	2	25	0,00000	 Hoy izy tamin'i Josoe: Efa natolotry ny Tompo eo an-tànantsika tokoa ny tany rehetra, ary efa ketraka ny mponina rehetra amin'ny tany eo anoloantsika.	
06O	3	1	0,00000	[NY NITANA AN'I JORDANY] Dia nifoha maraina koa Josoe, ka niala tany Setima izy mbamin'ny zanak'Israely rehetra; nony tonga tao Jordany izy ireo dia nijanona teo, alohan'ny hitana azy. 	
06O	3	2	0,00000	 Nony afaka hateloana, dia nitety ny toby ny manam-boninahitra, 	
06O	3	3	0,00000	 ka nandidy ny vahoaka hoe: Rahefa hitanareo ny fiaran'ny faneken'ny Tompo Andriamanitrareo, entin'ny mpisorona Levita, dia mialà eo amin'ity toerana itobianareo ity, ka miaingà manaraka azy. 	
06O	3	4	0,00000	 Asio elanelany sahabo ho arivo hakoho anefa aminareo sy izy, mba hahitanareo ny làlana hombanareo, fa làlana mbola tsy nalehanareo na oviana na oviana izany. 	
06O	3	5	0,00000	 Ary hoy Josoe tamin'ny vahoaka: Hamasino ny tenanareo, fa hanao fahagagana eo afovoanareo Iaveh rahampitso. 	
06O	3	6	0,00000	 Dia niteny tamin'ny mpisorona Josoe ka nanao hoe: Ento ny fiaran'ny fanekena ka mità eo alohan'ny vahoaka. Dia nentin'izy ireo ny fiaran'ny fanekena, ka nandroso teo alohan'ny vahoaka izy.	
06O	3	7	0,00000	 Hoy Iaveh tamin'i Josoe: Indro aho hanomboka hanandratra anao eo imason'Israely rehetra mba ho fantany fa toy ny nombako an'i Moizy no ombàko anao koa.	
06O	3	8	0,00000	 Ary hianao dia manomeza izao didy izao amin'ny mpisorona mitondra ny fiaran'ny fanekena: Rahefa tonga eo amoron'ny ranon'i Jordany hianareo, dia mijanòna ao anatin'i Jordany.	
06O	3	9	0,00000	 Ary Josoe nilaza tamin'ny zanak'Israely hoe: Manatòna hianareo, ary mihainoa ny tenin'ny Tompo Andriamanitrareo.	
06O	3	10	0,00000	 Dia hoy Josoe: Izao no hahafantaranareo fa eo afovoanareo tokoa ny Andriamanitra velona, ka tsy maintsy horoahiny eo anoloanareo tokoa ny Kananeana, ny Heteana, ny Heveana, ny Ferezeana, ny Gergeseana, ny Amoreana, ary ny Jeboseana:	
06O	3	11	0,00000	 Indro handroso eo alohanareo ao anatin'i Jordany ny fiaran'ny faneken'ilay Tompon'ny tany rehetra;	
06O	3	12	0,00000	 koa ankehitriny mangalà roa ambin'ny folo lahy amin'ny fokon'Israely, dia lehilahy iray avy isam-pokony.	
06O	3	13	0,00000	 Ary raha vao miroboka ao anatin'ny ranon'i Jordany ny faladian-tongotry ny mpisorona mitondra ny fiaran'ny Tompo, Tompon'ny tany rehetra, dia ho tapaka ny ranon'i Jordany, ny midina avy any ambony, ka hihandrona hoatra ny antontan-javatra.	
06O	3	14	0,00000	 Nony efa nivoaka ny lainy ny vahoaka hita an'i Jordany dia nialoha ny vahoaka ny mpisorona mitondra ny fiaran'ny fanekena.	
06O	3	15	0,00000	 Raha vao tonga teo Jordany ny mpitondra ny fiara, ary niroboka ny sisin-drano ny tongotry ny mpisorona mpitondra ny fiara - fa tondraka mihoatra ny morony rehetra i Jordany mandritra ny fararano, -	
06O	3	16	0,00000	 dia nihandrona ny rano midina avy any ambony, ka niavosa hoatra ny antontan-javatra tery lavitra ery, akaikin'ny tanànan'i Adoma, izay anilan'i Sartàna, ary tapaka mihitsy ny midina mankany amin'ny ranomasina Arabaha, dia ny ranomasin-tSira, ka nita tandrifin'i Jerikao ny vahoaka.	
06O	3	17	0,00000	 Nitsatoka tsy nihetsika tamin'ny tany maina teo afovoan'i Jordany ny mpisorona nitondra ny fiaran'ny faneken'ny Tompo, nandritra ny nitan'Israely rehetra tamin'ny tany maina, mandra-pahatafitan'ny firenena rehetra an'i Jordany.	
06O	4	1	0,00000	[TSANGAM-BATO FAHATSIAROVANA NY NITANA AN'I JORDANY] Nony tafita an'i Jordany avokoa ny firenena rehetra, dia hoy Iaveh tamin'i Josoe: 	
06O	4	2	0,00000	 Mangalà roa ambin'ny folo lahy amin'ny vahoaka, dia lehilahy iray avy isam-pokony, 	
06O	4	3	0,00000	 ka omeo didy izy hoe: Makà vato roa ambin'ny folo, avy eo amin'ity fitoerana ity, eo afovoan'i Jordany, amin'ilay fitoerana nitsatohan'ny tongotry ny mpisorona, dia ento miaraka aminareo, sy apetraho eo amin'izay fitoerana hitobianareo anio alina. 	
06O	4	4	0,00000	 Dia nantsoin'i Josoe ny lehilahy iray avy isam-pokony, 	
06O	4	5	0,00000	 ka nilazany hoe: Mandehana eo alohan'ny fiaran'ny Tompo Andriamanitrareo, eo afovoan'i Jordany, ka samia maka vato iray avy, hatao an-tsoroka, araka ny isan'ny fokon'Israely, 	
06O	4	6	0,00000	 mba ho famantarana eo afovoanareo izany. Raha manontany anareo ny zanakareo indray andro any, manao hoe: Inona, hoy hianareo, no hevitr'ireo vato ireo? 	
06O	4	7	0,00000	 dia valio hoe: Tapaka teo anoloan'ny fiaran'ny faneken'ny Tompo ny ranon'i Jordany, fa nony nita an'i Jordany ny fiara dia tapaka ny ranon'i Jordany; ka fahatsiarovana mandrakizay ho an'ny zanak'Israely ireto vato ireto. 	
06O	4	8	0,00000	 Notanterahin'ny zanak'Israely ny didin'i Josoe, fa araka ny tenin'ny Tompo tamin'i Josoe, dia naka vato roa ambin'ny folo teo afovoan'i Jordany, araka ny isan'ny fokon'Israely, nentiny teo amin'ny fitoerana tsy maintsy handriany amin'ny alina dia napetrany teo. 	
06O	4	9	0,00000	 Nanangana vato roa ambin'ny folo Josoe, teo afovoan'i Jordany, teo amin'ilay toerana nijanonan'ny tongotry ny mpisorona nitondra ny fiaran'ny fanekena; ka nipetraka tao mandrak'androany izany. 	
06O	4	10	0,00000	 Nijanona teo afovoan'i Jordany ny mpisorona nitondra ny fiara, mandra-pahatanteraky ny zavatra nasain'ny Tompo nolazain'i Josoe tamin'ny vahoaka, araka izay rehetra nandidian'i Moizy an'i Josoe; dia nita faingana ny olona. 	
06O	4	11	0,00000	 Nony tapitra avokoa ny vahoaka rehetra dia nandeha teo anoloan'ny vahoaka ny fiaran'ny Tompo sy ny mpisorona. 	
06O	4	12	0,00000	 Ary nandroso samy nitam-piadiana teo alohan'ny zanak'Israely, araka ny tenin'i Moizy taminy, ny tarana-dRobena sy ny taranak'i Gada, ary ny antsasaky ny fokon'i Manase, 	
06O	4	13	0,00000	 Lehilahy sahabo ho efatra alina voaoman-kiady no nita teo anatrehan'ny Tompo teo amin'ny tany lemak'i Jerikao. 	
06O	4	14	0,00000	 Nasandratry ny Tompo teo imason'Israely rehetra Josoe, tamin'izany andro izany, ka toy ny natahoran'izy ireo an'i Moizy no natahorany azy koa, tamin'ny andro rehetra niainany. 	
06O	4	15	0,00000	 Ary niteny tamin'i Josoe Iaveh nanao hoe: 	
06O	4	16	0,00000	 Omeo didy ny mpisorona mitondra ny fiaran'ny Vavolombelona, hiala eo Jordany. 	
06O	4	17	0,00000	 Dia nomen'i Josoe ny mpisorona izao didy izao: Mialà eo Jordany hianareo. 	
06O	4	18	0,00000	 Nony niala teo afovoan'i Jordany ny mpisorona nitondra ny fiaran'ny faneken'ny Tompo ka vao nikasika ny tany maina ny faladian-tongony, dia nody amin'ny toerany ny ranon'ny ony, toy ny taloha nihoatra ny morona indray.	
06O	4	19	0,00000	 Tamin'ny andro fahafolon'ny volana voalohany no niala teo Jordany ny vahoaka dia nitoby tao Galgalà, teo amin'ny sisintanin'i Jerikao farany atsinanana. 	
06O	4	20	0,00000	 Natsangan'i Josoe teo Galgalà, ny vato roa ambin'ny folo nalain'izy ireo tao Jordany, 	
06O	4	21	0,00000	 ka hoy izy tamin'ny zanak'Israely: Rahefa hanontany an-drainy ny zanakareo indray andro any hoe: 	
06O	4	22	0,00000	 Inona no hevitr'ireo vato ireo? dia atoroy ny zanakareo ataovy hoe: Nandia tany maina Israely nita io Jordany io. 	
06O	4	23	0,00000	 Satria nataon'ny Tompo Andriamanitrareo maina ny ranon'i Jordany teo anoloanareo mandra-pitanareo, toy ny nataon'ny Tompo Andriamanitrareo tamin'ny ranomasina Mena, izay nataony maina teo anoloantsika, mandra-pitantsika, 	
06O	4	24	0,00000	 mba ho fantatry ny firenena rehetra eto an-tany, fa mahery ny tànan'ny Tompo, ary mba hatahoranareo mandrakariva an'ny Tompo Andriamanitrareo.	
06O	5	1	0,00000	[FAMORANA NY ISRAELITA - PAKA VOALOHANY TANY KANAANA - FITSAHARAN'NY MANA] Nony ren'ny mpanjakan'ny Amoreana rehetra any an-dafin'i Jordany any andrefana sy ny mpanjakan'ny Kananeana rehetra akaikin'ny ranomasina fa nataon'ny Tompo maina ny ranon'i Jordany teo anoloan'ny zanak'Israely mandra-pitantsika, dia kivy ny fony ka nanary toky teo anoloan'ny zanak'Israely izy.	
06O	5	2	0,00000	 Tamin'izany andro izany hoy Iaveh tamin'i Josoe: Manaova antsy vato ho anao, ka ataovy fanindroany ny famorana ny zanak'Israely. 	
06O	5	3	0,00000	 Dia nanao antsy vato ho azy Josoe, ka namora ny zanak'Israely teo an-kavoana Aralota. 	
06O	5	4	0,00000	 Izao no antony namoran'i Josoe azy: Ny vahoaka rehetra nivoaka avy tany Ejipta, ny lehilahy, ny mpiantafika rehetra dia efa maty tany an'efitra avokoa, teny an-dàlana, taorian'ny nivoahany avy tany Ejipta. 	
06O	5	5	0,00000	 Fa efa voafora daholo ny vahoaka rehetra nivoaka, fa ny vahoaka rehetra teraka tany an'efitra, teny an-dàlana kosa, hatramin'izay nivoahana tany Ejipta dia tsy voafora. 	
06O	5	6	0,00000	 Satria efapolo taona no nandehanan'ny zanak'Israely tany an'efitra, mandra-pahalany ritra ny firenena rehetra, dia ny mpiantafika rehetra nivoaka avy tany Ejipta, fa tsy nihaino ny feon'ny Tompo, ka efa nianianan'ny Tompo taminy fa izy ireo tsy havelany hahita ny tany izay nianianany tamin'ny razany homena antsika, tany tondra-dronono sy tantely. 	
06O	5	7	0,00000	 Ary ny zanany no natsangany handimby azy, ka ireo no noforan'i Josoe, satria mbola tsy voafora avokoa, noho izy tsy noforàna teny an-dàlana. 	
06O	5	8	0,00000	 Nony tapitra voafora avokoa ny firenena rehetra dia nijanona teo amin'izay nitoerany tao an-toby izy aloha, mandra-pahasitrany. 	
06O	5	9	0,00000	 Ary hoy Iaveh tamin'i Josoe: Nesoriko ho afaka taminareo androany ny fahafaham-baraka tany Ejipta. Dia natao hoe Galgalà mandraka androany izany toerana izany.	
06O	5	10	0,00000	 Nitoby tao Galgalà ny zanak'Israely, dia nanao ny Paka, tamin'ny andro fahefatra ambin'ny folon'ny volana, rahefa harivariva ny andro, teo an-tany lemak'i Jerikao. 	
06O	5	11	0,00000	 Ny ampitson'ny Paka ihany no efa nihinanany mofo tsy misy lalivay sy lango, tamin'ny vokatry ny tany. 	
06O	5	12	0,00000	 Ary ny ampitson'ny Paka, rahefa nihinana tamin'ny vokatry ny tany izy, dia nitsahatra ny mana; ary tsy nahazo mana intsony ny zanak'Israely, ka dia ny vokatry ny tany Kanaana no nohaniny tamin'izany taona izany. 	
06O	5	13	0,00000	 Efa mby akaiky an'i Jerikao Josoe, no nanopy maso nijery, ka indro nisy lehilahy anankiray nitana sabatra voatsoaka nijoro teo anatrehany; dia nanatona azy Josoe, ka nanao taminy hoe: Momba anay va hianao sa momba ny fahavalo? 	
06O	5	14	0,00000	 Tsia, hoy ny navaliny, fa filohan'ny tafik'Iaveh no tonga eto ankehitriny aho. 	
06O	5	15	0,00000	 Nidaboka tamin'ny tany sy niankohoka Josoe, ka nanao taminy hoe: Inona no lazain'ny Tompoko amin'ny mpanompony? 	
06O	5	16	0,00000	 Ary hoy ilay filohan'ny tafik'Iaveh tamin'i Josoe: Esory hiala amin'ny tongotrao ny kapanao, fa masina io tany ijanonanao io. Dia nataon'i Josoe izany.	
06O	6	1	0,00000	[NY NAHAZO AN'I JERIKAO - NY NANAOVANA ANATEMA AZY] Nihidy Jerikao, ka nirindrina hatraiza hatraiza noho ny amin'ny zanak'Israely: tsy nisy nivoaka, tsy nisy niditra ny olona.	
06O	6	2	0,00000	 Ary hoy Iaveh tamin'i Josoe: Jereo, efa natolotro eo an-tànanao Jerikao, mbamin'ny mpanjakany sy ny olo-maheriny. 	
06O	6	3	0,00000	 Koa mandehana manodidina ny tanàna hianareo rehetra, dia ny lehilahy mpiantafika, mandehana hianareo manodidina indray maka ny tanàna, ka henemana hianareo hanao toy izany ihany. 	
06O	6	4	0,00000	 Mpisorona fito no hitondra trompetra fito mafy faneno eo alohan'ny fiara, ary amin'ny andro fahafito hianareo handeha manodidina impito ny tanàna, ary ny mpisorona hitsoka ny trompetra. 	
06O	6	5	0,00000	 Rahefa mitsoka ny trompetra mafy faneno izy ka renareo ny feon'ny trompetra, dia hanao akoralava ny vahoaka, ka hirodana ho azy ny mandan'ny tanàna, ary samy hiakatra amin'ny hitsiny avy ny vahoaka. 	
06O	6	6	0,00000	 Dia niantso ny mpisorona Josoe, zanak'i Nòna, ka nanao taminy hoe: Ento ny fiaran'ny fanekena, ka aoka ny mpisorona fito hitondra trompetra fito mafy faneno eo alohan'ny fiaran'ny Tompo. 	
06O	6	7	0,00000	 Ary hoy izy tamin'ny vahoaka: Mandrosoa hianareo mandehana manodidina ny tanàna, ary aoka handeha eo alohan'ny fiaran'ny Tompo ny lehilahy mitam-piadiana. 	
06O	6	8	0,00000	 Nony efa niteny tamin'ny vahoaka Josoe, dia nandeha ireo mpisorona fito, nitondra ny trompetra fito mafy faneno, teo alohan'ny Tompo sy nitsoka trompetra, ary ny fiaran'ny faneken'ny Tompo dia nandroso teo aoriany. 	
06O	6	9	0,00000	 Ny lehilahy àry fiadiana nandeha teo alohan'ny mpisorona nitsoka trompetra, ary ny vody làlana kosa nanarakaraka ny fiara; teo am-pandehanana dia notsofina ny trompetra. 	
06O	6	10	0,00000	 Izao no didy efa nomen'i Josoe ny vahoaka: Aza manakora na miloa-peo, ary aza miloaka teny indraim-bava akory ny vavanareo, mandra-pahatongan'ny andro hilazako aminareo hoe: Manakorà. Fa amin'izay vao hanakora hianareo.	
06O	6	11	0,00000	 Dia nandroso nanodidina ny tanàna ny fiaran'ny Tompo, dia nanodidina azy indray mandeha; ka rahefa izany dia niverina tany an-toby ny olona, dia nandry tao.	
06O	6	12	0,00000	 Ny ampitson'iny, dia nifoha Josoe, ary nitondra ny fiaran'ny Tompo ny mpisorona.	
06O	6	13	0,00000	 Niainga ny mpisorona fito nitondra ny trompetra fito mafy faneno, teo alohan'ny fiaran'ny Tompo ary nitsoka ny trompetra. Ny lehilahy àry fiadiana nandeha teo alohan'ireo, ary ny vody làlana nanarakaraka ny fiaran'ny Tompo. Teo am-pandehanana dia notsofina ny trompetra.	
06O	6	14	0,00000	 Nandeha nanodidina ny tanàna indray mandeha koa izy tamin'ny andro faharoa, dia niverina tany an-toby; ka henemana izy nanao toy izany ihany.	
06O	6	15	0,00000	 Tamin'ny andro fahafito vao mangiran-dratsy ny andro dia nifoha izy ireo, ka nandeha manodidina ny tanàna araka ny fanaony, nataony impito; androtr'io ihany no nandehanany impito manodidina ny tanàna.	
06O	6	16	0,00000	 Nony tamin'ny fanimpitony raha nitsoka ny trompetra ny mpisorona, dia hoy Josoe tamin'ny vahoaka: Manakorà, fa efa natolotry ny Tompo anareo ny tanàna.	
06O	6	17	0,00000	 Hatao anatema ho an'ny Tompo ny tanàna, dia izy mbamin'izay rehetra ao aminy; fa Rahaba janga irery no hovelomina, dia izy sy izay rehetra miaraka aminy ao an-trano, noho izy nanafina ny iraka nirahintsika.	
06O	6	18	0,00000	 Tandremonareo anefa ny amin'ny zavatra natao anatema, fandrao mahatonga ny tobin'Israely ho anatema ka mampitabataba azy hianareo, raha maka zavatra amin'izay nataonareo anatema.	
06O	6	19	0,00000	 Ny volafotsy amam-bolamena rehetra, mbamin'ny fanaka varahina sy vy, dia hatokana ho an'ny Tompo avokoa, ka hiditra amin'ny rakitry ny Tompo.	
06O	6	20	0,00000	 Dia nanakora ny vahoaka, ary nitsoka trompetra ny mpisorona. Nony nandre ny feon-trompetra ny vahoaka dia nanakora mafy dia mafy, ary nirodana ny manda; koa samy niakatra ny tanàna tamin'ny hitsiny avy ny vahoaka.	
06O	6	21	0,00000	 Nony azo ny tanàna dia natolotra ho anatema tamin'ny lelan-tsabatra avokoa izay rehetra tao amin'ny tanàna, na lahy na vavy, na tanora na antitra, ary na dia hatramin'ny omby aman'ondry sy ny ampondra aza.	
06O	6	22	0,00000	 Ary hoy Josoe tamin'izy roa lahy izay nisafo ny tany: Midira ao an-tranon'ilay vehivavy janga, ka ento mivoaka ravehivavy sy izay rehetra azy, araka ny efa nianiananareo taminy.	
06O	6	23	0,00000	 Dia niditra ireo zatovo ireo mpisafo tany, ka nentiny nivoaka Rahaba sy ny ray aman-dreniny ary ny anadahiny mbamin'izay rehetra azy; nentiny nivoaka ny olona rehetra amin'ny fianakaviany, dia nataony any ivelan'ny tobin'Israely.	
06O	6	24	0,00000	 Dia nodoran'ny zanak'Israely ny tanàna mbamin'izay rehetra tao aminy, afa-tsy ny volafotsy amam-bolamena, mbamin'ny fanaka rehetra varahina sy vy, izay napetrany ao amin'ny rakitry ny tranon'ny Tompo.	
06O	6	25	0,00000	 Novelomin'i Josoe Rahaba janga, sy ny ankohonan-drainy mbamin'izay rehetra azy, ka mitoetra eo amin'Israely mandraka androany izy, noho izy nanafina ny iraka nirahin'i Josoe hisafo an'i Jerikao.	
06O	6	26	0,00000	 Tamin'izany andro izany Josoe nianiana nanao hoe: Ho voaozona eo anatrehan'ny Tompo izay olona hitsangana hanorina indray ity tanànan'i Jerikao ity; ny lahimatoany no hanefany ny sazin'ny hanorenany ny fotony, ary ny faralahiny no hanefany ny sazin'ny hananganany ny vavahadiny.	
06O	6	27	0,00000	 Nomban'ny Tompo Josoe, ka niely tamin'ny tany rehetra ny lazany.	
06O	7	1	0,00000	[NY HELOK'I AKÀNA - NY NAHARESENA TEO ANOLOAN'I HAIA - NY SAZIN'I AKÀNA] Nanao fahadisoana momba ny anatema ny zanak'Israely; fa naka tamin'ny zavatra natao anatema i Akàna, zanak'i Karmi, zanak'i Zabdì, zanak'i Zare, tamin'ny fokon'i Jodà, ka nirehitra tamin'ny zanak'Israely ny fahatezeran'ny Tompo.	
06O	7	2	0,00000	 Naniraka olona Josoe niala tao Jerikao ho any Haia, any anilan'i Beta-Avena atsinanan'i Betela, ka nanao tamin'ireo hoe: Miakara hisafo ny tany. Dia niakatra ireo olona ireo, ka nisafo an'i Haia.	
06O	7	3	0,00000	 Nony tafaverina tao amin'i Josoe izy ireo, dia nilaza taminy hoe: Aoka tsy ny vahoaka rehetra no hiakatra; olona roa na telo arivo ihany no hiakatra dia ho resiny Haia, ka aza manasatra ny vahoaka rehetra ny amin'izany tanàna izany, fa vitsy izy ireo.	
06O	7	4	0,00000	 Tokony ho telo arivo lahy tamin'ny vahoaka no niakatra, kanjo vaky nandositra teo anoloan'ny mponina tao Haia ireo.	
06O	7	5	0,00000	 Nahafaty tokony ho enina amby telopolo lahy tamin'izy ireo ny olona tao Haia, sady nanenjika azy hatrany am-bavahady ka hatrany Sabarima, sy namely azy teny am-pidinana. Ka nivarahontsana tery ny fon'ny vahoaka, ary nanary toky izy. 	
06O	7	6	0,00000	 Dia notriarin'i Josoe ny fitafiany ka nihohoka tamin'ny tany teo anatrehan'ny fiaran'ny Tompo izy sy ny loholon'Israely, mandra-paharivan'ny andro, sady nandraraka vovoka tamin'ny lohany izy ireo. 	
06O	7	7	0,00000	 Ary hoy Josoe: Andray, ry Iaveh Tompo ô, nahoana re no dia nampitainao an'i Jordany ity vahoaka ity, hanoloranao anay eo an-tànan'ny Amoreana, mba handringana anay? Inay anie izahay mba nahay nipetraka tany an-dafin'i Jordany ihany. 	
06O	7	8	0,00000	 Mifona re aho, ry Tompo ô. Inona no holazaiko, fa Israely ity no niamboho ny fahavalony. 	
06O	7	9	0,00000	 Handre izany ny Kananeana sy ny mponina rehetra amin'ny tany, dia hanemitra anay sy hamono ny anaranay eto an-tany. Ka hataonao ahoana ity anaranao lehibe? 	
06O	7	10	0,00000	 Dia hoy Iaveh tamin'i Josoe: Mitsangàna hianao, nahoana no miankohoka toy izao? 	
06O	7	11	0,00000	 Efa nanota Israely, fa ny fanekeko nasaiko notandremany, nivadihany, ka nangalany ny zavatra natao anantema, norobainy izany, sady namitahany fa nafeniny tany anaty entany. 	
06O	7	12	0,00000	 Ka tsy nahatoha ny fahavalony ny zanak'Israely fa niamboho teo anoloan'ny fahavalony izy, satria tonga anatema. Tsy homba anareo intsony aho amin'ny sisa, raha tsy asorinareo hiala aminareo ny anatema. 	
06O	7	13	0,00000	 Koa mitsangàna hianao, hamasino ny vahoaka, ka lazao aminy hoe: Hamasino ny tenanareo ho amin'ny rahampitso, fa izao no lazain'ny Tompo Andriamanitr'Israely: Misy anatema eo afovoanao, ry Israely; ka tsy hahatoha ny fahavalonao hianao, mandra-panaisotrareo ny anatema hiala eo afovoanareo. 	
06O	7	14	0,00000	 Ny maraina dia hanatona isam-pokony hianareo, ka ny foko izay hotanan'ny Tompo dia hanatona isam-pianakaviana, ary ny fianakaviana izay hotanan'ny Tompo dia hanatona isan-trano, ary ny trano izay hotanan'ny Tompo dia hanatona isam-batan'olona; 	
06O	7	15	0,00000	 ary izay voatana ho azon'ny anatema dia hodorana amin'ny afo, izy mbamin'izay rehetra mety ho azy; satria mivadika ny faneken'ny Tompo sy manao izay fady indrindra amin'Israely. 	
06O	7	16	0,00000	 Nony ampitso nifoha vao maraina koa Josoe, dia nampanatona an'Israely isam-pokony, ka ny fokon'i Jodà no voatana. 	
06O	7	17	0,00000	 Nampanatoniny Jodà isam-pianakaviany, ka ny fianakavian'i Zare no voatana. Nampanatoniny isan-trano ny fianakavian'i Zare, ka Zabdì no voatana. 	
06O	7	18	0,00000	 Ary nampanatoniny isam-batan'olona ny tao an-tranon'i Zabdì, ka Akàna zanak'i Karmì, zanak'i Zabdì zanak'i Zare avy amin'ny fokon'i Jodà no voatana. 	
06O	7	19	0,00000	 Dia hoy Josoe tamin'i Akàna: Akàna, mihanta aminao aho, omeo voninahitra Iaveh Andriamanitr'Israely sy omeo haja izy. Lazao amiko izay nataonao, fa aza afenina ahy izany. 	
06O	7	20	0,00000	 Ary hoy Akàna namaly an'i Josoe: Marina izany, izaho tokoa no nanota tamin'ny Tompo Andriamanitr'Israely, ary izao no nataoko: 	
06O	7	21	0,00000	 Hitako tamin'ny babo, ny kapaoty tsara anankiray avy any Senaara, volafotsy lanjan-droan-jato sikla, ary anja-bolamena lanjan-dimampolo sikla, nitsiriritra ireo aho ka naka azy; voafina any ambanin'ny tany ao an-daiko izany, ka ny vola no ao ambany. 	
06O	7	22	0,00000	 Dia nampandeha iraka Josoe, ka nankany an-day faingana izy ireo, ka indreo ny zavatra voafina tao an-dain'i Akàna, ary ny volafotsy tao ambany; 	
06O	7	23	0,00000	 dia nalainy avy tao afovoan'ny lainy ireny ka nentiny tany amin'i Josoe sy ny zanak'Israely rehetra, ary napetrany teo anatrehan'ny Tompo. 	
06O	7	24	0,00000	 Josoe sy Israely rehetra niaraka taminy dia naka an'i Akàna zanak'i Zare, mbamin'ny volafotsy, ny kapaoty, ny anja-bolamena, ny zanaka lahy aman-janaka vavin'i Akàna, ny ombiny, ny ampondrany, ny ondriny, ny lainy, mbamin'ny ananany rehetra, ka nentiny niakatra tany an-dohasaha Akora. 	
06O	7	25	0,00000	 Dia hoy Josoe: Nahoana no dia nampikorontana anay hianao? Mba hokorontanin'ny Tompo koa hianao anio. Dia nitora-bato azy Israely rehetra. Nodorana tamin'ny afo izy ireo ary notoraham-bato, 	
06O	7	26	0,00000	 ary nanangana antontam-bato lehibe teo ambonin'i Akàna ny olona, ka mbola maharitra ao mandraka androany izany. Dia nitony Iaveh tamin'ny firehetan'ny fahatezerany. Noho izany zava-nitranga izany no iantsoana io toerana io mandraka androany hoe Lohasahan'i Akora.	
06O	8	1	0,00000	[NY NAHAZOANA AN'I HAIA - FANAMAFISANA NY FANEKEN'IAVEH] Ary hoy Iaveh tamin'i Josoe: Aza matahotra na manam-badi-po, fa ento miaraka aminao ny mpiantafika rehetra, dia mitsangàna ka miakara hamely an'i Haia. Jereo efa natolotro eo an-tànanao ny mpanjakan'i Haia, mbamin'ny vahoakany sy ny tanànany ary ny taniny.	
06O	8	2	0,00000	 Koa tahaka ny nanaovanao an'i Jerikao sy ny mpanjakany no hanaovanao an'i Haia sy ny mpanjakany koa; saingy ny babo avy aminy sy ny biby ompiny kosa no alao ho anareo. Asio otrika ao ivohon'ny tanàna.	
06O	8	3	0,00000	 Dia niainga Josoe sy ny mpiantafika rehetra hiakatra hamely an'i Haia. Nifidy lehilahy mahery telo alina Josoe, nalefany tamin'ny alina,	
06O	8	4	0,00000	 ka izao no baiko nomeny azy: Mahìna hianareo, dia aoka hanotrika ao ivohon'ny tanàna hianareo, ka aza manalavitra ny tanàna loatra ary samia mivonona hatrany.	
06O	8	5	0,00000	 Fa hanatona ny tanàna aho sy ny vahoaka rehetra izay miaraka amiko, ka nony mivoaka mitsena anay izy ireo toy ny tamin'ny teo, dia handositra eo anoloany izahay.	
06O	8	6	0,00000	 Ary hivoaka hanenjika anay izy ireo mandra-pahatarikay azy lavitra ny tanàna fa hanao hoe: Mandositra antsika toy ny teo izy. Ka dia handositra eo anoloany izahay.	
06O	8	7	0,00000	 Amin'izay kosa hianareo dia hivoaka avy ao amin'ny fanaotrehanareo, ka haka ny tanàna; hatolotry ny Tompo Andriamanitrareo eo an-tànanareo izy.	
06O	8	8	0,00000	 Ary rahefa azonareo izy dia doroy, ataovy araka ny tenin'ny Tompo. Indro efa nomeko didy hianareo izao.	
06O	8	9	0,00000	 Dia nalefan'i Josoe izy ireo ka lasa naka toerana hiotrika tao anelanelan'i Betela sy Haia, tao andrefan'i Haia. Ary Josoe kosa nitoetra teo amin'ny vahoaka ihany tamin'iny alina iny.	
06O	8	10	0,00000	 Dia nifoha maraina koa Josoe, ka nony efa nijery ny toetry ny vahoaka, dia nandroso izy mbamin'ny loholon'Israely, nitarika ny vahoaka hamely an'i Haia.	
06O	8	11	0,00000	 Niakatra sy nanatona tao avokoa ny lehilahy mpiantafika rehetra teo aminy; nony tonga teo an-tandrifin'i Haia izy, dia nitoby teo avara-tanàna, ka ny lohasaha no nanelanelana azy sy Haia.	
06O	8	12	0,00000	 Dia naka lehilahy sahabo ho dimy arivo Josoe, napetrany ho otrika eo anelanelan'i Betela sy Haia, teo andrefan-tanàna.	
06O	8	13	0,00000	 Nony voalahatry ny vahoaka ny toby rehetra teo avara-tanàna, sy ny otrika teo andrefan-tanàna dia nandroso eo am-pamatonan-dohasaha iny alina iny ihany Josoe.	
06O	8	14	0,00000	 Vao nahita izany ny mpanjakan'i Haia dia nifoha maraina koa faingana ny lehilahy tao an-tanàna ka nivoaka hitsena an'Israely. nandroso niaraka tamin'ny vahoakany rehetra ny mpanjaka nankeo amin'ny toerana nifanekena tandrifin'ny lohasaha, fa tsy nahalala hoe misy otrika hamely azy ao ivohon'ny tanàna.	
06O	8	15	0,00000	 Nody resy teo anoloan'izy ireo Josoe sy Israely rehetra, ka nandositra tamin'ny làlana mankany an'efitra.	
06O	8	16	0,00000	 Tamin'izay ny vahoaka rehetra tao an-tanàna, nifamory hanenjika azy ireo. Dia nanenjika an'i Josoe izy ireo, ka dia voatarika lavitra ny tanàna. 	
06O	8	17	0,00000	 Tsy nisy lehilahy sisa tao Haia sy tao Betela fa nivoaka nanenjika an'Israely izy rehetra. Navelany nivoha ny tanàna, ka lasa nanenjika an'Israely izy. 	
06O	8	18	0,00000	 Ary hoy Iaveh tamin'i Josoe: Atsory mankany Haia ny lefona eny an-tànanao, fa efa natolotro ho eo ambany fahefanao izy. Dia natondron'i Josoe ny tanàna ny lefona teny an-tànany. 	
06O	8	19	0,00000	 Vao nanatsotra ny tànany izy, dia niriotra faingana avy eo amin'izay nitoerany ny otrika, ka nihazakazaka niditra ny tanàna sy naka azy, ka nodorany faingana ny tanàna. 	
06O	8	20	0,00000	 Niherika kosa ny tompon-tanànan'i Haia ka nahita ny setroky ny tanàna nisavoana any an-danitra, ary izy ireo tsy afa-nandositra intsony, na ho aiza na ho aiza, fa ny vahoaka nandositra mankany an'efitra nifontina namely azy nanenjika. 	
06O	8	21	0,00000	 Ary nony hitan'i Josoe sy Israely rehetra ity tanàna efa azon'ny otrika, sy ny setroka nisavoana, dia nifototra izy ka namely ny mponina tao Haia; 	
06O	8	22	0,00000	 ry zareo kosa nivoaka tao an-tanàna hitsena azy ka tonga voalafatry ny Israelita ny mponina tao Haia, ny sasany avy ao an-daniny iray, ny sasany koa avy ao an-kilany iray; ka noresen'ny Israelita izy, ka tsy nasiany olona iray sisa velona na afa-nandositra. 	
06O	8	23	0,00000	 Nataony sambo-belona ny mpanjakan'i Haia, ka nentiny teo amin'i Josoe. 	
06O	8	24	0,00000	 Nony tapitra matin'Israely ny mponina rehetra tao Haia, na teny an-tsaha, na tany an'efitra nanenjehany azy, ka efa lavon'ny lelan-tsabatra daholo hatramin'ny farany indrindra, dia niverina tao an-tanàna indray Israely rehetra ka novonoiny tamin'ny lelan-tsabatra ny olona tao. 	
06O	8	25	0,00000	 Roa arivo sy iray alina no tontalin'ny maty tamin'izany andro izany, na lahy na vavy, samy mponina tao Haia avokoa. 	
06O	8	26	0,00000	 Tsy nahemotr'i Josoe ny tànany natsotrany sy ny lefona mandra-panaovany anatema ny mponina rehetra tao Haia. 	
06O	8	27	0,00000	 Ny biby fiompy sy ny zavatra babo tao an-tanàna ihany no nalain'ny Israelita, araka ny didin'ny Tompo, izay nandidiany an'i Josoe. 	
06O	8	28	0,00000	 Nodoran'i Josoe Haia ary nofongorany nataony antontan-trano rava mandrakizay, izay mbola ao mandraka androany. 	
06O	8	29	0,00000	 Nasainy hahantona tamin'ny hazo anankiray ny mpanjakan'i Haia, ka navelany teo mandra-paharivan'ny andro. Nony maty ny masoandro dia nasain'i Josoe nesorina teo amin'ny hazo ny fatiny, ka natsipy tao am-bavahadin'ny tanàna, sy notindriana antontam-bato lehibe izy mbola ao mandraka androany. 	
06O	8	30	0,00000	 Tamin'izay Josoe dia nanangana otely ho an'ny Tompo Andriamanitr'Israely tao an-tendrombohitra Hebala, 	
06O	8	31	0,00000	 araka ny didy nomen'i Moizy mpanompon'ny Tompo ny zanak'Israely, araka izay voasoratra ao amin'ny bokin'ny lalàn'i Moizy, dia otely vato tsy voavoatra, izay tsy voavely vy. Ary nanolotra sorona dorana teo amboniny ho an'ny Tompo izy ireo sy nanao sorom-pihavanana koa. 	
06O	8	32	0,00000	 Nosoratan'i Josoe tamin'ny vato teo koa, ny dikan'ny lalàna efa nosoratan'i Moizy teo anatrehan'ny zanak'Israely. 	
06O	8	33	0,00000	 Nitsangana teo an-daniny roa amin'ny fiaran'ny faneken'ny Tompo, Israely rehetra, ny loholony, ny manamboninahiny, ny mpitsarany, na ny vahiny na ny zanak'Israely, ny antsasany teo anilan'ny tendrombohitra Hebala, araka ny didy nomen'i Moizy mpanompon'ny Tompo fahiny, mba hitso-drano ny vahoakan'Israely. 	
06O	8	34	0,00000	 Rahefa izany novakin'i Josoe ny tenin'ny lalàna rehetra dia ny tso-drano sy ny fanozonana araka izay rehetra voasoratra ao amin'ny bokin'ny lalàna. 	
06O	8	35	0,00000	 Tamin'izay rehetra nandidian'i Moizy dia tsy nisy teny iray tsy novakin'i Josoe teo anatrehan'ny fiangonan'Israely rehetra, ny vehivavy sy ny zaza ary ny vahiny nitoetra teo afovoany.	
06O	9	1	0,00000	[NY HAFETSEN'NY GABAONITA SY NY FAMAIZANA AZY] Nony nandre izany ny mpanjaka rehetra aty an-dafin'i Jordany, na ny eny amin'ny tendrombohitra na ny eny amin'ny tany lemaka na ny amoron-tsiraky ny ranomasina lehibe, tandrifin'i Libàna, ny Amoreana, ny Kananeana, ny Ferezeana, ny Heveana, ary ny Jeboseana, 	
06O	9	2	0,00000	 dia niray hina hiara-miady amin'i Josoe sy Israely.	
06O	9	3	0,00000	 Fa ny mponina tao Gabaona kosa, nony nandre ny nanaovan'i Josoe an'i Jerikao sy Haia, 	
06O	9	4	0,00000	 dia nanao hafetsena. Niainga handeha izy ka nitondra vatsy ho eny an-dàlana; lasàka tonta sy siny hoditra fasian-divay efa rovitra sy mizaitra no nataony teo ambonin'ny ampondrany,	
06O	9	5	0,00000	 kapa tranainy sy mitampintampina no teo amin'ny tongony, lamba tonta no teo an-kodiny, ny mofo hohaniny dia maina sy efa potipotika avokoa.	
06O	9	6	0,00000	 Dia nankany amin'i Josoe tao an-toby tany Galgalà izy ireo, ka niteny taminy sy tamin'ny lehilahy rehetra tamin'Israely hoe: Avy any an-tany lavitra izahay; koan ankehitriny, aoka mba hanao fanekena aminay hianareo.	
06O	9	7	0,00000	 Fa namaly ireto Heveana ny lehilahy tamin'Israely: Sao dia monina eto aminay ihany hianareo, ka ahoana no hanaovanay fanekem-pihavanana aminareo?	
06O	9	8	0,00000	 Dia hoy ireo tamin'i Josoe: Mpanomponao izahay. Ary hoy Josoe taminy: Iza moa hianareo, ary avy aiza?	
06O	9	9	0,00000	 Dia hoy izy ireo: Tonga avy any an-tany lavitra indrindra ny mpanomponao noh ony anaran'ny Tompo Andriamanitrao, fa nandre ny lazany izahay sy izay rehetra nataony tany Ejipta,	
06O	9	10	0,00000	 ary ny nanaovany ny mpanjakan'ny Amoreana roa lahy tany an-dafin'i Jordany, dia Sehona mpanjakan'i Hasebona sy Oga mpanjakan'i Basàna, izay nonina tany Astarota.	
06O	9	11	0,00000	 Ka hoy ny loholonay sy ny mponina rehetra amin'ny taninay taminay: Mitondrà vatsy ho any an-dàlana, ka mandehana mitsena azy ireo, ary lazao aminy hoe: Mpanomponareo izahay, koa ankehitriny aoka mba hanao fanekem-pihavanana aminay hianareo.	
06O	9	12	0,00000	 Jereo ny mofonay, vao nafana itony no nalainay tany an-tranonay hatao vatsy, tamin'ny andro niainganay ho aty aminareo, ary izao kosa dia indro fa efa maina sy potipotika.	
06O	9	13	0,00000	 Mbola vao ireto siny hoditra fasiana divay ireto no nofenoinay azy, nefa he, rovitra izy ankehitriny, ary ny lamba aman-kapanay dia nihatonta, fa lavitra dia lavitra ny dia nalehanay.	
06O	9	14	0,00000	 Dia nangalan'ny lehilahy tamin'Israely ny vatsin'izy ireo, nefa tsy nanontany izay tenin'ny Tompo izy;	
06O	9	15	0,00000	 ary nanaiky hihavana amin'izy ireo Joseo, sy nanao fanekem-pihavanana taminy fa hovelominy izy; sady nianiana taminy araka izany koa ny lohan'ny fiangonana.	
06O	9	16	0,00000	 Kanjo, hateloana taorian'ny nanaovana ny fanekem-pihavanana dia re fa mifanakaiky aminy sy monina eo aminy ihany ireo.	
06O	9	17	0,00000	 Koa niainga ny zanak'Israely dia tonga tany an-tanànan'izy ireo nony afaka hateloana; ny tanànany dia Gabaona, Kfira, Berota ary Kariatiarima.	
06O	9	18	0,00000	 Noho ny fianianana nataon'ny lohan'ny fiangonana taminy tamin'ny anaran'ny Tompo Andriamanitr'Israely dia tsy namely azy ireo izy, nefa nimonomonona tamin'ny filohany, ny fiangonana rehetra.	
06O	9	19	0,00000	 Ka hoy ny filohany rehetra tamin'ny fiangonana rehetra: Efa nanao fianianana taminy izahay tamin'ny Tompo Andriamanitr'Israely, ary izao tsy mahazo mikasika azy isika.	
06O	9	20	0,00000	 Fa izao no hanaovantsika azy: Havelantsika ho velona ihany izy, mba tsy hitarika ny fahatezeran'ny Tompo amintsika noho ny fianianana efa nataonay taminy.	
06O	9	21	0,00000	 Ka aoka ho velona àry izy, hoy ireto filohany tamin'izy ireo. Dia natao mpikapa hazo sy mpantsaka rano ho an'ny fiangonana rehetra ireo, araka ny voalazan'ny filohany taminy. 	
06O	9	22	0,00000	 Ary nampiantso ny Gabaonita Josoe, ka niteny taminy hoe: Ahoana no namitahanareo anay hoe: Lavitra anareo indrindra izahay, nefa hianareo monina aty afovoanay ihany? 	
06O	9	23	0,00000	 Koa ankehitriny, voaozona hianareo, ka tsy hisy aminareo tsy ho andevo hikapa hazo sy hantsaka rano ho an'ny tranon'Andriamanitra. 	
06O	9	24	0,00000	 Dia izao no navalin'izy ireo an'i Josoe: Nambara tamin'ny mpanomponao ny didy nomen'ny Tompo Andriamanitrao an'i Moizy mpanompony mba hanolotra anareo avokoa ny tany rehetra ary mba handringananareo eo anoloanareo ny mponina rehetra amin'ny tany. Nony mby akaiky hianareo, dia natahotra mafy ny ho faty izahay, ka izany no nanaovanay toy izao. 	
06O	9	25	0,00000	 Indreto izahay ankehitriny eo an-tànanao, ka ataovy aminay izay ataonao ho mety sy marina hanaovana anay. 	
06O	9	26	0,00000	 Nataon'i Josoe tamin'izy ireo ny voalazany: nanafaka azy teo an-tànana'ny zanak'Israely izy mba tsy hataony maty. 	
06O	9	27	0,00000	 Hatramin'izay andro izay ihany, dia naraikitr'i Josoe izy ho mpikapa hazo sy mpantsaka rano ho an'ny fiangonana sy ny otelin'ny Tompo any amin'ny fitoerana izay hofidin'ny Tompo, ary mbola nanao izany mandraka androany izy.	
06O	10	1	0,00000	[NY NIKAMBANAN'IREO MPANJAKAN'NY TATSIMO SY NY ADY TAO GABAONA - NY NAHAZOANA AN'I KANAANA, TAPANY ATSIMO] Ren'i Adonisedeka, mpanjakan'i Jerosalema, fa Haia dia efa azon'i Josoe, ka nataony anatema; toy ny nanaovany an'i Jerikao sy ny mpanjakany, no nanaovany an'i Haia sy ny mpanjakany koa, ary ny mponina ao Gabaona efa nanao fihavanana tamin'Israely ka mitoetra eo aminy. 	
06O	10	2	0,00000	 Dia raiki-tahotra mafy izy, satria Gabaona dia tanàna lehibe toy ny iray amin'ny tanànan'andriana, lehibe aza noho Haia, sady lehilahy mahery avokoa ny ao aminy. 	
06O	10	3	0,00000	 Adonisedeka, mpanjakan'i Jerosalema dia nampitondra teny tamin'i Ohama mpanjakan'i Hebrona, sy Farama mpanjakan'i Jerimota, sy tamin'i Jofià mpanjakan'i Lakisa, ary tamin i Dabira mpanjakan'i Eglona, nanao hoe: 	
06O	10	4	0,00000	 Miakara aty amiko hianareo, avia hanampy ahy hamelezantsika an'i Gabaona, satria nanao fihavanana tamin'i Josoe sy ny zanak'Israely izy. 	
06O	10	5	0,00000	 Dia niangona ny mpanjakan'ny Amoreana, ny mpanjakan'i Jerosalema, ny mpanjakan'i Hebrona, ny mpanjakan'i Jerimota, ny mpanjakan'i Lakisa ary ny mpanjakan'i Eglona, ka niakatra niaraka tamin'ny mpiantafika rehetra, ary nanorina ny tobiny teo akaikin'i Gabaona sy nanao fahirano azy.	
06O	10	6	0,00000	 Dia naniraka olona ny mponina ao Gabaona nilaza tamin'i Josoe tao an-tobin'i Galgalà hoe: Aza manohon-tànana tsy manampy ny mpanomponao, fa miakara faingana ho aty aminay, afaho izahay, ampio izahay, fa nikambana hamely anay ny mpanjakan'ny Amoreana rehetra monina amin'ny tendrombohitra. 	
06O	10	7	0,00000	 Dia niakatra avy any Galgalà Josoe sy ny mpiantafika rehetra niaraka taminy, mbamin'ny mpiady mahery rehetra. 	
06O	10	8	0,00000	 Hoy Iaveh tamin'i Josoe: Aza matahotra azy, fa efa natolotro eo an-tànanao izy, ka tsy hahatoha anao na dia iray aza. 	
06O	10	9	0,00000	 Nirotsaka tampoka tamin'izy ireo Josoe: fa nanao lava alina izy no niakatra avy any Galgalà, 	
06O	10	10	0,00000	 sady nampifanaritahan'ny Tompo teo anoloan'Israely izy ireo, ka nataon'Israely kilahotohoto tao akaikin'i Gabaona sy nenjehiny tamin'ny làlana mankany Betoròna, ary nasiany hatrany Azekà sy Makedà. 	
06O	10	11	0,00000	 Tamin'ny nandosiran'izy ireo teo anatrehan'ny zanak'Israely teo amin'ny fidinan'i Betoròna dia nampianjeran'ny Tompo vato vaventy izy ireo hatrany Azekà, ka maty; be lavitra ny matin'ny havandra vato noho ny matin'ny sabatry ny zanak'Israely. 	
06O	10	12	0,00000	 Dia niteny tamin'ny Tompo Josoe tamin'ny andro nanoloran'ny Tompo ny Amoreana tamin'ny zanak'Israely, ka hoy izy teo imason'ny zanak'Israely: Ry masoandro, mijanona eo ambonin'i Gabaona ary hianao, ry volana, ambonin'ny lohasaha Ajalona. 	
06O	10	13	0,00000	 Dia nijanona ny masoandro ary tsy nandroso koa ny volana Mandra-pamalin'ny firenena ny fahavalony. Tsy efa voasoratra ao amin'ny bokin'ny olo-Marina va izany? Ary tokony ho indray andro maninjitra no nijanonan'ny masoandro teo afovoan'ny lanitra fa tsy nalaky nilentika izy. 	
06O	10	14	0,00000	 Tsy nisy andro toy izany, na tany aloha na taty aoriana, izay nihainoan'ny Tompo ny feon'ny olona anankiray, fa niady momba an'Israely Iaveh. 	
06O	10	15	0,00000	 Dia niverina nankany an-toby any Galgalà Josoe sy Israely rehetra niaraka taminy koa. 	
06O	10	16	0,00000	 Nandositra niery tao anaty zohy tao Makedà ny mpanjaka dimy lahy; 	
06O	10	17	0,00000	 ka nolazain'ny olona tamin'i Josoe hoe: Hita miery ao anatin'ny zohy ao Makedà, ny mpanjaka dimy. 	
06O	10	18	0,00000	 Dia hoy Josoe: Kodiavo vato lehibe ny vava zohy, dia asio olona hiambina azy. 	
06O	10	19	0,00000	 Ary hianareo aza mijanona fa enjeho ny fahavalonareo, asio izy amin'ny vody làlany, aza avela ho tafiditra any an-tanànany ireny; fa efa natolotry ny Tompo Andriamanitrareo eo an-tànanareo. 	
06O	10	20	0,00000	 Nony efa nasian'i Josoe sy ny zanak'Israely ireny tamin'ny nandreseny azy mafy dia mafy ka naringany, izay mba nety ho afaka kosa dia nandisotra tamin'ny tanàna mimanda; 	
06O	10	21	0,00000	 ary ny vahoaka rehetra niverina tsy amin'ahiahy tao an-toby any amin'i Josoe any Makedà, ary tsy nisy olona sahy niteny indraim-bava akory manohitra ny zanak'Israely. 	
06O	10	22	0,00000	 Dia hoy Josoe: Sokafy ny vava zohy, ka avoahy ao ireo mpanjaka dimy hoentina mankaty amiko. 	
06O	10	23	0,00000	 Nataony izany, nentina nankany aminy ny mpanjaka dimy, izay navoakany avy ao an-johy, ny mpanjakan'i Jerosalema, ny mpanjakan'i Hebrona, ny mpanjakan'i Jerimota, ny mpanjakan'i Lakisa, ary ny mpanjakan'i Eglona. 	
06O	10	24	0,00000	 Nony efa navoakany ho eo anatrehan'i Josoe, ireo mpanjaka ireo, dia nantsoin'i Josoe ny lehilahy rehetra amin'Israely ka hoy izy tamin'ireo filohan'ny lehilahy mpiantafika, izay niaraka taminy: Manatòna hianareo, ka ataovy eo amin'ny vozon'ireto mpanjaka ireto ny tongotrareo. Dia nanatona ireo ka nanitsaka ny vozon'ireto mpanjaka tamin'ny tongony. 	
06O	10	25	0,00000	 Ary hoy Josoe taminy: Aza matahotra na manan-badipò fa matanjaha ka mahereza, fa toy izao avokoa no hanaovan'ny Tompo ny fahavalonareo rehetra izay hiadianareo. 	
06O	10	26	0,00000	 Rahefa izany dia nasian'i Josoe ireo, ka nataony maty, ary nahantony tamin'ny hazo dimy, ka nihantona teo mandra-paharivan'ny andro. 	
06O	10	27	0,00000	 Nony efa ho faty ny masoandro, dia nasain'i Josoe nampidinina amin'ilay zohy niereny, ary teo am-bava zohy nasiana vato lehibe mbola ao mandraka androany. 	
06O	10	28	0,00000	 Afak'i Josoe androtr'izay ihany koa Makedà, ka nasiany tamin'ny lelan-tsabatra izy sy ny mpanjakany, ary naringany nataony anatema ny tanàna mbamin'ny manana aina rehetra tao, fa tsy nasiany niangana na dia iray aza, ary tahaka ny nanaovany ny mpanjakan'i Jerikao no nanaovany ny mpanjakan'i Makedà koa. 	
06O	10	29	0,00000	 Niala tao Makedà Josoe sy Israely rehetra niaraka taminy, dia nankany Lebnà, ary namely an'i Lebnà izy. 	
06O	10	30	0,00000	 Natolotry ny Tompo teo an-tànan'Israely koa izy sy ny mpanjakany, ka nasiany tamin'ny lelan-tsabatra izy mbamin'ny manana aina rehetra tao, tsy nasiany niangana na dia iray aza, ary toy ny nanaovany ny mpanjakan'i Jerikao no nanaovany ny mpanjakany koa. 	
06O	10	31	0,00000	 Niala teo Lebnà Josoe sy Israely rehetra niaraka taminy, dia nankany Lakisa, ka nanorina ny tobiny teo anoloany sy namely azy. 	
06O	10	32	0,00000	 Natolotry ny Tompo teo an-tànan'Israely Lakisa, ka tamin'ny andro faharoa dia afany, ary nasiany tamin'ny lelan-tsabatra izy sy ny manana aina rehetra tao toy ny nataony tamin'i Lebnà. 	
06O	10	33	0,00000	 Niakatra hamonjy an'i Lakisa, Horama mpanjakan'i Gazera, tamin'izay, fa nasian'i Josoe izy sy ny vahoakany ka tsy navelany hisy afa-nandositra akory. 	
06O	10	34	0,00000	 Niala tao Lakisa Josoe sy Israely rehetra niaraka taminy dia nankany Eglona, ka nitoby teo anoloany sy namely azy. 	
06O	10	35	0,00000	 Androtr'izay ihany dia afany izy ka nasiany tamin'ny lelan-tsabatra; ny manana aina rehetra tao dia nataony anatema iny andro iny, araka izay rehetra nataony tamin'i Lakisa. 	
06O	10	36	0,00000	 Niakatra avy eo Eglona Josoe sy Israely rehetra niaraka taminy, dia nankany Hebrona, ka namely azy izy ireo. 	
06O	10	37	0,00000	 Nony afany dia nasiany tamin'ny lelan-tsabatra izy sy ny mpanjakany ary ny tanàna momba azy rehetra mbamin'izay manana aina rehetra tao. 	
06O	10	38	0,00000	 Dia nitodika nankany Dabira Josoe sy Israely rehetra niaraka taminy. 	
06O	10	39	0,00000	 Azony izy sy ny mpanjakany ary ny tanàna rehetra momba azy dia nasiany tamin'ny lelan-tsabatra, ary nataony anatema avokoa ny manana aina rehetra tao, fa tsy navelany hisy afa-nandositra akory. Toy ny nanaovan'i Josoe an'i Hebrona sy ny nanaovany an'i Lebnà sy ny mpanjakany, no nanaovany an'i Dabira sy ny mpanjakany koa. 	
06O	10	40	0,00000	 Nasian'i Josoe avokoa ny tany manontolo, ny Tendrombohitra, ny Negeba, ny tany lemaka sy ny tanety, mbamin'ny mpanjakany rehetra; tsy navelany hisy afa-nandositra, fa nataony anatema avokoa rahefa mety ho manana aina koa, araka izay nandidian'ny Tompo Andriamanitr'Israely. 	
06O	10	41	0,00000	 Nasian'i Josoe ireny, hatrany Kadesa-Barne ka hatrany Gaza ary ny tany Gosena rehetra hatrany Gabaona. 	
06O	10	42	0,00000	 Fanafihana indray mandeha monja no nahazoan'i Josoe ireo mpanjaka rehetra ireo sy ny taniny rehetra, satria Iaveh Andriamanitr'Israely no niady ho an'Israely. 	
06O	10	43	0,00000	 Rahefa izany dia niverina nankany an-toby any Galgalà Josoe, sy Israely rehetra niaraka taminy koa.	
06O	11	1	0,00000	[NY NIKAMBANAN'IREO MPANJAKA AMIN'I KANAANA AVARATRA - NY NANDRESENA AZY TAO MEROMA - FANDRINGANANA NY RAPETO] Nony nandre izany Jabina, mpanjakan'i Asora, dia nandefa iraka, nankany amin'i Jobaba mpanjakan'i Madona, sy amin'ny mpanjakan'i Semerona, sy amin'ny mpanjakan'i Aksafa, 	
06O	11	2	0,00000	 amin'ireo mpanjaka amin'ny tendrombohitra any avaratra sy any amin'ny Arabaha any atsimon'i Kenereta, any amin'ny tany lemaka sy ny havoan'i Dora any andrefana, 	
06O	11	3	0,00000	 amin'ny Kananeana atsinanana sy andrefana, amin'ny Amoreana, ny Heteana, ny Ferezeana, ny Jeboseana, any an-tendrombohitra, ary amin'ny Heveana any ambodin'i Hermona, dia any amin'ny tany Masfà. 	
06O	11	4	0,00000	 Dia nivoaka ireny, dia izy nomban'ny tafiny rehetra, vahoaka tsy hita isa toy ny fasika any amoron-dranomasina, sy ny soavaly aman-kalesy be dia be indrindra. 	
06O	11	5	0,00000	 Nivory avokoa ireo mpanjaka ireo, dia tonga niara-nitoby teo akaikin'ny ranon'i Meroma, mba hanafika an'Israely. 	
06O	11	6	0,00000	 Ary hoy Iaveh tamin'i Josoe: Aza matahotra an'ireo fa rahampitso toy izao dia hatolotro eo anoloan'Israely izy ireo, ka hatolotro izy efa voagorobaka avokoa, ka traingoy ny soavaliny, ary dory ny kalesiny. 	
06O	11	7	0,00000	 Dia nirotsaka tampoka tamin'izy ireo teo akaikin'ny ranon'i Meroma Josoe sy ny mpiantafika rehetra niaraka taminy ka niantoraka aminy. 	
06O	11	8	0,00000	 Natolotry ny Tompo teo an-tànan'Israely izy ireo, ka nasiany sy nenjehiny hatrany Sidona lehibe sy hatrany amin'ny ranon'i Maserefota ary hatrany amin'ny lohasahan'i Masfà any atsinanana; nasiany ireny ka tsy navelany hisy afa-nandositra na dia iray aza. 	
06O	11	9	0,00000	 Dia nataon'i Josoe tamin'izy ireo araka izay nolazain'ny Tompo azy, ka ny soavaliny notraingoiny, ny kalesiny nodorany tamin'ny afo. 	
06O	11	10	0,00000	 Tamin'izany andro izany ihany Josoe dia niverina naka an'i Asora, ka namono ny mpanjakany, fa Asora no renivohitr'ireny fanjakana ireny fahiny. 	
06O	11	11	0,00000	 Nasiany tamin'ny lelan-tsabatra ny manana aina rehetra teo, ka nataony anatema, tsy nisy niangana rahefa mety ho manana aina koa, ary Asora dia nodorana. 	
06O	11	12	0,00000	 Azon'i Josoe avokoa ny tanànan'ireny mpanjaka ireny, sy ny mpanjakany; nasiany tamin'ny lelan-tsabatra ireny, dia nataony anatema, araka ny didin'i Moizy, mpanompon'ny Tompo. 	
06O	11	13	0,00000	 Tsy nisy nodoran'Israely anefa ny tanàna niorina teny an-kavoana, afa-tsy Asora ihany, izay nodoran'i Josoe. 	
06O	11	14	0,00000	 Ary ny zavatra rehetra mety ho babo tamin'ireny, sy ny biby fiompiny dia norobain'ny zanak'Israely ho azy; fa ny lehilahy rehetra kosa dia nasiany tamin'ny lelan-tsabatra mandra-paharingany, tsy nisy niangana rahefa mety ho manana aina. 	
06O	11	15	0,00000	 Izay nandidian'ny Tompo an'i Moizy mpanompony dia nandidian'i Moizy an'i Josoe koa, ka notanterahain'i Josoe, tsy nisy namelany izay nandidian'ny Tompo an'i Moizy. 	
06O	11	16	0,00000	 Toy izany no nahazoan'i Josoe izany tany rehetra izany, dia ny Tendrombohitra, ny Negeba manontolo, ny faritanin'i Gosena rehetra, ny tany lemaka, ny Arabaha, ny tany havoana sy ny tany lemak'Israely, 	
06O	11	17	0,00000	 hatramin'ny tendrombohitra mangadihady misondrotra mankany Seira, ka hatrany Baala-Gada, amin'ny lohasahan'i Libàna, ao ambodin'ny tendrombohitra Hermòna; nosamboriny ny mpanjakany rehetra, ka novonoiny sy nataony maty. 	
06O	11	18	0,00000	 Naharitra andro maro ny niadian'i Josoe tamin'ireo mpanjaka rehetra ireo. 	
06O	11	19	0,00000	 Tsy nisy tanàna iray akory nanao raharaham-pihavanana tamin'ny zanak'Israely afa-tsy ny Heveana izay nonina tao Gabaona, fa tamin'ny fiadiana avokoa no nahazoany azy. 	
06O	11	20	0,00000	 Satria hevitra nokendren'ny Tompo no nanamafisan'ireo vahoaka ireo ny fony hiady amin'Israely mba hanaovan'ny Tompo azy ho anatema, ka tsy hanaovany famindram-po aminy fa handringanany azy, araka ny nandidian'ny Tompo an'i Moizy.	
06O	11	21	0,00000	 Tamin'izany andro izany ihany koa no nandehanan'i Josoe sy nandringanany ny Enakima tany amin'ny Tendrombohitra, tany Hebrona, tany Dabira ary tany Anaba, tany amin'ny tendrombohitr'i Jodà rehetra sy tany amin'ny tendrombohitr'Israely rehetra. Nataon'i Josoe anatema avokoa ireo mbamin'ny tanànany;	
06O	11	22	0,00000	 ka tsy nisy Enakima intsony, teo amin'ny tanin'ny zanak'Israely; fa tany Gazà sy Geta ary Azota no sisa nisy.	
06O	11	23	0,00000	 Azon'i Josoe avokoa ny tany rehetra araka ny voalazan'ny Tompo tamin'i Moizy, ka nomen'i Josoe ho lovan'Israely, natokany araka ny fokony avy. Dia nitsahatra tamin'ny ady ny tany.	
06O	12	1	0,00000	[NY MPANJAKA RESY] Ireto no mpanjakan'ny tany resin'ny zanak'Israely, ary nalainy ny taniny any an-dafin'i Jordany any atsinanana, hatramin'ny ranon-driakan'i Arnona ka hatramin'ny tendrombohitra Hermona, sy ny Arabaha manontolo any atsinanan'ny ony: 	
06O	12	2	0,00000	 Sehona mpanjakan'ny Amoreana, izay nonina tao Hesebona; ny takatry ny fahefany dia hatrany Aroera, eo amin'ny ranon-driak'i Arnona, ary hatreo am-pamatonan'ny lohasaha amin'ny antsasak'i Galaada, ka hatramin'ny ranon-driaka Jaboaka, faritry ny tanin'ny taranak'i Amona, 	
06O	12	3	0,00000	 amin'ny Arabaha, hatrany amin'ny ranomasina Kenereta any atsinanana, sy amin'ny ranomasin'ny Arabaha dia ny ranomasin-tSira any atsinanana, amin'ny làlana mankany Betisimota; ary amin'ny ilany atsimo dia hatrany am-pototry ny kisolasolan'i Fasgà. 	
06O	12	4	0,00000	 Ny tanin'i Oga, mpanjakan'i Basàna, isan'ny sisan'ny Refaima nonina tao Astarota sy Edraia: 	
06O	12	5	0,00000	 ny takatry ny fahefany dia ny tendrombohitra Hermona, Salekà, Basàna rehetra, hatramin'ny faritry ny tanin'ny Gesorima sy ny Makatiana ary ny antsasak'i Galaada, faritanin'i Sehona mpanjakan'i Hesebona. 	
06O	12	6	0,00000	 Moizy mpanompon'ny Tompo sy ny zanak'Israely no nandresy an'ireo; ary ny Robenita sy ny Gadita, mbamin'ny antsasaky ny fokon'i Manase no nomen'i Moizy mpanompon'ny Tompo ny tanin'izy ireo mba ho fananany.	
06O	12	7	0,00000	 Ireto kosa ny mpanjaka resin'i Josoe sy ny zanak'Israely aty an-dafin'i Jordany, aty andrefana, hatramin'i Baala-Gada, amin'ny lohasahan'i Libàna, ka hatramin'ny tendrombohitra mangadihady misondrotra mankany Seira. Nomen'i Josoe ny fokon'Israely, araka ny fianakaviany avy, izany tany izany, ho fananany,	
06O	12	8	0,00000	 dia ny any amin'ny tendrombohitra, ny any amin'ny tany iva, ny any amin'ny havoana, ny any an'efitra ary ny any amin'ny Negeba, izay tanin'ny Heteana, ny Amoreana, ny Kananeana, ny Ferezeana, ny Heveana, ary ny Jaboseana.	
06O	12	9	0,00000	 Ny mpanjakan'i Jerikao, iray; ny mpanjakan'i Haia akaikin'i Betela, iray;	
06O	12	10	0,00000	 ny mpanjakan'i Jerosalema, iray; ny mpanjakan'i Hebrona, iray;	
06O	12	11	0,00000	 ny mpanjakan'i Jerimota, iray; ny mpanjakan'i Lakisa, iray;	
06O	12	12	0,00000	 ny mpanjakan'i Eglona, iray; ny mpanjakan'i Gazera, iray;	
06O	12	13	0,00000	 ny mpanjakan'i Dabira, iray; ny mpanjakan'i Gadera, iray;	
06O	12	14	0,00000	 ny mpanjakan'i Hermà, iray; ny mpanjakan'i Hereda, iray;	
06O	12	15	0,00000	 ny mpanjakan'i Lebnà, iray; ny mpanjakan'i Odolama, iray;	
06O	12	16	0,00000	 ny mpanjakan'i Makedà, iray; ny mpanjakan'i Betela, iray;	
06O	12	17	0,00000	 ny mpanjakan'i Tafnà, iray; ny mpanjakan'i Ofera, iray;	
06O	12	18	0,00000	 ny mpanjakan'i Afeka, iray; ny mpanjakan'i Lasarona, iray;	
06O	12	19	0,00000	 ny mpanjakan'i Madona, iray; ny mpanjakan'i Asora, iray;	
06O	12	20	0,00000	 ny mpanjakan'i Semerona, iray; ny mpanjakan'i Aksafa, iray;	
06O	12	21	0,00000	 ny mpanjakan'i Tanàka, iray; ny mpanjakan'i Magedao, iray;	
06O	12	22	0,00000	 ny mpanjakan'i Kadesa, iray; ny mpanjakan'i Jakanàna any Karmela, iray;	
06O	12	23	0,00000	 ny mpanjakan'i Dora, eo amin'ny havoan'i Dora, iray; ny mpanjakan'i Gojima, iray;	
06O	12	24	0,00000	 tontaliny, mpanjaka iraika amby telopolo.	
06O	13	1	0,00000	[FIZARANA NY TANY ATSINANAN'I JORDANY] Efa antitra sy efa nandroso fahanterana Josoe: ka hoy Iaveh taminy: Hianao ity efa antitra, efa mandroso fahanterana nefa tany lehibe dia lehibe no mbola sisa halaina. 	
06O	13	2	0,00000	 Fa izao no tany sisa: ny faritanin'ny Filistina rehetra sy ny an'ny Gesoriana rehetra, 	
06O	13	3	0,00000	 hatramin'i Sikora, izay eo atsinanan'i Ejipta ka hatrany amin'ny faritanin'i Akarona eo avaratra, izay tokony hatao ho tany Kananeana; ny andrianan'ny Filistina dimy, ny an'i Gazà, ny an'i Azota, ny an'i Askalona, ny an'i Geta, ny an'i Akarona; 	
06O	13	4	0,00000	 any atsimo, ny Heveana, ny tanin'ny Kananeana rehetra, sy Maarà izay an'ny Sidoniana, hatrany Afeka, hatrany amin'ny faritanin'ny Amoreana, 	
06O	13	5	0,00000	 ny tanin'ny Gebalita sy Libàna rehetra, any atsinanana, hatrany Baala-Gada, eo am-bodin'ny tendrombohitra Hermona, ka hatrany am-bavan'i Hamata; 	
06O	13	6	0,00000	 ny mponina rehetra amin'ny tendrombohitra hatrany Libàna ka hatrany amin'ny ranon i Mserefota dia ny Sidoniana rehetra: horoahiko eo anoloan'ny zanak'Israely ireo. Nefa zarao amin'ny filokana ireo tany ireo ho lovan'Israely, araka ny efa nandidiako izany. 	
06O	13	7	0,00000	 Ary ankehitriny zarao izany tany izany amin'ny foko sivy, sy ny antsasaky ny fokon'i Manase, mba ho lovany. 	
06O	13	8	0,00000	 Fa ny antsasany efa niara-nahazo ny lova tamin'ny Robenita sy ny Gadita, izay nomen'i Moizy azy tany an-dafin'i Jordany any atsinanana, araka ny nomen'i Moizy mpanompon'ny Tompo azy; 	
06O	13	9	0,00000	 hatrany Aroera eo amoron'ny ranon-driaka Arnona, sy ny tanàna eo afovoan'ny lohasaha, ny tany lemaka Medabà rehetra hatrany Dibona, 	
06O	13	10	0,00000	 ny tanàna rehetra an'i Sehona mpanjakan'ny Amoreana, izay nanjaka tao Hesebona, hatrany amin'ny faritanin'ny taranak'i Armona, 	
06O	13	11	0,00000	 Galaada, ny faritanin'ny Gesoriana sy ny Makatiana, ny tendrombohitra Hermona rehetra ary Basana rehetra hatrany Salekà; 	
06O	13	12	0,00000	 ny fanjakana rehetra tany Basana an'i Oga, izay nanjaka tany Astarota sy tany Edraia; izy io no hany sisa tamin'ny Refaima: resin'i Moizy ireo mpanjaka ireo ka noroahiny. 	
06O	13	13	0,00000	 Ny Gesoriana sy ny Makatiana anefa tsy mba noroahin'ny zanak'Israely ka samy mbola mitoetra eo amin'ny zanak'Israely mandrak'androany i Gesora sy Makata. 	
06O	13	14	0,00000	 Ny fokon'i Levì tokana no tsy mba nomen'i Moizy lova, fa ny sorona atao amin'ny afo ho an'ny Tompo Andriamanitr'Israely no lovany araka ny voalazany taminy. 	
06O	13	15	0,00000	 Nomen'i Moizy lova ny fokon'ny tarana-dRobena, araka ny fianakaviany avy, 	
06O	13	16	0,00000	 ka izao no faritaniny, hatrany Aroera, eo amoron'ny ranon-driaka Arnona, sy ny tanàna eo afovoan'ny lohasaha, ny tany lemaka rehetra akaikin'i Medabà, 	
06O	13	17	0,00000	 Hezebona sy ny tanànany rehetra amin'ny tany lemaka, Dibona, Bamota-Baala, Beti-Baala-Maona, 	
06O	13	18	0,00000	 Jasà, Kedimota, Mefaata, 	
06O	13	19	0,00000	 Kariataima, Sabamà, Sarat-Asara amin'ny tendrombohitra ao an-dohasaha, 	
06O	13	20	0,00000	 Beti-Fogora, ny kisolosolon'i Fasgà, Beti-Jesimota, 	
06O	13	21	0,00000	 ny tanàna rehetra amin'ny tany lemaka sy ny fanjakana rehetra an'i Sehona mpanjakan'ny Amoreana, izay nanjaka tao Hesebona, fa resin'i Moizy izy sy ireo andrianan'i Madiana, dia Evì, Rekema, Sora, Hora, ary Rebe, mpandoa hetra amin'i Sehona, monina amin'ny tany. 	
06O	13	22	0,00000	 Anisan'ireo novonoin'ny zanak'Israely tamin'ny sabatra koa Balaama, mpanao hitsak'andro, zanak'i Beora. 	
06O	13	23	0,00000	 Koa tonga hatrany Jordany ka hatramin'ny faritaniny ny faritanin'ny tarana-dRobena. Izany no lovan'ny tarana-dRobena sy ny fianakaviany dia ny tanàna aman-jana-bohiny. 	
06O	13	24	0,00000	 Nomen'i Moizy anjara ny fokon'i Gada, ny taranak'i Gada, araka ny fianakaviany avy; 	
06O	13	25	0,00000	 ka izao no faritaniny: Jasera, ny tanànan'i Galaada rehetra, ny antsasaky ny tanin'ny taranak'i Amona, hatrany Aroera tandrifin'i Rabà, 	
06O	13	26	0,00000	 hatrany Hesebona ka hatrany Rabota-Masfe sy Betonima, ary hatrany Manaima ka hatrany amin'ny faritr'i Dabira, 	
06O	13	27	0,00000	 ary eo amin'ny lohasaha, Beti-Harama, Beti-Nemrà, Sokota sy Safona, sisa tamin'ny fanjakan'i Sehona mpanjakan'i Hesebona; ary Jordany sy ny tany momba azy, hatramin'ny tendron'ny ranomasina Kenerata an-dafin'i Jordany any atsinanana. 	
06O	13	28	0,00000	 Izany no lovan'ny taranak'i Gada, araka ny fianakaviany, dia ny tanàna aman-jana-bohiny.	
06O	13	29	0,00000	 Nomen'i Moizy anjara ny antsasaky ny fokon'i Manase, ny taranak'i Manase, araka ny fianakaviany, 	
06O	13	30	0,00000	 ka izao no faritaniny, hatrany Manaima: Basana rehetra, ny fanjakana rehetra an'i Jaira any Basana, dia tanàna enimpolo. 	
06O	13	31	0,00000	 Ny antsasak'i Galaada sy Astarota ary Edraia, tanàna amin'ny fanjakan'i Oga, any Basàna, dia nomena ny taranak'i Makira zanak'i Manase, dia ny antsasaky ny taranak'i Makira, araka ny fianakaviany. 	
06O	13	32	0,00000	 Izany no lova nozarain'i Moizy fony izy tany amin'ny tany lemak'i Moaba, any an-dafin'i Jordany tandrifin'i Jerikao any atsinanana. 	
06O	13	33	0,00000	 Tsy mba nomen'i Moizy lova ny fokon'i Levì, fa Iaveh Andriamanitr'Israely no lovany, araka ny voalazany taminy. 	
06O	14	1	0,00000	[NY FIZARANA NY TANY - HEBRONA, LOVAN'I KALEBA] Izao no noraisin'ny zanak'Israely ho lova, tany amin'ny tany Kanaana, izay nozarain'i Eleazara mpisorona sy Josoe zanak'i Nòna, ary ny loham-pianakaviana amin'ny fokon'Israely. 	
06O	14	2	0,00000	 Filokana no nahazoany ny lovany, araka ny nandidian'ny Tompo ho an'ny foko sivy sy ny antsasa-poko; 	
06O	14	3	0,00000	 fa ny foko roa sy ny antsasa-poko efa nomen'i Moizy lova tany an-dafin'i Jordany; fa tsy mba nomeny lova teo amin'izy ireo ny Levita. 	
06O	14	4	0,00000	 Fa mizara ho foko roa ny taranak'i Josefa dia Manase sy Efraima, fa tsy mba nomena anjara tamin'ny tany ny levita afatsy ny tanàna honenany sy ny fananany. 	
06O	14	5	0,00000	 Nanatanteraka ny didy nomen'ny Tompo an'i Moizy ny zanak'Israely, ka nizara ny tany izy. 	
06O	14	6	0,00000	 Nanatona an'i Josoe ny taranak'i Jodà tany Galgalà, ary Kaleba zanak'i Jefone, Kenezeana, nanao taminy hoe: Fantatrao izay nolazain'ny Tompo tamin'i Moizy olon'Andriamanitra ny amiko sy ny aminao tany Kadesa-Barne. 	
06O	14	7	0,00000	 Efapolo taona aho, no nirahin'i Moizy, mpanompon'ny Tompo, avy tao Kadesa-Barne, hisafo ny tany; ary araka izay tao am-poko tokoa no nanaovako filazana taminy. 	
06O	14	8	0,00000	 Ireo rahalahiko niara-niakatra tamiko dia nanaketraka ny fon'ny olona; fa izaho kosa nanaraka an-tsakany sy an-davany an'ny Tompo Andriamanitro; 	
06O	14	9	0,00000	 ka nianiana Moizy tamin'izany andro izany, nanao hoe: Ho lovanao sy ny taranakao mandrakizay ny tany izay nohitsahin'ny tongotrao, fa nanaraka an-tsakany sy an-davany an'ny Tompo Andriamanitro hianao. 	
06O	14	10	0,00000	 Koa ankehitriny, efa nitahiry ny aiko araka ny voalazany Iaveh hatramin'ny dimy amby efapolo taona nilazany izany teny izany tamin'i Moizy, fony Israely nandeha tany an'efitra, ary dimy amby valopolo taona aho izao. 	
06O	14	11	0,00000	 Mbola matanjaka aho anio toy ny fony nirahin'i Moizy, ny heriko ankehitriny sahala amin'ny fahizàny, na hiady, na hivoaka sy hiditra. 	
06O	14	12	0,00000	 Koa omeo ahy io tendrombohitra voalazan'ny Tompo tamin'izany andro izany io; ny tenanao no nandre tamin'izany andro izany, fa ny Enakima no ao, mbamin'ny tanàna lehibe sy mimanda. Angamba homba ahy Iaveh ka hahavatra mandroaka azy ireo aho, araka ny tenin'ny Tompo.	
06O	14	13	0,00000	 Dia nitso-drano an'i Kaleba, zanak'i Jefone, Josoe ary nomeny ho lovany Hebrona. 	
06O	14	14	0,00000	 Koa Kaleba zanak'i Jefone, Kenezeana, no tompon-dova an'i Hebrona mandrak'androany, satria nanaraka an-tsakany sy an-davany an'ny Tompo Andriamanitr'Israely izy. 	
06O	14	15	0,00000	 Kariat-Arbe no anaran'i Hebrona fahiny; Arbe dia lehilahy goavam-be indrindra tamin'ny Enakima. Ary nitsahatra tamin'ny ady ny tany.	
06O	15	1	0,00000	[FARITANIN'I JODÀ] Ny anjara lasan'ny fokon-taranak'i Jodà, araka ny fianakaviany, tamin'ny filokana, dia nitatra hatrany amin'ny faritanin'i Edoma hatrany amin'ny efitra Sina any atsimo any amin'ny farany atsimo.	
06O	15	2	0,00000	 Ny faritry ny taniny amin'ny atsimo dia niantomboka avy amin'ny faran'ny ranomasin-tSira dia amin'ny tendrony mitodika atsimo,	
06O	15	3	0,00000	 ka nitohy ao atsimon'ny fiakarana Akdrabima, dia mahazo an'i Sina, sy miakatra any atsimon'i Esrona, niakatra mankany Adara, niolaka any Karkaà,	
06O	15	4	0,00000	 avy eo dia nahazo an'i Asmona, nitohy hatramin'ny ranon-driakan'i Ejipta, dia nihatra hatrany amin'ny ranomasina ny faritry ny taniny. Izany no ho faritry ny taninareo any atsimo. 	
06O	15	5	0,00000	 Ary ny ranomasin-tSira hatramin'ny vavaranon'i Jordany no faritry ny tany atsinanana. Ny faritry ny tany avaratra dia hatreo amin'ny helo-dranomasin-tSira, amin'ny vavaranon'i Jordany, 	
06O	15	6	0,00000	 ka niakatra hatrany Beti-Aglà ny faritry ny tany, dia nihazo any avaratr'i Beti-Arabà, ary niakatra hatramin'ny vaton'i Boena, zana-dRobena, ny faritry ny tany; 	
06O	15	7	0,00000	 niakatra any Debera, nony mby eo amin'ny lohasaha Akora ny faritry ny tany dia nihodina mianavaratra mankany Galgalà, izay manandrify ny fiakaran'i Adomima, atsimon'ny ranon-driaka, ary ny faritry ny tany nihazo tao akaikin'ny ranon'i En-Semesa, ka nihatra hatrany En-Rogela. 	
06O	15	8	0,00000	 Ary ny faritry ny tany niakatra eo amin'ny lohasahan'i Ben-Enoma, hatrany amin'ny kisolasola atsimon'ny Jeboseana, dia Jerosalema; avy eo dia nisondrotra ny faritry ny tany hatrany an-tampon'ny tendrombohitra manandrify ny lohasaha Enoma eo andrefany, sy amin'ny faran'ny tany lemaky ny Rafaima eo avaratra. 	
06O	15	9	0,00000	 Avy eo an-tampon'ny tendrombohitra dia nizotra ny faritry ny tany hatrany amin'ny lohan'ny ranon'i Neftoà, nihatra amin'ny tanàna ao an-tendrombohitra Efrona; nandroso ny faritry ny tany mankany Baala, dia Kariata-Jearima izany. 	
06O	15	10	0,00000	 Avy eo Baala ny faritry ny tany dia niolaka miankandrefana mankany amin'ny tendrombohitra Jarima, dia Keslona izany, nidina mankany Betisamesa nihazo an'i Tamà. 	
06O	15	11	0,00000	 Ny faritry ny tany nipaka amin'ny kisolasola avaratr'i Akarona, ary nizotra ny faritry ny tany mankany Sekrona, nihazo amin'ny tendrombohitra Baala ary nipaka amin'i Jebneela ary nihatra amin'ny ranomasina. 	
06O	15	12	0,00000	 Ary ny faritry ny tany andrefana dia ny ranomasina lehibe sy ny taniny. Izany no faritry ny tanin'ny taranak'i Joda, araka ny fianakaviany, amin'ny lafiny rehetra. 	
06O	15	13	0,00000	 Araka ny didin'ny Tompo tamin'i Josoe, nomena anjara teo afovoan'ny taranak'i Jodà Kalefa zanak'i Jefone, dia ny tanànan'i Arbe, rain'Enaka, dia Hebrona izany. 	
06O	15	14	0,00000	 Noroahin'i Kaleba hiala tao izy telo lahy, zanak'i Enaka, dia Sesaia, Ahimàna ary Tolmaia taranak'i Enaka. 	
06O	15	15	0,00000	 Avy tao, dia niakatra namely ny mponina tao Dabira indray izy. Kariata-Sefera no anaran'i Dabira taloha. 	
06O	15	16	0,00000	 Hoy Kaleba: Homeko an'i Aksa zanako vavy ho vadiny izay handresy an'i Kariata-Sefera, ka hahafaka azy. 	
06O	15	17	0,00000	 Otoniela zanak'i Keneza, rahalahin'i Kaleba, no nahafaka azy ka nomen'i Kaleba azy Aksa zanany vavy, ho vadiny. 	
06O	15	18	0,00000	 Nony nankany amin'i Otoniela ravehivavy, dia namporisika azy hangataka saha amin-drainy; nidina niala tamin'ny ampondrany izy, ka hoy rainy taminy: Inona no ilainao? 	
06O	15	19	0,00000	 Ary izao no navaliny: Mba omeo fanomezana aho, tany tsy misy rano no namponenanao ahy; ka mba omeo loharano koa aho. Dia nomeny ny loharano ambony sy ny loharano ambany izy. 	
06O	15	20	0,00000	 Izany no lovan'ny fokon-taranak'i Joda, araka ny fianakaviany. 	
06O	15	21	0,00000	 Ny tanàna izay ao amin'ny fara sisin'ny fokon-taranak'i Joda, manolotra ny faritanin'i Edoma, ny tao amin'ny Negebe, dia Kabseela, Edera, Jagora, 	
06O	15	22	0,00000	 Kinà, Dimonà, Adadà, 	
06O	15	23	0,00000	 Kadesa, Asora, sy Jetnama, 	
06O	15	24	0,00000	 Zifa, Telema, Balota, 	
06O	15	25	0,00000	 Asora vaovao sy Kariota-Hesrona, dia Asora izany, 	
06O	15	26	0,00000	 Amama, Samà, Moladà, 	
06O	15	27	0,00000	 Asergadà Hasemona, Betfeleta, 	
06O	15	28	0,00000	 Hasersoala, Bersabe, sy Baziotià. 	
06O	15	29	0,00000	 Baalà, Jima, Esema, 	
06O	15	30	0,00000	 Eltoloda, Kasila, Harmà, 	
06O	15	31	0,00000	 Sikelega, Medemenà, Sensenà, 	
06O	15	32	0,00000	 Lebaota, Seima, Aena, ary Remona: tontaliny, tanàna sivy amby roapolo ary ny zanabohiny.	
06O	15	33	0,00000	 Ny tao amin'ny Seeflà dia: Estaola, Sarea, Asena, 	
06O	15	34	0,00000	 Zanoe, Aen-Ganima, Tafoaha, Enaima, 	
06O	15	35	0,00000	 Jerimota, Odolama, Sokao, Azeka, 	
06O	15	36	0,00000	 Saraima, Aditaïma, Gedrà ary Gederotaima: tanàna efatra ambin'ny folo ary ny zanabohiny. 	
06O	15	37	0,00000	 Sanana, Hadasà, Magdala-Gada, 	
06O	15	38	0,00000	 Deleana, Masefa, Jektela, 	
06O	15	39	0,00000	 Lakisa, Baskata, Eglona, 	
06O	15	40	0,00000	 Kebona, Lehemàna, Ketlisa, 	
06O	15	41	0,00000	 Giderota, Bet-Dagona, Naamà, ary Makedà: tanàna enina ambin'ny folo ary ny zanabohiny.	
06O	15	42	0,00000	 Labana, Etera, Asana, 	
06O	15	43	0,00000	 Jeftà, Esnà, Nesiba, 	
06O	15	44	0,00000	 Keilà, Aleziba, ary Maresà, tanàna sivy ary ny zanabohiny, 	
06O	15	45	0,00000	 Akarona, sy ny tanàna momba azy, ary ny zanabohiny. 	
06O	15	46	0,00000	 Hatreo Akarona no ho miankandrefana, dia ny tanàna rehetra akaikin'i Azota, mbamin'ny zanabohiny, 	
06O	15	47	0,00000	 Azota sy ny tanàna momba azy ary ny zanabohiny; Gazà sy ny tanàna momba azy, mbamin'ny zanabohiny, hatramin'ny ranondriakan'i Ejipta, sy hatramin'ny ranomasina Lehibe izay fariny. 	
06O	15	48	0,00000	 Ny tao amin'ny tendrombohitra dia: Samira, Jetera, Sokota.	
06O	15	49	0,00000	 Danà, Kariata-Senà, dia Dabira izany.	
06O	15	50	0,00000	 Anaba, Istemao, Anima,	
06O	15	51	0,00000	 Gosena, Olòna ary Gilao: tanàna iraika ambin'ny folo ary ny zanabohiny.	
06O	15	52	0,00000	 Araba, Domà, Esaàna,	
06O	15	53	0,00000	 Janoma, Beti-Tafoà, Afekà,	
06O	15	54	0,00000	 Atmatà, Kariat-Arbe, dia Hebrona izany, ary Siora: tanàna sivy, ary ny zanabohiny. 	
06O	15	55	0,00000	 Maona, Karmela, Zifa, Jotà, 	
06O	15	56	0,00000	 Jezraela, Jokadama, Zanoe, 	
06O	15	57	0,00000	 Akaïna, Gabaà, Tamnà: tanàna folo sy ny zanabohiny; 	
06O	15	58	0,00000	 Halola, Besora, Gedora, 	
06O	15	59	0,00000	 Mareta, Bet-Anota sy Eltekona, tanàna enina sy ny zanabohiny. 	
06O	15	60	0,00000	 Kariat-Baala, dia Kariat-Jearima izany ary Arebà: tanàna roa sy ny zanabohiny. 	
06O	15	61	0,00000	 Ny tao amin'ny efitra: Bet-Aralà, Medina, Sakakà, 	
06O	15	62	0,00000	 Nebsana, Ir-Hamelàka ary En-Gadi: tanàna enina sy ny zanabohiny. 	
06O	15	63	0,00000	 Tsy naharoaka ny Jeboseana izay monina ao Jerosalema ny taranak'i Jodà, ka niara-nitoetra tamin'ny taranak'i Jodà ao Jerosalema ny Jeboseana mandraka androany.	
06O	16	1	0,00000	[FARITANIN'NY TARANAK'I JOSEFA: EFRAIMA SY MANASE] Ny an'ny taranak'i Josefa araka ny filokana: Ny any atsinanana dia niantomboka avy eo amin'i Jordany ao Jerikao; avy eo dia tonga amin'ny efitra izay miakatra avy any Jerikao hatramin'i Betela mihazo ny tendrombohitra. 	
06O	16	2	0,00000	 Avy ao Betela ny faritry ny tany nihatra tamin'i Lozy, ary nihazo tamin'ny faritry ny tanin'ny Arkeana ao Atarota, 	
06O	16	3	0,00000	 dia nidina ao andrefana mankany amin'ny tanin'ny Jefletiana, hatramin'ny tanin'i Betorona ambany ka hatrany Gazera, dia nihatra amin'ny ranomasina. 	
06O	16	4	0,00000	 Izany no lova noraisin'ny taranak'i Josefa, dia Manase sy Efraima. 	
06O	16	5	0,00000	 Izao no faritry ny tanin'ny taranak'i Efraïma araka ny fianakaviany: ny faritry ny lovany dia izao: amin'ny atsinanana, Ataret-Adara hatrany Betorona ambony. 	
06O	16	6	0,00000	 Amin'ny lafiny andrefana ny faritry ny tany dia nipaka tamin'i Makmetata, any avaratra, ary niolaka ny faritry ny tany atsinanana mankany Tanata-Selao, dia nihazo teo anoloany mankamin'ny atsinanan'i Janoe. 	
06O	16	7	0,00000	 Avy eo Janoe dia nidina nankany Atarota sy Naaratà, nikasika an'i Jerikao, ka nihatra an'i Jordany. 	
06O	16	8	0,00000	 Avy eo Tafohà dia nandroso any amin'ny lafiny andrefana ho any amin'ny ranon-driaka Kanà, ka nihatra tamin'ny ranomasina. Izany no lovan'ny taranak'i Efraïma araka ny fianakaviany. 	
06O	16	9	0,00000	 Nisy tanàna koa samy omban'ny zanabohiny avy nitokana teo afovoan'ny lovan'ny taranak'i Manase, ka an'ny taranak'i Efraïma. 	
06O	16	10	0,00000	 Tsy nandroaka ny Kananeana nonina tao Gazera izy ireo, ka niara-nonina tamin'i Efraïma mandrak'androany ny Kananeana, nefa ampanaoviny fanompoana kosa.	
06O	17	1	0,00000	[FIZARANA NY TANY - ZARA TANIN'I MANASE] Mbola nisy zara tany koa ho an'ny fokon'i Manase araka ny filokana noho izy lahimatoan'i Josefa. Makira lahimatoan'i Manase sy rain'i Galaada dia nahazo an'i Galaada sy Basana, satria lehilahy mpiantafika izy.	
06O	17	2	0,00000	 Ny taranak'i Manase sisa koa, dia samy nomena anjara araka ny fianakaviany avy, dia ny taranak'i Abiezera, ny taranak'i Heleka, ny taranak'i Esriela, ny taranak'i Sekema, ny taranak'i Hefera, ary ny taranak'i Semidà; ireo no zanakalahin'i Manase zanak'i Josefa, araka ny fianakaviany.	
06O	17	3	0,00000	 Salfaada, zanak'i Hefera, zanak'i Galaada, zanak'i Makira, zanak'i Manase, tsy nanan-janakalahy, fa zanakavavy no nananany; ka ireto no anaran'ny zanany vavy: Maalà, Noà, Heglà, Melkà, ary Tersà.	
06O	17	4	0,00000	 Nankeo anatrehan'i Eleazara mpisorona sy teo anatrehan'i Josoe zanak'i Nòna, sy teo anatrehan'ny filohany izy ireo, ka nanao hoe: Nandidy an'i Moizy Iaveh hanome zara tany anay eo amin'ny anadahinay. Dia nomena zara tany teo amin'ny rahalahin-drainy izy ireo, araka ny didin'ny Tompo. 	
06O	17	5	0,00000	 Koa nahazo anjaram-polo Manase, afa-tsy ny tany Galaada sy Basàna, any an-dafin'i Jordany, 	
06O	17	6	0,00000	 satria ny zanaka vavin'i Manase dia nahazo lova teo afovoan'ny zanakalahin'i Manase sisa. 	
06O	17	7	0,00000	 Ny faritry ny tanin'i Manase, dia hatrany Asera no mankany Makmetata, izay tandrifin'i Sikema, ka nandroso niankavanana ny faritry ny tany mankany amin'ny mponina ao En-Tafoà: 	
06O	17	8	0,00000	 An'i Manase ny tany momba an'i Tafoà; fa Tafoà any amin'ny vava tanin'i Manase, no an'ny taranak'i Efraïma. 	
06O	17	9	0,00000	 Dia nidina ny faritry ny tany ho ao amin'ny ranon-driak'i Kanà, eo atsimon'ny ranon-driaka; ny tanàna amin'io tany io, izay lasan'i Efraïma, dia tao afovoan'ny tanànan'i Manase, ary ao avaratry ny ranon-driaka ka mipaka amin'ny ranomasina, no faritry ny tanin'i Manase. 	
06O	17	10	0,00000	 Koa ny ao atsimo dia an'i Efraïma, fa ny ao avaratra no an'i Manase, ary ny ranomasina no mamaritra azy. Eo avaratra izy manolotra an'i Asera, ary ao atsinanana, an'i Isakara. 	
06O	17	11	0,00000	 Izao no lasan'i Manase tao amin'ny tanin'Isakara sy Asera: Betisàna sy ny tanàna momba azy, Jeblaama sy ny tanàna momba azy, ny mponina ao Dora sy ny tanàna momba azy, ny mponina ao Tenàka sy ny tanàna momba azy, ny mponina ao Magedao sy ny tanàna momba azy: ireo no faritanin'i Havoan-telo. 	
06O	17	12	0,00000	 Tsy nahazo an'ireo tanàna ireo ny zanak'i Manase, ka dia sahy nipetraka tamin'izany tany izany ny Kananeana. 	
06O	17	13	0,00000	 Nony efa nihamahery ny zanak'Israely dia nampandoaviny hetra ny Kananeana fa tsy noroahiny. 	
06O	17	14	0,00000	 Ary niteny tamin'i Josoe, ny taranak'i Josefa ka nanao hoe: Efa tonga vahoaka be izahay izao, ary notahin'ny Tompo mandrak'androany izahay, ka nahoana no dia loka iray sy anjara iray ihany no nomenao anay? 	
06O	17	15	0,00000	 Dia hoy Josoe taminy: Raha vahoaka be àry hianareo miakara any an'ala, ka miteveza any amin'ny tanin'ny Ferezeana sy ny Refaima honenanareo, rahefa ety tsy omby anareo ny tendrombohitr'i Efraïma. 	
06O	17	16	0,00000	 Fa hoy ny taranak'i Josefa: Ny tendrombohitra dia tsy omby anay, nefa samy manan-kalesy vy avokoa ao amin'ny Kananeana rehetra monina amin'ny tany lemaka, na ireo any Betisàna sy ny tanàna momba azy, na ireo amin'ny lohasahan'i Jezraela. 	
06O	17	17	0,00000	 Izao no navalin'i Joseo ny fianakavian'i Josefa, dia Efraïma sy Manase: Vahoaka be hianao; ka be hery koa; dia tsy anjara iray ihany no anao; 	
06O	17	18	0,00000	 fa ho anao koa ny tendrombohitra; ala izany ka dia hotevenao dia ho anao ny sisiny, satria horoahinao ny Kananeana na manan-kalesy vy sy mahery aza izy.	
06O	18	1	0,00000	[NY TABERNAKLA TAO SILAO - FANORATANA NY TANY SISA HOZARAINA - FARITANIN' I BENJAMINA] Nivory ny fiangonan'ny zanak'Israely rehetra tao Silao, ka nanangana ny trano lay fihaonana. Efa resy teo anoloany ny tany.	
06O	18	2	0,00000	 Fito ny foko sisa tsy mbola nahazo ny lovany tamin'ny fokon'ny zanak'Israely.	
06O	18	3	0,00000	 Hoy Josoe tamin'ny zanak'Israely: Mandra-pahoviana hianareo no hanao tsikamokamo amin'ny fakana ny tany izay nomen'ny Tompo Andriamanitry ny razanareo anareo?	
06O	18	4	0,00000	 Koa mifidiana telo lahy isam-poko hianareo, dia hirahiko izy, ary hiainga ka hitety ny tany ireo, ka handahatra ny toetry ny tany hizarana azy, ary hiverina aty amiko indray.	
06O	18	5	0,00000	 Hozarainy fito toko ny tany; Jodà hitoetra amin'ny faritaniny ao atsimo, ary ny taranak'i Josefa hitoetra amin'ny faritaniny ao avaratra.	
06O	18	6	0,00000	 Hianareo àry handahatra ny toetry ny tany hataonareo fito toko, ka hoentinareo mankaty amiko, dia hanao filokana ho anareo eto anatrehan'ny Tompo Andriamanitsika aho.	
06O	18	7	0,00000	 Fa ny Levita, dia tsy mba hanana anjara, ary Gada sy Robena mbamin'ny antsasaky ny fokon'i Manase dia efa nahazo ny lovany tany an-dafin'i Jordany any atsinanana, izay nomen'i Moizy mpanompon'ny Tompo azy.	
06O	18	8	0,00000	 Dia niainga ireo lehilahy ireo, ka lasa nandeha, ary nomen'i Josoe didy izy ireo raha nandeha mba handaharany ny toetry ny tany ka nataony hoe: Mandehana hianareo tetezo ny tany, ka alaharo ny toetrany dia miverena aty amiko, amin'izay aho hanao filokana ho anareo eto Silao eto anatrehan'ny Tompo?	
06O	18	9	0,00000	 Nandeha ireo lehilahy ireo, ary noteteziny ny tany, nalahany tamin'ny boky ny toetrany isan-tanàna, nataony fito toko, dia niverina tany amin'i Josoe tao an-toby tao Silao izy.	
06O	18	10	0,00000	 Dia nanao filokana ho azy ireo, teo anatrehan'ny Tompo, Josoe tao Silao, ka tao no nizaran'i Josoe ny tany tamin'ny zanak'Israely araka ny anjarany.	
06O	18	11	0,00000	 Ny fokon-taranak'i Benjamina araka ny fianakaviany no azon'ny olka, ary ny faritany lasany tamin'ny filokana dia ao anelanelan'ny an'ny taranak'i Jodà sy ny taranak'i Josefa.	
06O	18	12	0,00000	 Amin'ny lafiny avaratra ny faritry ny taniny dia nanomboka eo Jordany dia niakatra ny faritra nianavaratra amin'ny kosolasolan'i Jerikao, dia niakatra indray tamin'ny tendrombohitra any andrefana, ary nipaka tamin'ny efitra Betavena.	
06O	18	13	0,00000	 Avy eo ny faritra dia nahazo an'i Lozy amin'ny kisolasolan'i Lozy, any atsimo, dia Betela izany; dia nidina indray ny faritry ny tany mankany Atarot-Adara, nihazo tamin'ny tendrombohitra ao atsimon'i Betorona ambany.	
06O	18	14	0,00000	 Amin'ny lafiny andrefana dia nandroso ny faritry ny tany ary niolaka hatramin'ny tendrombohitra ao anoloan'i Betorona eo atsimo, ka nipaka tamin'i Kariata-Baala, dia Kariata-Jearima izany, tanànan'ny taranak'i Jodà; izany no lafiny andrefana.	
06O	18	15	0,00000	 Amin'ny lafiny atsimo, nanomboka eo amin'ny tendron'i Kariata-Jearima ny faritry ny tany, ary nandroso niankandrefana nipaka tamin'ny lohan'ny ranon'i Neftòa,	
06O	18	16	0,00000	 dia nidina ny faritra avy amin'ny faran'ny tendrombohitra izay tandrifin'ny lohasahan'ny taranak'i Enoma, ao amin'ny tany lemaky ny Rafaima, eo avaratra; dia nidina indray nandeha amin'ny lohasahan'i Enoma, mankamin'ny kisolasola atsimon'ny Jeboseana, dia nidina hatrany amin'ny loharanon'i Rogela;	
06O	18	17	0,00000	 nandroso any avaratra ary nipaka tamin'i En-semesa, nipaka tamin'i Gelilota izay eo an-tandrifin'ny fiakaran'i Adomima, ary nidina mankamin'ny vaton'i Boena zana-dRobena,	
06O	18	18	0,00000	 nihazo tamin'ny ilany avaratra ny tendrombohitra eo anoloan'ny Arabaha, nidina tamin'ny Arabaha,	
06O	18	19	0,00000	 Nihazo tamin'ny kisolasola avaratr'i Beti-Haglà ny faritry ny tany, ary nipaka tamin'ny farany avaratra amin'ny ranomasin-tSira ny faritry ny tany eo amin'ny vava ranon'i Jordany, ao atsimo: izany no farany atsimo.	
06O	18	20	0,00000	 Ary ny farany atsinanana dia Jordany.	
06O	18	21	0,00000	 Izany no lovan'ny taranak'i Benjamina amin'ny faritra manodidina azy manontolo, araka ny fianakaviany.	
06O	18	22	0,00000	 Ary ny tanànan'ny fokon'ny taranak'i Benjamina araka ny fianakaviany dia: Jerikao, Beti-Heglà, Eneka-Kaisy, Beti-Arabà, Samaraïma, 	
06O	18	23	0,00000	 Beteta, Avima, Afarà, Ofera, 	
06O	18	24	0,00000	 Kefara-Emona, Ofnì ary Gabe: tanàna roa ambin'ny folo sy ny zanabohiny. 	
06O	18	25	0,00000	 Gabaona, Ramà, Berota, 	
06O	18	26	0,00000	 Mesfe, Kafarà, Amosa, 	
06O	18	27	0,00000	 Rekema, Jarefela, Tarelà, 	
06O	18	28	0,00000	 Selà, Elefa, Jebosy, dia Jerosalema izany, Gabaata ary Kariata: tanàna efatra ambin'ny folo, sy ny zanabohiny.	
06O	19	1	0,00000	[NY FARITANY NOMENA NY FOKO ENINA, DIA NY FOKON'I SIMEONA, ZABOLONA, ISAKARA, ASERA, NEFTALÌ, ARY DANA; ANJARAN'I JOSOE] Simeona no nahazo ny anjara faharoa tamin'ny loka, dia ny fokon-taranak'i Simeona, araka ny fianakaviany: ny lovany dia tao afovoan'ny lovan'ny taranak'i Joda.	
06O	19	2	0,00000	 Ary izao no tao amin'ny lovany: Bersabe, Sabea, Moladà,	
06O	19	3	0,00000	 Haser-Soala, Balà, Asema,	
06O	19	4	0,00000	 Eltolada, Betola, Harmà,	
06O	19	5	0,00000	 Sikelega, Beti-Harkabota, Hasersosa,	
06O	19	6	0,00000	 Beti-Lebaota, ary Sarohena: tanàna telo ambin'ny folo sy ny zanabohiny. 	
06O	19	7	0,00000	 Aina, Bemona, Atera, ary Asàna: tanàna efatra sy ny zanabohiny, 	
06O	19	8	0,00000	 mbamin'ny zanabohitra rehetra manodidina ireo tanàna ireo, hatrany Baalata-Beera, dia Ramata atsimo. Izany no lovan'ny fokon-taranak'i Seimeona, araka ny fianakaviany.	
06O	19	9	0,00000	 Ny anjaran'ny taranak'i Jodà no nangalana ho lovan'ny taranak'i Simeona, satria ny anjaran'ny taranak'i Jodà dia lehibe loatra ho azy ireo, ka tao afovoan'ny taniny no nahazoan'ny taranak'i Simeona ny lovany.	
06O	19	10	0,00000	 Ny taranak'i Zabolona, araka ny fianakaviany, no nahazo ny anjara fahatelo tamin'ny loka, tonga hatrany Sarida ny faritry ny lovany,	
06O	19	11	0,00000	 niakatra niankandrefana mankany Meralà, ny faritra, nipaka tamin'i Dabaseta, nipaka tamin'ny ranon-driaka ao anoloan'i Jekonama.	
06O	19	12	0,00000	 Avy eo Sarida dia niolaka niantsinanana manandrify ny masoandro miposaka hatrany amin'ny faritr'i Keseleta-Taboro, nihatra hatrany Dabereta, ary niakatra hatrany Jafie.	
06O	19	13	0,00000	 Avy eo dia nihazo tamin'i Gata-Hefera sy Takasina, any atsinanana, manandrify ny masoandro miposaka ary nihatra tamin'i Remona izay mifanolotra amin'ny Noà.	
06O	19	14	0,00000	 Dia niolaka ny faritry ny tany mianavaratra mankany Hanatona, sy nihatra tamin'ny lohasaha Jeftahela.	
06O	19	15	0,00000	 Ny tanàna dia Kateta, Naalola, Semerona, Jedalà sy Betilehema, tanàna roa ambin'ny folo ary ny zanabohiny.	
06O	19	16	0,00000	 Izany no lovan'ny taranak'i Zabolona, araka ny fianakaviany, dia ireo tanàna ireo sy ny zanabohiny.	
06O	19	17	0,00000	 Isakara no nahazo ny anjara fahefatra tamin'ny loka; dia ny taranak'Isakara, araka ny fianakaviany. 	
06O	19	18	0,00000	 Ka ny faritry ny taniny dia Jezraela Kasalota, Sonema, 	
06O	19	19	0,00000	 Hafaraïma, Seona, Anaharata, 	
06O	19	20	0,00000	 Rabota, Kesiona, Abesy, 	
06O	19	21	0,00000	 Rameta, En-Ganima, En-Haddà, Beti-Fesesa. 	
06O	19	22	0,00000	 Ary ny faritry ny taniny dia nikasika any Tabora sy Sedesema ary Beti-Samesy, ka tafapaka hatrany Jordany, tanàna enina ambin'ny folo sy ny zanabohiny. 	
06O	19	23	0,00000	 Izany no lovan'ny fokon'ny taranak'Isakara araka ny fianakaviany, dia ny tanàna sy ny zanabohiny.	
06O	19	24	0,00000	 Ny fokon-taranak'i Asera araka ny fianakaviany, no nahazo ny anjara fahadimy tamin'ny loka. 	
06O	19	25	0,00000	 Ny faritry ny taniny dia Halkata, Kalì, Betena Aksafa, 	
06O	19	26	0,00000	 Elmeleka, Amaala sy Mesaby; ary eo andrefana, dia nipaka tamin'i Karmela sy Sihora-Labanata, 	
06O	19	27	0,00000	 dia niolaka mankany Beti-Dagona, nipaka tamin'i Zabolona sy ny lohasaha Jeftahela eo avaratr'i Beti-Emeka sy Nahiela ary nihatra tamin'ny tanin'i Kabola eo an-kavia, 	
06O	19	28	0,00000	 sy Abrana, Rohoba, Hamona ary Kanà, hatrany Sidona Lehibe, 	
06O	19	29	0,00000	 dia niolaka ny faritry ny tany mankany Ramaha hatrany Tira, tanàna mimanda, ary niolaka ny faritra mankany Hosa, ka nihatra tamin'ny ranomasina, akaikin'ny faritanin'i Akziba, 	
06O	19	30	0,00000	 fanampin'izany Amà, Afeka, ary Rohoba; tanàna roa amby roapolo sy ny zanabohiny. 	
06O	19	31	0,00000	 Izany no lovan'ny fokon-taranak'i Asera, araka ny fianakaviany, dia ireo tanàna ireo sy ny zanabohiny. 	
06O	19	32	0,00000	 Ny taranak'i Neftalì, araka ny fianakaviany, no nahazo ny anjara fahenina, tamin'ny loka. 	
06O	19	33	0,00000	 Ny faritry ny taniny dia hatrany Helefa avy eo amin'ny aoka ao Saananima no nankany Adami-Nekeba sy Jebnaela ka hatrany Lekoma, dia nihatra tao Jordany. 	
06O	19	34	0,00000	 Niolaka niankandrefana any Azanota-Tabora ny faritra, ary avy ao dia nihatra tany Hokokà, nipaka tamin'i Zabolona eo atsimo, sy tamin'i Asera eo andrefana, ary tamin'i Jodà, teo akaikin'i Jordany, eo atsinanana. 	
06O	19	35	0,00000	 Ny tanàna mimanda dia Asedima, Sera, Emata, Rekata, Kenereta, 	
06O	19	36	0,00000	 Edemà, Aramà, Asora, 	
06O	19	37	0,00000	 Kedesy, Edraïa, En-Hasora, 	
06O	19	38	0,00000	 Jerona, Magdalela, Horema, Beti-Anata, ary Beti-Samesy; tanàna sivy ambin'ny folo sy ny zanabohiny. 	
06O	19	39	0,00000	 Izany no lovan'ny fokon-taranak'i Neftalì, araka ny fianakaviany, ny tanàna sy ny zanabohiny.	
06O	19	40	0,00000	 Ny fokon-taranak'i Dana, araka ny fianakaviany, no nahazo ny anjara fahafito tamin'ny loka. 	
06O	19	41	0,00000	 Izao no tao anatin'ny faritry ny lovany: Saraà, Estaola, Hira-Semesy, 	
06O	19	42	0,00000	 Selebina, Ajalona, Jetelà, 	
06O	19	43	0,00000	 Elona, Temnà, Akrona, 	
06O	19	44	0,00000	 Elteke, Gebetona, Balaata, 	
06O	19	45	0,00000	 Jodà Bene-Baràka, Geta-Remona, 	
06O	19	46	0,00000	 Mejarkona, ary Arekona, mbamin'ny faritany tandrifin'i Jope. 	
06O	19	47	0,00000	 Nitatra ho eo ivelan'ny azy ireo ny faritanin'ny taranak'i Dana; fa niakatra niady tamin'i Lesema ny taranak'i Dana, ka nahafaka azy sy namely azy tamin'ny lelan-tsabatra, ka nahazo azy sy nanorim-ponenana tao, ary niantso azy hoe Dana, araka ny anaran'i Dana, rain'izy ireo. 	
06O	19	48	0,00000	 Izany no lovan'ny fokon-taranak'i Dana, araka ny fianakaviany, ny tanàna sy ny zanabohiny. 	
06O	19	49	0,00000	 Nony vitan'izy ireo ny fizarana ny tany, araka ny faritra mamaritra azy avy, dia nomen'ny zanak'Israely lova, teo afovoan'izy ireo, Josoe, zanak'i Nona. 	
06O	19	50	0,00000	 Noho ny didin'ny Tompo dia nomen'izy ireo azy ny tanàna nangatahiny dia Tamnat-Sare amin'ny tendrombohitr'i Efraima. Naoriny indray ny tanàna, dia nonina tao izy. 	
06O	19	51	0,00000	 Ireo no lova nozarain'Eleazara mpisorona, sy Josoe zanak'i Nona, ary ny loham-pianakaviana amin'ny fokon'ny zanak'Israely, tamin'ny filokana, tany Silao, teo anatrehan'ny Tompo, teo am-baravaran'ny trano lay fihaonana. Izany no nanaperany ny fizarana ny tany.	
06O	20	1	0,00000	[NY TANÀNA FIALOFANA] Niteny tamin'i Josoe Iaveh nanao hoe: Mitenena amin'ny zank'Israely, ka lazao hoe: 	
06O	20	2	0,00000	 Anendreo tanàna fialofana hianareo araka izay nandidiako anareo tamin'ny alàlan'i Moizy, 	
06O	20	3	0,00000	 hahazoan'ny mpamono handosirana, dia izay nahafaty olona tsy nahy, fa tsy nahalala, ka hatao fialofana ho anareo tsy ho azon'ny mpamaly rà. 	
06O	20	4	0,00000	 Handositra amin'ny anankiray amin'ireo tanàna ireo izay namono olona, dia hijanona eo anoloan'ny vavahadin'ny tanàna, ka hanambara ny mahazo azy amin'ny loholon'izany tanàna izany, dia horaisin'ireo ho ao amin'ny ao an-tanàna izy, ka homeny trano mba hipetrahany eo amin'izy ireo. 	
06O	20	5	0,00000	 Raha manenjika azy ny mpamaly rà, dia tsy hatolony ho eo an-tànany ny mpamono, satria tsy fahalalana no nahafatesany ny namany, fa tsy nankahala azy taloha izy. 	
06O	20	6	0,00000	 Hitoetra amin'izany tanàna izany iazy nahafaty olona, mandra-pisehony hotsaraina eo anatrehan'ny fiangonana, mandra-pahafatin'izay mpisorona lehibe amin'izany andro izany. Fa amin'izay dia hody ilay nahafaty olona ary hiverina any an-tanànany sy any an-tranony, dia any amin'ny tanàna nialany nandositra.	
06O	20	7	0,00000	 Ny natokany dia Kadesy any Galilea amin'ny tendrombohitr'i Neftalì; Sikema, amin'ny tendrombohitr'i EfraIma, ary Kariat-Arbe, dia Hebrona izany, amin'ny tendrombohitr'i Jodà. 	
06O	20	8	0,00000	 Any an-dafin'i Jordany tandrifin'i Jerikao any atsinanana dia ireto no nofidiny: Bosora, any an'efitra, any amin'ny tany lemaka, an'ny fokon-dRobena; Ramota, any Galaada, an'ny fokon'i Gada; ary Gaolona, any Basàna, an'ny fokon'i Manase. 	
06O	20	9	0,00000	 Ireo no tanàna natokana ho an'ny zanak'Israely rehetra, sy ny vahiny mitoetra eo aminy, hialofan'izay rehetra nahafaty olona tsy nahy, mba tsy ho fatin'ny tànan'ny mpamaly rà izy, alohan'ny hisehoany eo anatrehan'ny fiangonana.	
06O	21	1	0,00000	[NY TANÀNAN'NY LEVITA] Nanatona an'i Eleazara, mpisorona, sy Josoe, zanak'i Nona ary ny loham-pianakaviana amin'ny fokon'ny zanak'Israely, ny loham-pianakavian'ny Levita, 	
06O	21	2	0,00000	 ka niteny tamin'izy ireo, tao Silao, amin'ny tany Kanaana, nanao hoe: Didy noomen'ny Tompo an'i Moizy ny hanomezana tanàna honenanay sy ny tany manodidina azy ho an'ny bibinay. 	
06O	21	3	0,00000	 Dia iazo no tanàna sy ny tany manodidina azy, nomen'ny zanak'Israely, avy amin'ny lovany, ho an'ny Levita, araka ny didin'ny Tompo. 	
06O	21	4	0,00000	 Ny fianakavian'ny Kaatita aloha no nanaovana ny loka, ka tanàna telo ambin'ny folo tamin'ny fokon'i Jodà sy ny fokon'i Simeona, ary ny fokon'i Benjamina no azon'ny taranak'i Aarona, mpisorona, anisan'ny levita, tamin'ny filokana, 	
06O	21	5	0,00000	 ary ny tanàna folo tamin'ny fianakaviana, fokon'i Efraima sy fokon'i Dana, ary antsasa-pokon'i Manase, no azon'ny taranak'i Kaata sisa, tamin'ny loka. 	
06O	21	6	0,00000	 Tanàna telo ambin'ny folo, tamin'ny fianakaviana fokon'Isakara sy fokon'i Asera ary fokon'i Neftalì, sy antsasa-pokon'i Manase, any Basàna, no azon'ny taranak'i Gersona tamin'ny loka. 	
06O	21	7	0,00000	 Tanàna roa ambin'ny folo tamin'ny fokon-dRobena, sy fokon'i Gada, ary fokon'i Zabolona, no azon'ny taranak'i Merarì, araka ny fianakaviany. 	
06O	21	8	0,00000	 Ireo sy ny tany manodidina azy no nomen'ny zanak'Israely tamin'ny olka, ho an'ny taranak'i Levì, araka ny didy nomen'ny Tompo tamin'ny alàlan'i Moizy.	
06O	21	9	0,00000	 Ny tanàna nomeny avy tamin'ny fokon-taranak'i Jodà, sy fokon-taranak'i Simeona, dia ireto voatondro amin'ny anarany avy; 	
06O	21	10	0,00000	 dia ho an'ny taranak'i Aarona, izay anisam-pianakavian'ny Kaatita amin'ny taranak'i Levì, fa izy ireo no nanaovana ny loka voalohany. 	
06O	21	11	0,00000	 Dia nomeny azy, tao amin'ny tendrombohitr'i Jodà, ny tanànan'i Arbe, rain'i Enàka, dia Hebrona izany, ary ny tany manodidina azy. 	
06O	21	12	0,00000	 Fa ny saha momba izany tanàna izany sy ny zanabohiny kosa anefa dia nomeny an'i Kaleba, zanak'i Jefone, ho fananany. 	
06O	21	13	0,00000	 Ny taranak'i Aarona mpisorona dia nomeny ny tanàna fialofan'ny mamono olona, dia Hebrona sy ny manodidina azy, ary koa Lebnà sy ny manodidina azy, 	
06O	21	14	0,00000	 Jetera sy ny manodidina azy, Estemao sy ny manodidina azy, 	
06O	21	15	0,00000	 Holòna sy ny manodidina azy, Dabira sy ny manodidina azy, 	
06O	21	16	0,00000	 Aina sy ny manodidina azy, Jeta sy ny manodidina azy, Betsamesy sy ny manodidina azy, tanàna sivy no avy amin'ireo foko roa ireo. 	
06O	21	17	0,00000	 Ny avy ami'ny fokon'i Benjamina, dia Gabaona sy ny manodidina azy, Gabaà sy ny manodidina azy, 	
06O	21	18	0,00000	 Anatota sy ny manodidina azy, Almona sy ny manodidina azy, dia tanàna efatra. 	
06O	21	19	0,00000	 Tontalin'ny tanànan'ny mpisorona, taranak'i Aarona, telo ambin'ny folo omban'ny manodidina azy. 	
06O	21	20	0,00000	 Ny amin'ny finakavian'ny zanak'i Kaata izay Levita, dia ny zanak'i Kaata sisa kosa, dia tanàna avy amin'ny fokon'i Efraima, no azony tamin'ny loka. 	
06O	21	21	0,00000	 Nomena azy Sikema, tanàna fialofan'izay namono olona, mbamin'ny tany manodidina azy, amin'ny tendrombohitr'i Efraima; 	
06O	21	22	0,00000	 ary koa Gazera sy ny manodidina azy, Kibsaima sy ny manodidina azy, Beti-Horona sy ny manodidina azy; tanàna efatra. 	
06O	21	23	0,00000	 Ny avy amin'ny fokon'i Dana, Eltekao sy ny manodidina azy, Gabatona sy ny manodidina azy, 	
06O	21	24	0,00000	 Ajalona sy ny manodidina azy; Geta-Remona sy ny manodidina azy. Tanàna efatra.	
06O	21	25	0,00000	 Ny avy amin'ny antsasaky ny fokon'i Manase dia Tanaka sy ny manodidina azy ary Geta-Remona sy ny manodidina azy. Tanàna roa.	
06O	21	26	0,00000	 Folo no tontalin'ny tanàna omban'ny manodidina azy no an'ny fianakavian'ny zanak'i Kaata sisa.	
06O	21	27	0,00000	 Izao no nomena ny taranak'i Gersona, anisan'ny fianakavian'ny Levita: avy amin'ny antsasaky ny fokon'i Manase, ilay tanàna fialofan'izay namono olona, dia Gaolòna, any Basàna, sy ny manodidina azy; ary koa Bosrà sy ny manodidina azy; tanàna roa.	
06O	21	28	0,00000	 Avy ami'ny fokon'Isakara: Kesiona sy ny manodidina azy;	
06O	21	29	0,00000	 Dabereta sy ny manodidina azy; Jaramota sy ny manodidina azy, En-Ganima sy ny manodidina azy: tanàna efatra.	
06O	21	30	0,00000	 Avy amin'ny fokon'i Asera: Masala sy ny manodidina azy, Abdona sy ny manodidina azy,	
06O	21	31	0,00000	 Helkata sy ny manodidina azy, Rohaba sy ny manodidina azy: tanàna efatra. 	
06O	21	32	0,00000	 Avy ami'ny fokon'i Neftalì ilay tanàna fialofan'izay namono olona, Kadesy any Galilea sy ny manodidina azy, ary Hamota-Dora sy ny manodidina azy, Kartàna sy ny manodidina azy, tanàna telo. 	
06O	21	33	0,00000	 Tontalin'ny tanànan'ny Gersonita, araka ny fianakaviany, tanàna telo ambin'ny folo omban'ny manodidina azy. 	
06O	21	34	0,00000	 Izao no nomena ny fianakavian'ny taranak'i Merarì, Levita sisa; avy amin'ny fokon'i Zabolona: Jeknama sy ny manodidina azy; Kartà sy ny manodidina azy; 	
06O	21	35	0,00000	 Damnà sy ny manodidina azy, Naalola sy ny manodidina azy: tanàna efatra. 	
06O	21	36	0,00000	 Avy ami'ny fokon'i Gada: ilay tanàna fialofan'izay namono olona, dia Ramota any Galaada sy ny manodidina azy, 	
06O	21	37	0,00000	 ary koa Manaïma sy ny manodidina azy, Hesebona sy ny manodidina azy, Jazera sy ny manodidina azy: tanàna efatra izy rehetra. 	
06O	21	38	0,00000	 Tontalin'ny tanàna azon'ny taranak'i Merarì, araka ny fianakaviany tamin'ny loka, dia ny fianakavin'ny Levita sisa: tanàna roa ambin'ny folo. 	
06O	21	39	0,00000	 Ny tontalin'ny tanànan'ny Levita teo amin'ny fananan'ny taranak'Israely dia valo amby efapolo sy ny manodidina azy. 	
06O	21	40	0,00000	 Samy manana ny tany manodidina azy avokoa ireo tanàna ireo; toy izany daholo ireo tanàna rehetra ireo.	
06O	21	41	0,00000	 Dia nomen'ny Tompo an'Israely avokoa izany, ny tany rehetra nianianany homena ny razanay, ka nalain'izy ireo ho fananany sy nonenany.	
06O	21	42	0,00000	 Nampandry fahalemana azy tami'ireo manodidina azy Iaveh, araka ny efa nianianany tamin'ny razany, ka tsy nisy nahatoha azy ny fahavalony na dia iray aza, ary natolotry ny Tompo teo an-tànany izy. 	
06O	21	43	0,00000	 Tsy nisy foana akory, na dia iray aza, ny teny soa rehetra nolazain'ny Tompo tamin'ny taranak'Israely, fa tanteraka avokoa.	
06O	22	1	0,00000	[FIVERENAN'IREO FOKO ROA SY SASANY TANY AMIN'NY FARITANINY ANY ATSINANANA - OTELY NAORINA TEO AMORON'I JORDANY] Dia nantsoin'i Josoe tamin'izay ny Robenita sy ny Gadita ary ny antsasaky ny fokon'i Manase, 	
06O	22	2	0,00000	 ka hoy izy tamin'izy ireo: Efa notoavinareo ny zavatra rehetra nandidian'i Moizy mpanompon'ny Tompo anareo ary efa nohenoinareo tamin'izay rehetra nandidiako anareo ny feoko. 	
06O	22	3	0,00000	 Tsy nandao ny rahalahinareo hianareo, hatramin'izay andro lava izay ka mandraka androany, ka nitandrina tsara ny didin'ny Tompo Andriamanitrareo. 	
06O	22	4	0,00000	 Ary ankehitriny, efa nomen'ny Tompo Andriamanitrareo fitsaharana ny rahalahinareo, araka ny efa nolazainy taminy; koa modia ary mankanesa any amin'ny lainareo, any amin'ny tany izay anareo, izay nomen'i Moizy mpanompon'ny Tompo anareo any a-dafin'i Jordany. 	
06O	22	5	0,00000	 Kanefa tandremo tsara ny hanaraka ny fitsipika aman-dalàna nandidian'i Moizy mpanompon'ny Tompo anareo, ka tiava an'ny Tompo Andriamanitrareo, mandehana amin'ny làlany rehetra, mitandrema ny didiny, miraiketa fo aminy, ary manompoa azy ami'ny fonareo rehetra sy amin'ny fanahinareo rehetra. 	
06O	22	6	0,00000	 Dia nitso-drano azy ireo Josoe ary nandefa azy, ka lasa nankany amin'ny lainy izy ireo. 	
06O	22	7	0,00000	 Moizy no nanoma faritany, any amin'i Basàna, ho an'ny antsasaky ny fokon'i Manase, ary Josoe kosa no nanome faritany ny antsasany sisa amin'ny rahalahiny aty an-dafin'i Jordany aty andrefana. Nony nampody azy ireo ho any an-dainy Josoe dia nitso-drano azy,	
06O	22	8	0,00000	 ka nanao taminy hoe: Hody eny an-dainareo hianareo, mitondra harena be, biby fiompy sesehena, volafotsy, volamena, varahina, sy vy ary fitafiana be dia be, koa zarao amin'ny rahalahinareo ny babo azo tamin'ny fahavalonareo.	
06O	22	9	0,00000	 Dia nandao ny zank'Israely tao Silao amin'ny tany Kanaana ny fokon-dRobena sy ny fokon'i Gada, ary ny antsasaky ny fokon'i Manase dia nody nankany amin'ny tany Galaada izay efa noraisiny ho zara taniny araka ny nandidian'ny Tompo tamin'ny alàlan'i Moizy.	
06O	22	10	0,00000	 Nony tonga teo amin'ny faritanin'i Jordany, izay anisan'ny tany Kanaana, ny tarana-dRobena, sy ny taranak'i Gada, ary ny antsasaky ny fokon'i Manase, dia nanorina otely teo amoron'i Jordany, ary lehibe no fijery izany otely izany.	
06O	22	11	0,00000	 Ren'ny zanak'Israely, fa nisy nilaza hoe: Indreo fa nanorina otely eo amin'ny faritanin'i Jordany, eo anoloan'ny tany Kanaana, amin'ny lafin-tanin'ny zanak'Israely, ny tarana-dRobena, ny taranak'i Gada, ary ny antsasaky ny fokon'i Manase.	
06O	22	12	0,00000	 Nony nandre izany ny zanak'Israely dia nivory tao Silao ny fiangonan'ny zanak'Israely rehetra mba hiakatra hamely azy sy hanafika azy.	
06O	22	13	0,00000	 Nirahin'ny zanak'Israely ho any amin'ny tarana-dRobena sy ny taranak'i Gada ary ny antsasaky ny fokon'i Manase, any amin'ny tany Galaada, Finea, zanak'i Elezara mpisorona,	
06O	22	14	0,00000	 nombany loholona folo lahy, dia loham-pokom-pianakaviana iray avy isam-pokon'Israely, samy loham-pokom-pianakaviana tamin'ny isan'arivon'Israely.	
06O	22	15	0,00000	 Nony tonga tany amin'ny tarana-dRobena sy ny taranak'i Gada ary ny antsasaky ny fokon'i Manase any amin'ny tany Galaada izy ireo dia niteny taminy nanao hoe:	
06O	22	16	0,00000	 Izaono lazain'ny fiangonan'ny Tompo rehetra: Inona izato fahotana nataonareo tamin'ny Andriamanitr'Israely, fa niala tamin'ny Tompo androany hianareo, tamin'ny nanorenanareo otely hodinanareo amin'ny Tompo androany?	
06O	22	17	0,00000	 Tsy ampy ho antsika va ny heloka tamin'i Fogora, nefa mbola tsy nahadio tena ho afaka amin'izany isika mandrak'androany, na dia efa nasian'ny loza aza ny fiangonan'ny Tompo,	
06O	22	18	0,00000	 no dia miodina miala amin'ny Tompo koa hianareo anio? Raha miodina amin'ny Tompo anefa hianareo anio, dia ho tezitra amin'ny fiangonan'Israely rehetra izy rahampitso.	
06O	22	19	0,00000	 Koa raha ny tany fanananareo no heverinareo ho maloto, dia mankanesa any amin'ny tany izay fananan'ny Tompo, izay ipetrahan'ny fonenan'ny Tompo, ka monena any aminay; fa aza miodina amin'ny Tompo ary aza miodina aminay, amin'ny fanorenana otely hafa noho ny otelin'ny Tompo Andriamanitsika,	
06O	22	20	0,00000	 Moa tsy Akàna zanak'i Zare va no nanao fahotana, ny amin'ny zavatra natao anatema, moa tsy ny fiangonan'Israely va no nipoahan'ny hatezeran'ny Tompo? Ka dia tsy izy irery no maty noho ny heloka nataony. 	
06O	22	21	0,00000	 Dia namaly ny tarana-dRobena, ny taranak'i Gada ary ny antsasaky ny fokon'i Manase, ka nanao tamin'ireo mpifehy isan'arivon'Israely hoe: 	
06O	22	22	0,00000	 Ny Tsitoha, Andriamanitra, Iaveh, ny Tsitoha, Andriamanitra, Iaveh mahalala, ary Israely koa hahalala. Raha fiodinana sy fivadihana amin'ny Tompo izany, dia aza mamonjy anay akory hianao anio, ry Andriamanitra ô! 	
06O	22	23	0,00000	 Raha ny hiala amin'ny Tompo no nanorenanay, sy ny hanatitra sorona dorana, sy fanatitra ary ny hanao sorom-pihavanana eo amboniny, dia aoka hampamoahin'ny Tompo izany izahay. 	
06O	22	24	0,00000	 Raha tsy tahotra ny hihatra aminay kosa no nanaovanay izany, fa hoy izahay: Indray andro any, ny taranakareo hilaza amin'ny tanarakay hoe: Mifaninona akory moa hianareo sy Iaveh Andriamanitr'Israely? 	
06O	22	25	0,00000	 Jordany no faritra nataon'ny Tompo hanelanelana anay sy hianareo, ry tarana-dRobena sy taranak'i Gada, ka tsy manana anjara amin'ny Tompo akory hianareo? Amin'izany ny taranakareo dia hampitsahatra ny taranakay tsy hatahotra an'ny Tompo; 	
06O	22	26	0,00000	 ka nifampilaza izahay hoe: Andeha isika hanorina otely anakiray, tsy hanaterana sorona dorana, na sorona, 	
06O	22	27	0,00000	 fa mba ho vavolombelona ho anay sy hianareo, sy ny fara mandimby antsika, fa izahay dia manompo an'ny Tompo eo anatrehany amin'ny sorona doranay, sy ny soronay, ary ny sorom-pihavananay, mba tsy hilazan'ny taranakareo amin'ny taranakay rahatrizay hoe: Tsy manana anjara amin'ny Tompo hianareo. 	
06O	22	28	0,00000	 Ary hoy izahay: Raha avy izay hilazany izany amintsika na amin'ny taranatsika indray andro any, dia izao no havalintsika indray andro any, dia izao no havalintsika azy: Jereo ny endriky ny otelin'ny Tompo naorin'ny razanay, tsy hanaterana sorona, fa ho vavolombelona ho anay sy hianareo. 	
06O	22	29	0,00000	 Koa lavitra anay izay hikomy amin'ny Tompo na hiala amin'ny Tompo anio, ka hanorina otely hanaterana sorona dorana, sy fanatitra ary sorona afa-tsy ny otelin'ny Tompo Andriamanitsika, izay eo anoloan'ny fonenany.	
06O	22	30	0,00000	 Nony ren'i Finea, mpisorona, sy ny lohan'ny fiangonana, mpifehy ny isan'arivon'Israely izay niaraka taminy ny teny nolazain'ny tarana-dRobena sy ny taranak'i Gada ary ny taranak'i Manase dia afa-po izy ireo. 	
06O	22	31	0,00000	 Ary hoy Finea, zanak'i Eleazara mpisorona tamin'ny tarana-dRobena sy ny taranak'i Gada ary ny taranak'i Manase: Fantatray izao fa eto afovoantsika Iaveh, satria tsy nanao izany fahotana izany tamin'ny Tompo hianareo; koa amin'izany, dia efa nanafaka ny zanak'Israely tamin'ny tànan'ny Tompo hianareo. 	
06O	22	32	0,00000	 Dia nandao ny tarana-dRobena sy ny taranak'i Gada, Finea, zanak'i Eleazara mpisorona sy ny loholona, ka niverina, avy amin'ny tany Galaada, ho any amin'ny tany Kanaana, ao amin'ny zanak'Israely, ka nanao ny filazany tamin'izy ireo. 	
06O	22	33	0,00000	 Sitraky ny zanak'Israely izany zavatra izany, ka nisaotra an'Andriamanitra izy, ary tsy nihevitra intsony izay hiakatra amin'ireny mba handrava ny tany nonenan'ny tarana-dRobena sy ny taranak'i Gada.	
06O	22	34	0,00000	 Nomen'ny tarana-dRobena sy ny taranak'i Gada anarana hoe "Ed" ilay otely, satria io, hoy izy, no vavolombalona amintsika roa tonta fa Iaveh no Andriamanitra.	
06O	23	1	0,00000	[LAHATENIN'I JOSOE TAMIN'NY MPIFEHY NY VAHOAKA] Efa ela no nanomezan'ny Tompo fitsaharana an'Israely, sy nanafahany azy tamin'ny fahavalony rehetra amin'ny manodidina, ka efa zoky olona sy nandroso fahanterana Josoe. 	
06O	23	2	0,00000	 Koa nantsoin'i Josoe avokoa Israely rehetra, ny loholony, ny lehilahy, ny mpitsara azy, ary ny manamboninahiny, ka hoy izy taminy: Efa zoky olona sy mandroso fahanterana aho. 	
06O	23	3	0,00000	 Efa hitanareo izay rehetra nataon'ny Tompo Andriamanitrareo tamin'ny firenena rehetra teo anoloanareo, fa Iaveh Andriamanitrareo no niady ho anareo. 	
06O	23	4	0,00000	 Indro efa nozaraiko taminareo mba ho lova ho an'ny fokonareo, tamin'ny filokana, ireo firenena izay mbola eo ihany sy ireo rehetra efa nofongorako hatrany Jordany ka hatrany amin'ny ranomasin-dehibe any andrefana any. 	
06O	23	5	0,00000	 Iaveh Andriamanitrareo hampandositra ireny eo anoloanareo sy handroaka azy eo anoloanareo, ka ho lasanareo ny taniny, araka ny efa voalazan'ny Tompo Andriamanitrareo taminareo. 	
06O	23	6	0,00000	 Koa misehoa ho be herim-po amin'ny fitandremana amam-panarahana izay rehetra eo amin'ny bokin'ny lalàn'i Moizy, fa aza mivily na ho amin'ny ankavanana na ho amin'ny ankavia; 	
06O	23	7	0,00000	 aza miharo amin'ireo firenena izay mbola tavela eo aminareo, aza miantso ny anaran'izay andriamanitr'ireo na mianiana amin'ny anarany, na manompo an'ireny na miankohoka eo anoloan'ireny hianareo, 	
06O	23	8	0,00000	 fa miraiketa amin'ny Tompo Andriamanitrareo, araka ny nataonareo mandraka androany. 	
06O	23	9	0,00000	 Firenena lehibe sy mahery no noroahin'ny Tompo teo anoloanareo, ka tsy nisy olona nahatoha anareo mandrak'androany. 	
06O	23	10	0,00000	 Iray taminareo no nanenjika arivo fa Iaveh Andriamanitrareo no niady ho anareo, araka ny efa voalazany taminareo. 	
06O	23	11	0,00000	 Koa mitandrema tena hianareo hitiavanareo an'ny Tompo Andriamanitrareo. 	
06O	23	12	0,00000	 Fa raha mivily hianareo, ka miray amin'ireo firenena sisa tafatoetra eo aminareo sy mifanambady amin'izy ireo, hianareo miharo aminy izy miharo aminareo, 	
06O	23	13	0,00000	 dia fantaro tsara fa tsy hotohizan'ny Tompo Andriamanitrareo ny fandroahana ireo firenena ireo eo anoloanareo; ka ho harato amam-pandrika ho anareo ireo, ary ho rotsakazo amin'ny lanivoanareo, sy ho tsilo amin'ny masonareo, mandra-pahalany ritra anareo tsy ho eo amin'ity tany soa, nomen'ny Tompo Andriamanitrareo anareo ity. 	
06O	23	14	0,00000	 Ary inty aho, efa handeha amin'ny falehan'ny tany rehetra, koa fantaro amin'ny fonareo rehetra sy ny fanahinareo rehetra, fa tsy misy foana akory na dia iray aza, ny teny rehetra nolazain'ny Tompo ny aminareo; tanteraka avokoa ho anareo izany, tsy nisy latsaka na dia iray aza. 	
06O	23	15	0,00000	 Koa toy ny nahatanterahan'ny teny soa rehetra nolazain'ny Tompo Andriamanitrareo taminareo no hanatanterahan'ny Tompo eo aminareo koa ny teny fandrahonana rehetra mandra-paharinganareo, tsy ho amin'ity tany soa nomen'ny Tompo Andriamanitrareo anareo. 	
06O	23	16	0,00000	 Raha mandika ny faneken'ny Tompo Andriamanitrareo izay nandidiany anareo hianareo ka mandeha manompo andriamani-kafa sy miankohoka eo anoloan'ireny dia hirehitra aminareo ny fahatezeran'ny Tompo, ka vetivety dia ho lany ringana tsy ho eo amin'ny tany soa nomeny anareo hianareo.	
06O	24	1	0,00000	[FANAVAOZANA NY FANEKENA AMIN'IAVEH - FAHAFATESAN'I JOSOE] Novorin'i Josoe, tao Sikema, ny fokon'Israely rehetra; nantsoiny avokoa ny loholon'Israely, ny lehibeny, ny mpitsarany ary ny manamboninahiny; ka niseho teo anatrehan'ny Tompo izy ireo: 	
06O	24	2	0,00000	 dia hoy Josoe tamin'ny vahoaka rehetra. Izao no lazain'ny Tompo Andriamanitr'Israely: Taloha dia tany an-dafin'ny ony no nonenan'ny razanareo. Tare rain'i Abrahama sy rain'i Nakora, ary andriamani-kafa no notompoin'izy ireo. 	
06O	24	3	0,00000	 Nalaiko tany an-dafin'ny ony Abrahama razanareo ary nentiko ho amin'ny tany Kanaana rehetra; nampitomboiko taranaka, ary nomeko an'Isaaka izy. 	
06O	24	4	0,00000	 Isaaka dia nomeko an'i Jakoba sy Esao; ary Esao nomeko ny tendrombohitra Seïra ho fananany, ary Jakoba sy ny zanany nidina nankany Ejipta. 	
06O	24	5	0,00000	 Taorian'izany dia nirahiko Moizy sy Aarona ary nasiko Ejipta araka izay nataoko teo afovoany; ary rahefa izany dia nentiko nivoaka hianareo. 	
06O	24	6	0,00000	 Nentiko nivoaka avy tany Ejipta ny razanareo, ka tonga teo amin'ny ranomasina hianareo. Ny Ejipsiana an-kalesy sy an-tsoavaly nanenjika ny razanareo, hatreo amin'ny ranomasina Mena. 	
06O	24	7	0,00000	 Velon-taraina tamin'ny Tompo izy ireo, ka nasian'ny Tompo aizina teo anelanelanareo sy ny Ejipsiana, nakatony tamin'izy ireo ny ranomasina ka nanafotra azy, ary masonareo no nahita izay nataoko tany Ejipta; dia nitoetra ela tany an'efitra hianareo. 	
06O	24	8	0,00000	 Nentiko ho any amin'ny tanin'ny Amoreana izay monina any an-dafin'i Jordany hianareo, ka niadian'ireny. Natolotro teo an-tànanareo izy, nahazo ny taniny hianareo, ary naringako teo anoloanareo izy. 	
06O	24	9	0,00000	 Nitsangana Balàka, zanak'i Sefòra, mpanjakan'i Moaba, ka niady tamin'Israely; nampiantso an'i Balaama zanak'i Beora izy hanozona anareo. 	
06O	24	10	0,00000	 Fa tsy nety nihaino an'i Balaama aho, ka nitso-drano anareo izy, dia voavonjiko tamin'ny tànan'i Balàka hianareo. 	
06O	24	11	0,00000	 Nita an'i Jordany hianareo, dia tonga tao Jerikao; niady taminareo ny mponina tao Jerikao, ny Amoreana, ny Ferezeana, ny Kananeana, ny Heteana, ny Gergeseana, ny Heveana ary ny Jeboseana; ka natolotro teo an-tànanareo ireny. 	
06O	24	12	0,00000	 Nalefako teo alohanareo ny fanenitra izay nandroaka an'ireny teo anoloanareo, mbamin'ny mpanjaka roa tamin'ny Amoreana: tsy tamin'ny sabatra aman-tsipìkanareo no nahatanterahan'izany. 	
06O	24	13	0,00000	 Nomeko tany tsy nasainareo hianareo sy tanàna tsy naorinareo, ary monina ao, tanim-boaloboka aman'oliva izay tsy nambolenareo, ka mihinana ny vokany hianareo.	
06O	24	14	0,00000	 Koa matahora an'ny Tompo ary manompoa azy amim-pahitsiana sy fahamarinana; ario ny andriamantra notompoin'ny razanareo tany an-dafin'ny ony sy tany Ejipta, ka manompoa an'ny Tompo. 	
06O	24	15	0,00000	 Raha tsy sitrakareo kosa ny hanompo an'ny Tompo dia fidionareo anio izay tianareo hotompoina, na ny andriamanitra notompoin'ny razanareo tany an-dafin'ny ony; na ny andriamanitry ny Amoreana izay onenanareo ny taniny. Fa raha izaho sy ny ankohonako kosa dia hanompo an'ny Tompo.	
06O	24	16	0,00000	 Dia namaly ny vahoaka, ka nanao hoe: Lavitra anay izay handao an'ny Tompo ka hanompo andriamani-kafa. 	
06O	24	17	0,00000	 Fa Iaveh Andriamanitsika no nampiakatra antsika mbamin'ny razantsika avy tany amin'ny tany Ejipta, amin'ny trano fanandevozana ary nanao ireo fahagagana lehite be eto imasontsika ary niaro antsika tamin'ny làlana nalehantsika sy tamin'ny firenena rehetra nandalovantsika. 	
06O	24	18	0,00000	 Iaveh nandroaka ny vahoaka rehetra sy ny Amoreana nonina tamin'ity tany ity. Izahay koa hanompo an'ny Tompo fa Andriamanitsika izy. 	
06O	24	19	0,00000	 Dia hoy Josoe tamin'ny vahoaka: Tsy mahatompo an'ny Tompo hianareo, fa izy dia Andriamanitra masina, Andriamanitra saro-piaro; tsy hamela ny fahadisoana amam-pahotanareo. 	
06O	24	20	0,00000	 Raha mahafoy an'ny Tompo hianareo, ka manompo andriamani-kafa dia hifototra izy sy hampahory anareo ary handringana anareo izy izay efa nanao soa anareo. 	
06O	24	21	0,00000	 Fa hoy ny vahoaka tamin'i Josoe: Tsia, fa hanomp an'ny Tompo izahay. 	
06O	24	22	0,00000	 Ka hoy Josoe tamin'ny vahoaka: Vavolombelona amin'ny tenanareo hianareo, fa nifidy an'ny Tompo hotompoina. Hoy ny navaliny: vavolombelon'izany izahay. 	
06O	24	23	0,00000	 Ario àry amin'izay ny andriamani-kafa eo aminareo, ary avereno amin'ny Tompo Andriamanitr'Israely ny fonareo. 	
06O	24	24	0,00000	 Ka hoy ny vahoaka tamin'i Josoe: Iaveh Andriamanitsika no hotompoinay, ary ny feony no hohenoinay. 	
06O	24	25	0,00000	 Nanao fanekena tamin'ny vahoaka Josoe tamin'izany andro izany ka nanome didy aman-dalàna azy ireo tao Sikema. 	
06O	24	26	0,00000	 Nosoratan'i Josoe tamin'ny bokin'ny lalàn'Andriamanitra ireo teny ireo. Naka vato lehibe izy, ka natsangany teo ambanin'ny aoka, teo amin'ny fitoerana voatokana ho an'ny Tompo. 	
06O	24	27	0,00000	 Dia hoy Josoe tamin'ny vahoaka rehetra: Indro ity vato ity no ho vavolombelona amintsika, fa efa nandre ny teny rehetra nolazain'ny Tompo tamintsika io; ho vavolombeona aminareo koa io, mba tsy handavanareo ny Andriamanitrareo. 	
06O	24	28	0,00000	 Dia nampodin'i Josoe ny vahoaka samy ho any amin'ny lovany avy. 	
06O	24	29	0,00000	 Nony afaka izany dia maty Josoe, zanak'i Nona, mpanompon'ny Tompo, tamin'ny fahafolo amby zaton'ny taonany. 	
06O	24	30	0,00000	 Nalevina tao amin'ny faritany azony ho zara taniny izy; dia tao Tamnata-Sare, amin'ny tendrombohitra Gaasa. 	
06O	24	31	0,00000	 Israely nanompo an'ny Tompo, tamin'ny andro rehetra niainan'i Josoe, sy tamin'ny andro rehetra niaian'ireo loholona, velona taorian'i Josoe, izay nahalala ny asa rehetra nataon'ny Tompo nanambinany an'Israely. 	
06O	24	32	0,00000	 Ary ny taolan'i Josefa, izay nentin'ny zanak'Israely avy tany Ejipta, dia nalevina tao Sikema, amin'ilay saha novidin'i Jakoba, nomeny zato kesitasy, tamin'ny taranak'i Hemora, rain'i Sikema, ary tonga fananan'ny taranak'i Josefa ny taolany. 	
06O	24	33	0,00000	 Dia maty Eleazara zanak'i Aarona, ka nalevina tao Gabaà, tanànan'i Finea zanany, izay nomena azy ao amin'ny tendrombohitr'i Efraima.	
07O	1	1	0,00000	[NY NAHAZOANA MIANDALANDALANA NY TANY KANAANA] Nony maty Josoe, dia nanontany an'ny Tompo ny zanak'Israely nanao hoe: Iza aminay no hananika voalohany ny Kananeana hiady aminy? 	
07O	1	2	0,00000	 Hoy ny navalin'ny Tompo: Jodà no hananika; indro efa natolotro eo an-tànany ny tany. 	
07O	1	3	0,00000	 Ary hoy Jodà tamin'i Simeona rahalahiny: Andeha hiakatra miaraka amiko hianao ho any amin'ny tany azoko tamin'ny loka, dia hiady amin'ny Kananeana isika; dia handeha miaraka aminao koa aho any amin'ny tany azonao tamin'ny loka. Dia niaraka taminy Simeona. 	
07O	1	4	0,00000	 Niakatra Jodà ary natolotry ny Tompo teo an-tànany ny Kananeana sy ny Ferezeana, lehilahy iray alina no resiny tao Bezeka. 	
07O	1	5	0,00000	 Hitany tao Bezeka Adoni-Bezeka, ka nasiany, dia resiny ny Kananeana sy ny Ferezeana. 	
07O	1	6	0,00000	 Nandositra Adoni-Bezeka fa nenjehin'izy ireo, koa nony azony, notapahiny ny ankiben-tànany aman-tongony. 	
07O	1	7	0,00000	 Dia hoy Adoni-Bezeka: Mpanjaka fitopolo notapahina ankiben-tongotra aman-tànana no nitsindroka tao ambany latabatro, ka ny nataoko ity no afototr'Andriamanitra amiko. Nentina nankany Jerosalema izy, dia maty tany.	
07O	1	8	0,00000	 Namely an'i Jerosalema ny taranak'i Jodà dia afany, ka nasiany tamin'ny lelan-tsabatra, ary nodorany tamin'ny afo ny tanàna. 	
07O	1	9	0,00000	 Taorian'izany dia nidina ny taranak'i Jodà hiady amin'ny Kananeana monina amin'ny tendrombohitra, ny Negeba, ary ny Sefelà. 	
07O	1	10	0,00000	 Dia nandroso Jodà namely ny Kananeana nonina tany Hebrona, izay nantsoina fahiny hoe Kariata-Arbe, ary nandresy an'i Sesaia sy Ahimana ary Tolmaia. 	
07O	1	11	0,00000	 Avy eo dia nandroso hiady tamin'ny mponina tao Dabira, izay nantsoina fahiny hoe Kariata-Sefera. 	
07O	1	12	0,00000	 Ary hoy Kaleba: Homeko an'i Aksà zanako vavy ho vadiny, izay mamely ka mahafaka an'i Kariata-Sefera. 	
07O	1	13	0,00000	 Dia Otoniela zanak'i Keneza, zandrin'i Kaleba, no nahafaka azy, ka nomen'i Kaleba ho vadiny Aksà zanany vavy. 	
07O	1	14	0,00000	 Nony nandeha tany amin'i Otoniela izy, dia namporisika azy hangataka saha amin-drainy. Niala tamin'ny ampondrany razazavavy, ka hoy Kaleba taminy: Maninona hianao? 	
07O	1	15	0,00000	 Ary hoy ny navaliny azy: Omeo tombom-pitia aho, fa tany tsy misy rano no nametrahanao ahy, ka mba omeo loharano aho. Dia nomen'i Kaleba ny loharano ambony sy ny loharano ambany izy. 	
07O	1	16	0,00000	 Niara-niakatra tamin'ny taranak'i Jodà, avy any amin'ny tanànan-drofia, ny taranak'ilay Kineana zaodahin'i Moizy, nankany amin'ny efitr'i Jodà, atsimon'i Arada: ka tonga niara-nonina tamin'ny vahoaka izy.	
07O	1	17	0,00000	 Dia niainga nandeha indray Jodà, nomban'i Simeona rahalahiny, ka nandresy ny Kananeana nonina tany Sefaata; nataony anatema ny tanàna, ka Horma no niantsoana azy. 	
07O	1	18	0,00000	 Afak'i Jodà koa Gaza mbamin'ny faritaniny, Askalona mbamin'ny faritaniny, Akorana mbamin'ny faritaniny. 	
07O	1	19	0,00000	 Nomba an'i Jodà Iaveh ka lasany ny tendrombohitra; tsy voaroakany anefa ny mponina amin'ny tany lemaka; fa nanan-kalesy vy ireny. 	
07O	1	20	0,00000	 Nomena an'i Kaleba Hebrona araka ny voalazan'i Moizy, ka noroahiny hiala tao ny zanak'i Enàka telo lahy.	
07O	1	21	0,00000	 Tsy nandroaka ny Jeboseana nonina tao Jerosalema ny taranak'i Benjamina, ka niara-nonina tamin'ny zanak'i Benjamina tao Jerosalema mandrak'androany ny Jeboseana.	
07O	1	22	0,00000	 Niakatra namely an'i Betela koa ny fianakavian'i Josefa ary nomba azy ireo Iaveh. 	
07O	1	23	0,00000	 Naniraka hisafo an'i Betela, tanàna nantsoina fahiny hoe Lozy, ny fianakavian'i Josefa. 	
07O	1	24	0,00000	 Hitan'ny mpiambina ity lehilahy anankiray nivoaka avy tao an-tanàna, ka hoy izy taminy: Atoroy anay izay azo idirana any an-tanàna fa hamindrànay fo hianao. 	
07O	1	25	0,00000	 Dia natorony azy ireo izay ho azony hidirana any an-tanàna, ka nasian'izy ireo tamin'ny lelan-tsabatra ny tanàna, fa ralehilahy sy ny mpianakaviny rehetra no nalefany handeha. 	
07O	1	26	0,00000	 Any amin'ny tanin'ny Heteana no nalehan-dralehilahy, dia nanorina tanàna izy, nomeny anarana hoe Lozy, mbola anarany mandrak'androany izany. 	
07O	1	27	0,00000	 Manase tsy nandroaka ny mponina tao Betsàna sy ny tanàna momba azy, na ny tao Tanàka sy ny tanàna momba azy, na ny mponina tao Dora sy ny tanàna momba azy, na ny mponina tao Jeblaamà sy ny tanàna momba azy, ka nahazo toky hipetraka amin'izany tany izany ny Kananeana. 	
07O	1	28	0,00000	 Nony efa nihanahery Israely, dia nampandoaviny hetra ny Kananeana, nefa tsy noroahiny izy ireo. 	
07O	1	29	0,00000	 Efraima tsy nandroaka ny Kananeana nonina tao Gazera, ka nonina teo amin'i Efraima tao Gazera ny Kananeana. 	
07O	1	30	0,00000	 Zabolona tsy nandroaka ny mponina tao Setrona, na ny mponina tao Naalola, ka nonina teo amin'i Zabolona ny Kananeana, fa nampandoaviny hetra. 	
07O	1	31	0,00000	 Asera tsy nandroaka ny mponina tao Akao, na ny mponina tao Sidona, na ny tao Ahalaba, Akaziba, Helbà, Afeka, ary Bohoba, 	
07O	1	32	0,00000	 ka nonina teo amin'ny Kananeana tompon-tany ny taranak'i Asera, satria tsy nandroaka azy. 	
07O	1	33	0,00000	 Neftalì tsy nandroaka ny mponinta tao Beti-Samesy na ny mponina tao Beti-Anata, ka nonina teo amin'ny Kananeana tompon-tany izy, nefa nandoa hetra taminy ny mponina tao Beti-Samesy sy Beti-Anata.	
07O	1	34	0,00000	 Nasesiky ny Amoreana ho any amin'ny tendrombohitra ny taranak'i Dana, fa tsy avelany hidina ho amin'ny tany lemaka, 	
07O	1	35	0,00000	 ary nahazo toky ny Amoreana hitoetra ao Har-Haresy sy Ajalona ary Salebima fa nanampatra ny herin'ny tànany tamin'izy ireo kosa ny fianakavian'i Josefa, ka nampandoaviny hetra izy ireo. 	
07O	1	36	0,00000	 Ny faritanin'ny Amoreana, dia hatramin'ny fiakarana Akrabima sy Selà no ho miakatra.	
07O	2	1	0,00000	[FANINIAN'NY ANJELY AN'ISRAELY - FIVADIHAN'ISRAELY TAMIN'IAVEH - NY FIRENENA HAFA TAFAJANONA TAO ANILAN'ISRAELY] Ary niakatra avy any Galgalà ny anjelin'ny Tompo nankany Bokima, ka nanao hoe: Nitondra anareo niakatra avy tany Ejipta aho; dia nampiditra anareo amin'ny tany izay nianianako tamin'ny razanareo homena anareo. Hoy aho hoe: Tsy hanatsoaka ny fanekeko aminareo mandrakizay aho,	
07O	2	2	0,00000	 ary hianareo kosa tsy hanao fanekena amin'ny mponina amin'ity tany ity fa handrava ny oteliny. Kanjo tsy nihaino ny feoko hianareo. Ka ahoana no nanaovanareo izany? 	
07O	2	3	0,00000	 Ary izaho koa nilaza nanao hoe: Tsy horoahiko eo anoloanareo ireny ka ho eo anilanareo izy ary ny andriamaniny ho fandrika ho anareo. 	
07O	2	4	0,00000	 Mbola nilaza izany teny izany tamin'ny zanak'Israely ilay anjelin'ny Tompo dia efa nanandra-peo nitomany ny vahoaka. 	
07O	2	5	0,00000	 Ka nomeny anarana hoe Bokima izany fitoerana izany, ary nanolotra sorona ho an'ny Tompo teo izy ireo.	
07O	2	6	0,00000	 Rahefa nampodin'i Josoe ny vahoaka, dia samy nankany amin'ny lovany avy ny zanak'Israely mba haka ny tany. 	
07O	2	7	0,00000	 Nanompo an'ny Tompo ny vahoaka, tamin'ny andro rehetra niainan'i Josoe, sy tamin'ny andro rehetra niainan'ireo loholona velona taoriany, izay nahita ny asa lehibe rehetra nataon'ny Tompo ho an'Israely. 	
07O	2	8	0,00000	 Maty tamin'ny fahafolo amby zaton'ny taonany Josoe, zank'i Nona, mpanompon'ny Tompo. 	
07O	2	9	0,00000	 Nalevina tao amin'ny faritany zara taniny izy, dia ao Tamnata-Heresy amin'ny tendrombohitr'i Efraima avaratry ny tendrombohitra Gaasa. 	
07O	2	10	0,00000	 Ary voaangona any amin'ny razany koa izany taranaka izany; ka taranaka hafa, tsy nahalala an'ny Tompo na ny asa nataony ho an'Israely, no nitsangana nandimby azy. 	
07O	2	11	0,00000	 Nanao izay ratsy eo imason'ny Tompo ny zanak'Israely, fa nanompo ireo Baala. 	
07O	2	12	0,00000	 Nafoiny Iaveh Andriamanitry ny razany, izay nitondra azy nivoaka avy tany amin'ny tany Ejipta; fa andriamani-kafa, tamin'ireo andriamanitry ny firenena manodidina azy no narahiny, sy niankohofany teo anatrehany, ka nampahatezitra an'ny Tompo izy ireo. 	
07O	2	13	0,00000	 Fa Iaveh nilaozany, ary Baala sy ny Astarte notompoiny. 	
07O	2	14	0,00000	 Dia nirehitra tamin'Israely ny fahatezeran'ny Tompo ka natolony ho eo an-tànan'ny fahavalony manodidina azy, ary tsy nahatanty ny fahavalony intsony. 	
07O	2	15	0,00000	 Izay nalehany namelezan'ny tànan'ny Tompo hampahory azy avokoa, araka ny efa voalazan'ny Tompo, araka ny nianianan'ny Tompo taminy rahateo, ka dia azon'ny fahoriana mafy izy. 	
07O	2	16	0,00000	 Nanangana mpitsara ihany Iaveh hanafaka azy ireo tamin'izay nandroba azy; 	
07O	2	17	0,00000	 nefa tsy nihaino izay mpitsarany akory izy; fa nandeha nitolo-tena tamin'ny andriamani-kafa, sy niankohoka teo anoloan'ireny. Nalaky nivily izy tamin'ny làlana nomban'ny razany, izay nitandrina ny didin'ny Tompo; tsy nanao tahaka izany izy. 	
07O	2	18	0,00000	 Nony nanangana mpitsara ho azy ireo Iaveh, dia nomban'ny Tompo izany mpitsara izany ka namonjy azy ireo tamin'ny tànan'ny fahavalony, tamin'ny andro rehetra iainan'ny mpitsara; satria nalahelo Iaveh noho ny fitarainany teo anoloan'ireo nampahory sy nampijaly azy. 	
07O	2	19	0,00000	 Rahefa maty anefa ny mpitsara dia nihasimba indray izy mihoatra noho ny razany indray aza, ka lasa nanaraka andriamani-kafa mba hanompo azy sy hiankohoka eo anatrehany, fa tsy niala amin'ny hadisoany amam-pikiribibiany. 	
07O	2	20	0,00000	 Tamin'izany dia nirehitra tamin'Israely ny fahatezeran'ny Tompo ka hoy izy: Noho ity firenena ity nivadika tamin'ny fanekena nandidiako ny razany ary noho izy ireo tsy nihaino ny feoko, 	
07O	2	21	0,00000	 dia tsy hisy horoahiko eo anoloany ireo firenena navelan'i Josoe tamin'ny nahafatesany, na dia iray aza; 	
07O	2	22	0,00000	 ireo no hizahako toetra an'Israely, na hazoto hanaraka ny làlan'ny Tompo izy, toy ny nahazoto ny razany, na tsia. 	
07O	2	23	0,00000	 Dia navelan'ny Tompo handry fahizay ireo firenena tsy mbola natolony teo an-tànan'i Josoe ireo, fa tsy nalaky noroahiny.	
07O	3	1	0,00000	[NY FIRENENA TAFAJANONA TAO KANAANA HIZAHAN-TOETRA AN'ISRAELY - OTONIELA MPITSARA MIARO AN'ISRAELY AMIN'I KOZANA-RASATAIMA - AODA MPITSARA MIARO AN'ISRAELY AMIN'I EGLONA] Ireto no firenena navelan'ny Tompo handry fehizay hoetni-mizaha toetra an'Israely, dia izay rehetra tsy nahita ny ady rehetra tany Kanaana. 	
07O	3	2	0,00000	 Ary hany nokendreny tamin'izany dia fampianarana ny taranak'Israely sy fampahaizana hiady, dia ho an'izay tsy mbola nahalala izany taloha ahay. 	
07O	3	3	0,00000	 Ny andriana dimy tamin'ny Filistina, ny Kananeana sy ny Sidoniana ary ny Heveana rehetra izay nonina tamin'ny tendrombohitra Libàna, hatramin'ny tendrombohitra Baala-Hermona, ka hatramin'ny vava lalan'i Hamata. 	
07O	3	4	0,00000	 Ireo no nokendrena hizahan-toetra an'Israely mba hahitàna na hitandrina ny didy izay nandidian'ny Tompo ny razany tamin'ny alàlan'i Moizy izy ireo na tsia. 	
07O	3	5	0,00000	 Ary ny zanak'Israely dia nonina tao afovoan'ny Kananeana, ny Heteana, ny Amoreana, ny Ferezeana, ny Heveana, ary ny Jeboseana. 	
07O	3	6	0,00000	 Ny zanaka vavin'ireo nalainy ho vady, ny zanany vavy nomeny ho vadin'ny zanaka lahin'ireo; ary ny andriamanitr'ireo no notompoiny. 	
07O	3	7	0,00000	 Nanao izay ratsy teo imason'ny Tompo ny zanak'Israely: Iaveh nohadinoiny, fa Baala sy ny Askerota no notompoiny, 	
07O	3	8	0,00000	 ka nirehitra tamin'Israely ny fahatezeran'ny Tompo; namidiny ho eo an-tànan'i Kozana-Rasataima mpanjakan'i Mesopotamia izy, dia nanompo an'i Kozana-Rasataima valo taona ny zanak'Israely.	
07O	3	9	0,00000	 Fa nitaraina tamin'ny Tompo ny zanak'Israely ka nananganana'Iaveh mpanafaka izay namonjy azy izy, dia Otoniela zanak'i Keneza, zandrin'i Kaleba.	
07O	3	10	0,00000	 Nilatsaka tamin'io ny Fanahin'ny Tompo, ka nitsara an'Israely izy, ary nivoaka hiady; ary natolotry ny Tompo ho eo an-tànany Kozana-Rasataima mpanjakan'i Mesopotamia, ka nahery tamin'i Kozana-Rasataima ny tànany.	
07O	3	11	0,00000	 Dia nandry efapolo taona ny tany, ary maty Otoniela zanak'i Keneza. 	
07O	3	12	0,00000	 Fa nanao izay ratsy eo imason'ny Tompo indray ny zanak'Israely, ka noho izy nanao izay ratsy eo imason'ny Tompo dia nampaherezin'ny Tompo tamin'Israely, Eglona mpanjakan'i Moaba. 	
07O	3	13	0,00000	 Nikambana tamin'ny taranak'i Amona sy Amaleka, Eglona, dia niainga nandeha. Nandresy an'Israely izy ka nahafaka ny tanànan-drofia. 	
07O	3	14	0,00000	 Dia nanompo an'i Eglona mpanjakan'i Moaba, valo ambin'ny folo taona, ny zanak'Israely.	
07O	3	15	0,00000	 Fa nitaraina tamin'ny Tompo ny zanak'Israely, ka nananganana'Iaveh mpanafaka, dia Aoda, zanak'i Gerà, Benjamita, izay tsy nampiasa ny tànany an-kavanana. Nampitondrain'ny zanak'Israely fanomezana ho an'i Eglona mpanjakan'i Moaba izy. 	
07O	3	16	0,00000	 Nanao sabatra roa lela Aoda, hakoho no halavany, nafehiny anatin'ny akanjony tamin'ny valahany havanana. 	
07O	3	17	0,00000	 Natolony an'i Eglona mpanjakan'i Moaba ny fanomezana, ary lehilahy matavy be Eglona. 	
07O	3	18	0,00000	 Nony vitany ny fanolorana ny fanomezana dia nalefany ny olona nitondra ny fanomezana; 	
07O	3	19	0,00000	 fa izy kosa dia niverina, avy hatreo amin'ilay sampy vato akaikin'i Galgalà ka nanao hoe: Ry mpanjaka ô, misy zavatra tsy ambara telo holazaiko aminao. Ka hoy ny mpanjaka: Mangina! Dia nivoaka avokoa izay olona rehetra teo aminy. 	
07O	3	20	0,00000	 Nipetraka irery tao an-tranony fakana hatsiatsiaka izy no nohatonin'i Aoda ka nataony hoe: Manana teny avy amin'Andriamanitra ho anao aho. Tafatsangana niala tamin'ny fiketrahany Eglona. 	
07O	3	21	0,00000	 Dia naninjitra ny tànany havia Aoda tamin'izay, nanatsoaka ny sabatra teny am-balahany havanana, ary notrabarany tamin'io ny kibony; 	
07O	3	22	0,00000	 ka ny lelan-tsabatra dia difotra mba-jarany ary nikatona teo ambonin'ny lelan-tsabatra ny taviny fa tsy notsoahiny tamin'ny kibony ny sabatra ary tafagorobaka hatrany an-damosiny. 	
07O	3	23	0,00000	 Ny tohatra any ivelany no nivoahan'i Aoda, ary ny varavaram-ben'ny trano ambony nohidiany tamin'ny karetsaka. 	
07O	3	24	0,00000	 Rahefa tafavoaka izy dia tonga ny mpanompon'ny mpanjaka dia nizaha izy ka indro fa ny varavaram-ben'ny trano ambony dia voahidy karetsaka, ka hoy izy: Tsy maintsy misaron-tongotra ato an-trano fakana hatsiatsiaka izy. 	
07O	3	25	0,00000	 Dia niandry ela teo izy ireo ka efa menatra aza, ary nony tsy novohany ny varavaran'ny trano ambony dia nalain'izy ireo ny fanalahidy ka novohany; ary indro fa maty niampatra tamin'ny tany teo ny tompony. 	
07O	3	26	0,00000	 Dieny mbola niatoato teo izy ireo dia efa lasa nitsoaka Aoda, sy tafahoatra ny sampy vato ary nandositra tany Seirata. 	
07O	3	27	0,00000	 Vao tonga izy dia notsofiny ny trompetra tany amin'ny tendrombohitr'i Efraima. Nidina avy any amin'ny tendrombohitra niaraka taminy, ny zanak'Israely, ary izy no nitarika azy ireo. 	
07O	3	28	0,00000	 Hoy izy taminy: Manaraha ahy, fa efa natolotry ny Tompo eo an-tànanareo ny fahavalonareo, ny Moabita. Dia nidina nanaraka azy ireo, ka azony ny fitana an'i Jordany tandrifin'i Moaba, ary notapahiny tsy hitan'olona na dia iray aza. 	
07O	3	29	0,00000	 Nandresy an'i Moaba izy ireo tamin'izany andro izany, tokony ho lehilahy iray alina, samy tomady sy mahery avokoa, ka tsy afa-nandositra na dia iray aza. 	
07O	3	30	0,00000	 Dia voaetry eo ambanin'ny tànan'Israely Moaba tamin'izany andro izany ka nandry valopolo taona ny tany.	
07O	3	31	0,00000	 Samigara zanak'i Anata no nanarakaraka azy. Nandresy Filistina enin-jato lahy, tamin'ny fanindronan'omby izy, ka mpanafaka an'Israely koa.	
07O	4	1	0,00000	[DEBORÀ SY BARÀKA MANAFAKA AN'ISRAELY TAMIN'I JABÌNA SY SISARÀ] Nony maty Aoda, dia mbola nanao izay ratsy eo imason'ny Tompo indray ny zanak'Israely; 	
07O	4	2	0,00000	 ka namidin'ny Tompo teo an-tànan'i Jabìna mpanjakan'i Kanaana, izay nanjaka tao Asora. Sisarà no lehiben'ny foloalindahy, ary tao Haroseta-Goïma izy no nitoetra. 	
07O	4	3	0,00000	 Nitaraina tamin'ny Tompo ny zanak'Israely fa nanan-kalesy vy sivin-jato Jabìna, ary nampahory mafy ny zanak'Israely hatramin'ny roapolo taona. 	
07O	4	4	0,00000	 Tamin'izany andro izany dia Deborà vehivavy mpaminany, vadin'i Lapidota no nitsara ny zanak'Israely. 	
07O	4	5	0,00000	 Teo ambanin'ny rofian'i Deborà, anelanelan'i Ramà sy Betela, amin'ny tendrombohitr'i Efraima, no nipetrahany hitsara; niakatra ny zanak'Israely nanatona azy hotsaraina. 	
07O	4	6	0,00000	 Naniraka olona hiantso an'i Baràka, zanak'i Abinaema, tany Kadesa any Neftalì, izy, ka nanao taminy hoe: Tsy izao va no didy nomen'ny Tompo Andriamanitr'Israely: Mandehana mankany an-tendrombohitra Tabora hianao ary mitondrà lehilahy iray alina amin'ny taranak'i Neftalì sy amin'ny taranak'i Zabolona hiaraka aminao, 	
07O	4	7	0,00000	 fa hoentiko ho ao aminao ao amin'ny ranon-driaka Sisaona Sisarà, lehiben'ny foloalindahin'i Jabìna, mbamin'ny kalesiny sy ny antoko-miaramilany ka hatolotro eo an-tànanao. 	
07O	4	8	0,00000	 Hoy Baràka taminy: Raha handeha miaraka amiko hianao, dia handeha aho; fa raha tsy handeha hiaraka amiko hianao, dia tsy handeha aho. 	
07O	4	9	0,00000	 Ka hoy ny navaliny: Eny àry, handeha hiaraka aminao aho; fa tsy ho anao ny voninahitra amin'izao fanafihana halehanao izao, satria ho eo an-tànam-behivavy no hanoloran'ny Tompo an'i Sisarà. Dia niainga Deborà, ka lasa niaraka tamin'i Baràka nankany Kedesy. 	
07O	4	10	0,00000	 Nantsoin'i Baràka ho any Kedesy Zabolona sy Neftalì, ka nisy lehilahy iray alina no rafitra nanaraka azy; ary Deborà nandeha niaraka taminy. 	
07O	4	11	0,00000	 Hebera ilay Kineana, dia nisaraka tamin'ny Kineana tarakan'i Hobaba, zaodahin'i Moizy ka nilasy hatrany amin'ny aoka any Senima, akaikin'i Kedesy. 	
07O	4	12	0,00000	 Nilazana Sisarà, fa niainga Baràka zanak'i Abinoema nankany amin'ny tendrombohitra Tabora, 	
07O	4	13	0,00000	 ka nasainy nentina avy tany Haroseta-Goïma avokoa ny kalesiny vy sivin-jato mbamin'ny vahoaka rehetra izay tao aminy, ho ao amin'ny ranon-driaka Sisaona. 	
07O	4	14	0,00000	 Tamin'izay dia hoy Deborà tamin'i Baràka: Mitsangàna, fa anio no andro nanoloran'ny Tompo an'i Sisarà ho eo an-tànanao. Moa tsy nivoaka teo alohanao va Iaveh? Koa nidina avy any an-tendrombohitra Tabora, Baràka, ary lehilahy iray alina no nanaraka azy. 	
07O	4	15	0,00000	 Ary Sisarà mbamin'ny kalesiny rehetra sy ny tafiny rehetra dia nampifanaritahan'ny Tompo tamin'ny lelan-tsabatra teo anoloan'i Baràka, ka nidina niala tamin'ny kalesiny Sisarà, dia nandeha an-tongotra nandositra. 	
07O	4	16	0,00000	 Nenjehin'i Baràka hatrany Haroseta-Goïma, ny kalesin'ny tafika ka lavony tamin'ny lelan-tsabatra avokoa ny tafik'i Sisarà rehetra, fa tsy nisy niangana na dia lehilahy iray aza. 	
07O	4	17	0,00000	 Sisarà dia nandositra an-tongotra ho ao amin'ny lain'i Jahela vadin'i Hebera Kineana; fa nihavana Jabìna mpanjakan'i Asora sy ny fianakavian'i Hebera Kineana. 	
07O	4	18	0,00000	 Nivoaka Jahela hitsena an'i Sisarà ka nanao taminy hoe: Mandrosoa, tompoko, mandrosoa aty amiko fa aza matahotra. Dia nandroso aminy tao an-day izy, ka nafeniny tao ambany firakofana. 	
07O	4	19	0,00000	 Ary hoy izy taminy: Raha sitrakao mba omeo rano kely aho hosotroiko, fa mangetaheta. Dia nosokafany ny siny hoditra fasian-dronono ka nomeny azy hisotroany dia norakofany izy. 	
07O	4	20	0,00000	 Hoy ralehilahy taminy: Mitoera eo am-baravaran'ny lahy hianao, ka raha misy olona tonga manontany anao manao hoe: Misy lehilahy va ato? dia valio hoe: Tsia. 	
07O	4	21	0,00000	 Fa nalain'i Jahela vadi'i Hebera kosa ny tsima-day, nataony an-tànana ny tantanana, ary nitsaitsaika nanatona azy izy, dia natsatony tamin'ny fihirifany ny tsimatra, ka tafagorobaka amin'ny tany, fa renoky ny torimaso izy azon'ny hasasarana mafy; dia maty izy. 	
07O	4	22	0,00000	 Ary indro kosa fa nanenjika an'i Sisarà Baràka ka nivoaka hitsena azy Jahela, ka nanao taminy hoe: Avia, fa hasehoko anao ny lehilahy tadiavinao. Dia niditra tao aminy izy, ka hitany maty niampatra teo Sisarà, ary ny tsima-day teo amin'ny fihirifany. 	
07O	4	23	0,00000	 Tamin'izany andro izany no nanetren'Andriamanitra an'i Jabìna mpanjakan'i Kanaana, teo anoloan'ny zanak'Israely. 	
07O	4	24	0,00000	 Ary nihanahery nanampatra ny tànany tamin'i Jabìna, mpanjakan'i Kanaana, ny zanak'Israely, mandra-pandevony an'i Jabìna mpanjakan'ny Kanaana.	
07O	5	1	0,00000	[TONON-KIRAN'I DEBORÀ] Tamin'izany andro izany, dia nihira Deborà sy Baràka zanak'i binoema nanao hoe:	
07O	5	2	0,00000	 Nitsangana hitarika ny lehibe ao amin'Israely; ny vahoaka nanolo-tena an-tsitra-po hiady; ka misaora an'ny Tompo amin'izany hianareo!	
07O	5	3	0,00000	 Mihainoa, ry mpanjaka, mampandria sofina, ry mpanjaka: fa izaho dia izaho no hidera an'ny Tompo amin'ny hira, hilaza hira ho an'ny Tompo Andriamanitr'Israely aho.	
07O	5	4	0,00000	 Tompo o, fony hianao nivoaka avy any Seira, nony nandroso avy any an-tsahan'i Edoma, nihorohoro ny tany, ny lanitra aza nitsonika, ary nitsonika ho rano ny rahona.	
07O	5	5	0,00000	 Nihozongozona teo anatrehan'ny Tompo ny tendrombohitra, dia io Sinaia io teo anatrehan'ny Tompo Andriamanitr'Israely.	
07O	5	6	0,00000	 Tamin'ny andron'i Samigara, zanak'i Amata, tamin'ny andron'i Jahela ny lalam-be tsy nodiavina, fa ny sakeli-dalana mihodivitra no nomban'ny mpandeha.	
07O	5	7	0,00000	 Lao ny tany an-tsahan'Israely, mandra-pitsangako, izaho Debora, mandra-pitsangako izaho reny teo amin'Israely.	
07O	5	8	0,00000	 Fa nifidy andriamani-baovao ny olona, ka nitsidika eo am-bavahady ny ady, ary ny ampinga aman-defona tsy nisy hita, teo amin'ny olona efatra alina, amin'Israely.	
07O	5	9	0,00000	 Miantoraka amin'ny mpitondra an'Israely ny foko sy amin'ny vahoaka anisan'ny nanolo-tena: MIsaora an'ny Tompo!  	
07O	5	10	0,00000	 Hianareo izay mitaingina ampondravavy fotsy, hianareo izay mipetraka amin'ny karipetra, ary hianareo izay mizotra eny an-dalana, mihira hianareo.	
07O	5	11	0,00000	 Aoka ny mpandefa zana-tsipika eo akaikin'ny rano fisotroam-biby, hankalaza amin'ny feony ny fahamarinan'ny Tompo, dia ny fahamarinana nataony tamin'ny taniny, ao amin'Israely! Tamin'izay ny vahoakan'ny Tompo nidina ho eny am-bavahadiny.	
07O	5	12	0,00000	 Mifohaza, mifohaza, ry Debora, mifohaza, mifohaza ka manaova hira anankiray! Mitsangana, ry Baraka, sambory izay ho babonao, ry zanak'i Abinoemo. 	
07O	5	13	0,00000	 Midìna amin'izay ny sisan'ny andriana amin'ny vahoaka! Midìna ho aty amiko, Iaveh, eo amin'ireo olo-mahery! 	
07O	5	14	0,00000	 Avy any amin'i Efraima ny olona izay mandatsa-paka amin'i Amaleka; nikambana tamin'ny antokonao Benjamina teo aorianao; avy any amin'i Makira nisy lehibe nidina, avy any amin'i Zabolona nisy mpitondra nitana ny tehin'ny mpanoratra.	
07O	5	15	0,00000	 Miaraka amin'i Debora, ny andrianan'Isakara, eo anilan'i Baraka Isakara, teo an-tany lemaka dia voairaka hanaraka azy izy. Teo akaikin'ny sakeli-dranon-dRobena, nisy fikasana lehibe tao am-po: 	
07O	5	16	0,00000	 Nahoana no nijanona teo afovoan 'ny tanim-bilonao hianao, nihaino ny feon-tsodin'ny  mpiandry ondrinao? Teo akaikin'ny sakeli-dranon-dRobena nisy fikasana lehibe tao am-po. 	
07O	5	17	0,00000	 Galaada tsy nandao ny fonenany tany an-dafin'i Jordany; ary Dana, nahoana no nitoetra tao an-tsambony? Asera nijanona tsy nihetsika akory teo amoron-dranomasina; teo am-pitodian-tsambony no nijanonany. 	
07O	5	18	0,00000	 Fa Zabolona no firenena manao vy very ny ainy; torak'izany koa Neftali eo amin'ny havoany marin-tampona. 	
07O	5	19	0,00000	 Tonga ireo mpanjaka ka nandrafitra ady izy ireo, nandrafitra ady tamin'izay ireo mpanjakan'i Kanaana, dia tao Tanaka teo amoron'ny ranon'i Magedao, fa tsy nahazo na dia akoram-bolafotsy iray aza. 	
07O	5	20	0,00000	 Ny tany an-danitra no niady ho antsika, ny kintana tamin'ny lalana ombany no niady tamin'i Sisara. 	
07O	5	21	0,00000	 Ny ranon-driaka Sisaona nanakodia ny fatin'ireny, dia ny ranon-driaka tamin'ny andro fahagola, ny ranon-driaka Sisaona. Mandrosoa an-kasahiana, ry fanahiko o! 	
07O	5	22	0,00000	 Nikatrokatroka tamin'izay ny kitron'ny soavaly, tamin'ny hazakazaka, dia ny firiotran'ny mpiadiny. 	
07O	5	23	0,00000	 Ozony Meroza, hoy ny anjelin'ny Tompo, Ozony dia ozony ny mponina ao! Fa tsy mba tonga hanampy an'ny Tompo ireny, tsy nanampy an'ny Tompo ireny niaraka tamin'ny mahery.	
07O	5	24	0,00000	 Hosoavina noho ny vehivavy Jahela vadin'i Hebera, Kineana; hosoavina noho ny vehivavy mitoetra an-day anie izy. 	
07O	5	25	0,00000	 Rano no nangatahiny, ronono no nomeny azy; ronono tsy misy fangarony no natolony tamin'ny kopy mihaja.	
07O	5	26	0,00000	 Ny tanany anila mandray ny tsima-day, ary ny tanany havanana ny tantanan'ny mpiasa. Dia asiany Sisara, vakìny ny lohany; torotoroiny, gorobahany ny fihirifany. 	
07O	5	27	0,00000	 Miretaka eo an-tongony, lavo miampatra izy; miretaka eo an-tongony lavo izy, ary eo amin'izay iretahany ihany, no itsirany tsy misy aina intsony. 	
07O	5	28	0,00000	 Eo am-baravaran-kely amin'ny makarakara, no mijery ny renin'i Sisara sady mikiakiaka: Nahoana izato kalesiny no dia ela fihavy? Nahoana izato saretiny no dia miadam-pandeha? 	
07O	5	29	0,00000	 Ny mahira-tsaina amin'ny andriambavy tandapany no mamaly azy; ary ny tenin'ireo no averiny ao am-pony: 	
07O	5	30	0,00000	 Tsy nahita va izy ireo, tsy mizara babo va izy ireo? Zazavavy iray, zazavavy roa ho an'ny isam-piady; lamba misoratsoratra ho babon'i Sisara; lamba samihafa soratra ho babo, lamba misoratsoratra iray, lamba roa samihafa soratra ho eo an-tsoroky ny vavy. 	
07O	5	31	0,00000	 Ny fahavalonao rehetra anie ho levona toy izany, Tompo o, ary izay tia anao kosa, hanahaka ny masoandro raha ilay miposaka amin'ny heriny izy! 	
07O	5	32	0,00000	 Dia nandry efapolo taona ny tany.	
07O	6	1	0,00000	[NY NAMPAHORIAN'NY MADIANITA AN'ISRAELY - FIANTSOAN'ANDRIAMANITRA AN'I JEDEONA] Ary nanao izay ratsy eo imason'ny Tompo ny zanak'Israely, ka natolotry ny Tompo ho eo an-tànan'i Madiana, fito taona. 	
07O	6	2	0,00000	 Nahery tamin'Israely ny tànan'i Madiana. Noho ny amin'i Madiana no nanaovan'ny zanak'Israely ireo zohy any an-tendrombohitra, mbamin'ireo lava-bato sy ny havoana mimanda.	
07O	6	3	0,00000	 Rahefa namafy voa Israely, dia niakatra Madiana mbamin'i Amaleka ary ny zanaky ny Atsinanana ka nanafika azy.	
07O	6	4	0,00000	 Nitoby tandrifin'Israely izy ireo, dia nandrava ny vokatry ny tany, hatrany akaikin'i Gazà; nataony mafafa mihitsy ny fiveloman'Israely, na ondry, na ampondra,	
07O	6	5	0,00000	 fa niakatra izy ireo miaraka amin'ny biby fiompiny sy ny lainy, ka nihahohaho toy ny valala ny fihaviny ary tsy hita isa izy sy ny ramevany; tonga amin'ny tany izy, mba handrava azy.	
07O	6	6	0,00000	 Reraka loatra Israely noho ny amin'i Madiana, ka nitaraina tamin'ny Tompo ny zanak'Israely.	
07O	6	7	0,00000	 Nony nitaraina tamin'ny Tompo ny zanak'Israely, noho ny amin'i Madiana,	
07O	6	8	0,00000	 dia naniraka mpaminany anankiray tamin'ny zanak'Israely Iaveh. Hoy izy taminy hoe: Izao no tenin'ny Tompo Andriamanitr'Israely. Nitondra anareo niakatra avy tany amin'ny tany Ejipta aho; ary namoaka anareo tamin'ny trano fanandevozana.	
07O	6	9	0,00000	 Nanafaka anareo tamin'ny tànan'izay rehetra nampahory anareo; noroahiko teo anaoloanareo ireny dia nomeko anareo ny taniny.	
07O	6	10	0,00000	 Hoy aho taminareo: Izaho no Iaveh Andriamanitrareo; aza matahotra ny andriamanitry ny Amoreana, izay onenanareo ny taniny. Kanjo tsy nihaino ny feoko hianareo.	
07O	6	11	0,00000	 Ary tonga ny anjelin'ny Tompo ka nipetraka teo ambanin'ny terebinta tao Efrà, izay an'i Joasy, fianakavian'i Abiesera. Nively vary teo amin'ny fitoerana famiazam-boaloboka Jedeona zanany tamin'izay, mba hapetrany amin'izay tsy hahitan'i Madiana azy. 	
07O	6	12	0,00000	 Niseho taminy ny anjelin'ny Tompo ka nanao taminy hoe: Momba anao Iaveh, ry lehilahy mahery. Fa hoy Jedeona taminy: 	
07O	6	13	0,00000	 Indrisy Tompoko, raha momba anay Iaveh, ahoana no dia ianjeran'izao zavatra rehetra izao aminay? Ary aiza ny fahagagany rehetra izay tantarain'ny razanay aminay ataony hoe: Moa tsy nitondra anay niakatra avy tany Ejipta va Iaveh? Fa efa nafoin'ny Tompo mihitsy izahay ankehitriny; ary efa natolony eo an-tànan'i Madiana. 	
07O	6	14	0,00000	 Dia nitodika azy Iaveh ka nanao hoe: Mandehana amin'izao hery anananao izao, ka afaho amin'ny tànan'i Madiana Israely; tsy efa nirahiko va hianao? 	
07O	6	15	0,00000	 Ary hoy Jedeona taminy: Indrisy, Tompo ô! Amin'ny inona no hanafahako an'Israely? Indro ny fianakaviako fa faraidiny indrindra amin'i Manase, ary izaho no kely indrindra amin'ny ankohonan'i dada. 	
07O	6	16	0,00000	 Fa Iaveh nanao taminy hoe: Homba anao aho, ka horesenao toy ny olona iray monja i Madiana. 	
07O	6	17	0,00000	 Hoy Jedeona taminy: Raha nahita fitia teo imasonao aho, mba omeo famantarana fa hianao no miteny amiko. 	
07O	6	18	0,00000	 Aza dia miala eto hianao mandra-piveriko eto aminao, mitondra ny fanatitro sy mandroso azy eo anoloanao. Dia hoy Iaveh: hiandry mandra-piverinao aho. 	
07O	6	19	0,00000	 Nony niditra Jedeona dia namboatra zanak'osy ary nanao mofo tsy misy lalivay tamin'ny lafarina iray efah, ka rahefa nataony tao anaty harona ny hena, ary tao anaty vilany ny ro dia nentiny tamin'izay teo ambanin'ny terebinta ka natolony. 	
07O	6	20	0,00000	 Hoy ny anjelin'ny Tompo taminy: Alao ny hena sy ny mofo tsy misy lalivay, apetraho eo ambonin'ity vatolampy ity, sy rotsahy ny ro. Dia nataony izany. 	
07O	6	21	0,00000	 Ary naroson'ny anjelin'ny Tompo ny lohan'ny tehina teny an-tànany, ka natendriny ny hena sy ny mofo tsy misy lalivay, dia nisy afo nivoaka niaraka tamin'izany tamin'ny vatolampy, nandevona ny hena sy ny mofo tsy misy lalivay; ary nanjavona tsy hitan'ny masony ny anjelin'ny Tompo. 	
07O	6	22	0,00000	 Dia fantatr'i Jedeona fa anjelin'ny Tompo iny ka hoy Jedeona: Maty aho, ry Iaveh Tompo ô, fa nahita nifanatri-tava tamin'ny anjelin'ny Tompo. 	
07O	6	23	0,00000	 Hoy Iaveh taminy: Tomoera amim-piadanana, aza matahotra, fa tsy ho faty hianao. 	
07O	6	24	0,00000	 Nanorina otely teo Jedeona ho an'ny Tompo ka nantsoiny hoe: Iaveh-Saloma; mbola ao Efran'i Abiesera izany mandrak'androany. 	
07O	6	25	0,00000	 Alin'iny ihany, dia hoy Iaveh tamin'i Jedeona: Alao ny vantotr'ombalahin-drainao, ny ombalahy faharoa, ilay efa fito taona. Ravao ny otelin'i Baala izay an-drainao, ary kapao ny Aserah eo anilany. 	
07O	6	26	0,00000	 Rahefa izany manorena otely eo an-tampon'ity fitoerana mimanda ity, ho an'ny Tompo Andriamanitrao, sy manamboara azy, ka alao ilay ombalahy faharoa, ary manolora sorona dorana amin'ny hazon'Aserah hokapainao. 	
07O	6	27	0,00000	 Dia naka folo lahy tamin'ny mpanompony Jedeona ka nanatanteraka izay nolazain'ny Tompo taminy. Nefa tsy sahy nanao izany antoandro izy, fa natahotra ny ankohonan-drainy mbamin'ny olona tao an-tanàna ka alina vao nanao. 	
07O	6	28	0,00000	 Nony ampitso maraina, ka nifoha ny olona tao an-tanàna, dia indro fa ny otelin'i Baala rava, ny Aserah teo anilany voakapa, ny ombalahy faharoa, voatolotra ho sorona dorana, teo ambonin'ny otely vao naorina. 	
07O	6	29	0,00000	 Nifampilaza izy nanao hoe: Iza no nanao izany? Nanontany izy sy namototra ary nisy nilaza taminy hoe: Jedeona zanak'i Joasy no nanao izany. 	
07O	6	30	0,00000	 Tamin'izay ny olona tao an-tanàna nilaza tamin'i Joasy hoe: Avoahy ny zanakao ka aoka hovonoina izy fa nandrava ny otelin'i Baala, ary nikapa ny Aserah teo anilany. 	
07O	6	31	0,00000	 Ary hoy Joasy tamin'izay rehetra nitsangana teo hamely azy: Hianareo indray ve no tokony hitsangana hiaro an'i Baala? Hianareo indray ve no tokonoy hamonjy azy? Na zovy na zovy hitsangana hiaro an'i Baala, dia hatao maty alohan'ny ampitso maraina. Raha Andriamanitra Baala dia aoka izy ihany no hitsangana hiaro ny tenany, fa noravan'olona ny oteliny. 	
07O	6	32	0,00000	 Tamin'izany andro izany no nanomezan'ny olona anarana an'i Jedeona hoe Jerobaala, fa nataony hoe: Aoka Baala hiaro tena aminy, satria noravany ny oteliny. 	
07O	6	33	0,00000	 Ary nivory Madiana sy Amaleka mbamin'ny zanaky ny Atsinanana rehetra, ka nita an'i Jordany izy, dia nitoby teo amin'ny tany lemaka Jezraela. 	
07O	6	34	0,00000	 Fa notsindrian'ny fanahin'ny Tompo Jedeona ka nitsoka trompetra, dia nivory nanaraka azy ny Abieserita; 	
07O	6	35	0,00000	 nandefa iraka tany amin'i Manase rehetra izy, dia nivory nanaraka azy koa ireo; nandefa iraka tany amin'i Asera sy Zabolona ary Neftalì, izy; ka niakatra ireo nitsena azy. 	
07O	6	36	0,00000	 Dia hoy Jedeona tamin'ny Tompo: Raha ny tanako tokoa no tianao hamonjena an'Israely, araka ny voalazanao, 	
07O	6	37	0,00000	 indro hametraka volon'ondry eo am-pamoloana aho, ka raha ny volon'ondry irery no lenan'ny ando, fa ny tany rehetra kosa ho maina, dia ho fantatro fa ny tanako tokoa no hanafahana an'Israely araka ny voalazanao.	
07O	6	38	0,00000	 Dia tanteraka tokoa izany. Fa nifoha maraina koa izy nony ampitso ary nofiazany ny volon'ondry, ka nampandeha ranon'ando eran'ny kopy. 	
07O	6	39	0,00000	 Fa hoy indray Jedeona tamin'Andriamanitra: Aoka mba tsy hirehitra amiko ny hatezeranao, aoka ho afaka hiteny indray maka indray aho: mba te-hizaha kely indray mandeha monja amin'ny volon'ondry indray aho: aoka ny volon'ondry irery no ho maina, fa ny tany rehetra no hilatsahan'ny ando. 	
07O	6	40	0,00000	 Dia nataon'Andriamanitra izany tamin'izay; ny volon'ondry irery no maina ary ny tany rehetra no lenan'ny ando.	
07O	7	1	0,00000	[FIOMANANA HIADY - FANDRESEN'I JEDEONA] Vao maraina koa dia nifoha Jerobaala, dia Jedeona izany, mbamin'ny vahoaka rehetra izay tao aminy ka lasa teo ambonin'ny loharano tao Harada. Ny tobin'i Madiana kosa, dia teo avaratry ny an'i Jedeona akaikikaikin'ny havoana More amin'ny tany lemaka.	
07O	7	2	0,00000	 Ary hoy Iaveh tamin'i Jedeona: Maro loatra ity vahoaka miaraka aminao, ka tsy hanolotra an'i Madiana ho eo an-tànany aho, fandrao hireharehan'Israely amiko izany hataony hoe: Ny tànako ihany no nahafaka ahy.	
07O	7	3	0,00000	 Koa asaovy antsoina ampahibemaso ho ren'ny vahoaka ny hoe: Aoka hiverina izay matahotra sy mangovitra, ka hiala amin'ny tendrombohitra Gelboe. Lehilahy roa arivo sy roa alina tamin'ny vahoaka no niverina ka iray alina sisa no nijanona. 	
07O	7	4	0,00000	 Hoy Iaveh tamin'i Jedeona: Mbola maro loatra ny vahoaka ka ampidino ho eo amoron-drano izy, fa eo no hanavahako azy ho anao, ka izay holazaiko aminao hoe: Aoka hiaraka aminao io, no hiaraka aminao; fa izay holazaiko aminao hoe: Aoka tsy hiaraka aminao io, dia tsy hiaraka aminao. 	
07O	7	5	0,00000	 Dia nasain'i Jedeona nidina ho eo amoron-drano ny vahoaka, ka hoy Iaveh tamin'i Jedeona: Samy atokàny avy izay milelaka ny rano amin'ny lelany, toy ny filelaky ny amboa, sy izay rehetra mandohalika hisotro. 	
07O	7	6	0,00000	 Nisy telon-jato lahy no nilelaka ny rano tamin'ny tànany naingainy ho eo am-bavany, fa ny vahoaka sisa rehetra dia nandohalika avokoa no nisotro. 	
07O	7	7	0,00000	 Ka hoy Iaveh tamin'i Jedeona: Amin'ireo telon-jato lahy nilelaka aireo, no hanafahako anareo, sy hanolorako an'i Madiana ho eo an-tànanao, fa ny vahoaka sisa rehetra aoka samy hody any aminy avy. 	
07O	7	8	0,00000	 Dia nakan'izy telon-jato lahy ny vatsin'ny vahoaka sy ny trompetrany, izay dia nalefan'i Jedeona hody ny olona sisa rehetra tamin'Israely, samy ho any an-dainy, fa notànany ny telon-jato lahy. Ny tobin'ny Madianita dia teo ambaniny teo amin'ny tany lemaka. 	
07O	7	9	0,00000	 Tamin'ny alin'izay, dia hoy Iaveh tamin'i Jedeona: Mitsangàna hianao, ka midìna ho any an-toby, fa efa natolotro eo an-tànanao izy. 	
07O	7	10	0,00000	 Raha matahotra ny hamely azy hianao, dia miaraha midina amin'i Farà mpanomponao, 	
07O	7	11	0,00000	 ka heony izay lazain'izy ireo, ary amin'izay dia hihahahery ny tànanao ka hidina eny an-toby hianao. Dia nidina niaraka tamin'i Farà mpanompony izy, ka tonga hatrany amin'ny mpiambina tsy aman'afo, eo alohalohan'ny toby. 	
07O	7	12	0,00000	 Madiana sy Amaleka mbamin'ny zanaky ny Atsinanana dia niely eran'ny tany lemaka, maro toy ny valala, ary tsy hits isa ny ramevany, hoatra ny fasika eny amoron-dranomasina. 	
07O	7	13	0,00000	 Tonga tao Jedeona ka indro nisy lehilahy anankiray nilaza nofy tamin'ny namany anankiray nanao hoe: Nanonofy aho, ka indro, nisy mofo orja nikodiadia teo amin'ny tobin'i Madiana, dia tonga hatrany amin'ny lay dia nandona azy ka nianjera io; nataony mitsingoloka ny lay, ka voazera teo. 	
07O	7	14	0,00000	 Dia izao no navalin'ilay namany nataony hoe: Tsy inona izany, fa ny sabatr'i Jedeona, zanak'i Joasy, lehilahy Israelita; efa voatolotr'Andriamanitra ho eo an-tànany mihitsy Madiana sy ny toby rehetra.	
07O	7	15	0,00000	 Nony ren'i Jedeona ny filazany ny nofy sy ny heviny, dia niankohoka izy; ka nony tafaverina tany amin'ny tobin'Israely, dia hoy izy: Mitsangàna hianareo, fa efa natolotry ny Tompo eo an-tànantsika ny tobin'i Madiana. 	
07O	7	16	0,00000	 nozarainy telo izy telon-jato lahy, ka samy nomeny trompetra sy siny foana avokoa; ary fanilo tao anaty siny, 	
07O	7	17	0,00000	 dia hoy izy tamin'izy ireo: Izaho no hojerenareo, ary izay ataoko no hataonareo. 	
07O	7	18	0,00000	 Rahefa mitsoka trompetra aho sy ireo miaraka amiko, dia mitsofa trompetra manodidina ny toby koa hianareo, ka milazà hoe: Ho an'ny Tompo sy ho an'i Jedeona. 	
07O	7	19	0,00000	 Vao avy nosoloana ny mpiambina tamin'ny fiandohan'ny fotoam-piambenana misasaka no tonga tao amin'ny sisin'ny toby Jedeona sy izy zato lahy niaraka taminy, dia nitsoka trompetra sy namaky ny siny teny an-tànany. 	
07O	7	20	0,00000	 Niaraka tamin'izay, samy nitsoka ny trompetra sy namaky ny sininy avy izy telo toko, ka ny tànany havia moa nihazona ny fanilo, ary ny tànany havanana kosa ny trompetra hotsofiny, dia niantso mafy izy nanao hoe: Sabatra ho an'ny Tompo sy ho an'i Jedeona. 	
07O	7	21	0,00000	 Samy nijanona tamin'izay nisy azy nanodidina ny toby avy izy ireo; ka rafitra nihazakazaka, ninananana sy nandositra ny tao an-toby rehetra. 	
07O	7	22	0,00000	 Izy telon-jato lahy moa nitsoka ny trompetra; Iaveh kosa nampifamely sabatra ny Madianita sy ny tao an-toby rehetra. Nandositra ny toby hatrany Beti-Seta mankany Sarera ka hatrany amin'ny sisin-tanin'i Abela-Meholà akaikin'i Tebata. 	
07O	7	23	0,00000	 Dia nivory ny lehilahy amin'Israely ny avy amin'i Neftalì sy amin'i Asera ary amin'i Manase rehetra ka nanenjika an'i Madiana. 	
07O	7	24	0,00000	 Ary nandefa iraka Jedeona any amin'ny tendrombohitra'i Efraima rehetra, nanao hoe: Midìna hianareo, ary tano alohan'izy ireo ny fitàna ny rano hatrany Betibera sy ny fitàna an'i Jordany. 	
07O	7	25	0,00000	 Dia nosamborin'izy ireo ny andriana roa lahy tamin'i Madiana, Oreba sy Zeba, ary novonoiny Oreba tao amin'ny vaton'i Oreba, ary Zeba novonoiny tao amin'ny famiazam-boalobok'i Zeba. Nanenjika an'i Madiana izy, sy nitondra ny lohan'i Oreba sy Zeba tany amin'i Jedeona any an-dafin'i Jordany.	
07O	8	1	0,00000	 Ary hoy ny lehilahy amin'i Efraima tamin'i Jedeona: Mba ahoana kosa izany fomba nataonao taminay izany, no dia tsy niantso anay akory hianao raha handeha hiady amin'i Madiana? Sady nilàny sotasota izaitsizy izy.	
07O	8	2	0,00000	 Fa izao no navalin'i Jedeona azy: Zinona moa no nataoko raha oharina amin'ny anareo? Moa tsy ny fitsimponam-boalobok'i Efraima aza no tsara, noho ny fararanom-boalobok'i Abiesera?	
07O	8	3	0,00000	 Fa teo an-tànanareo no natolotry ny Tompo ny andrianan'i Madiana, Oreba sy Zeba. Ka zinona no mety ho vitako raha oharina aminareo? Nony efa niteny izany izy, dia nionona ny hatezeran'izy ireo taminy.	
07O	8	4	0,00000	 Dia tonga tany Jordany Jedeona ary nita azy izy sy ireo telonjato lahy momba azy; efa sasatra izy nefa mbola nitozo nanenjika ihany. 	
07O	8	5	0,00000	 Ary hoy izy tamin'ny mponina ao Sokota. Raha sitrakareo mba omeo mofo ny vahoaka miaraka amiko fa reraka izy ireo, ary izaho manenjika an'i Zebea sy Salmanà, mpanjakan'i Madiana. 	
07O	8	6	0,00000	 Fa hoy ny navalin'ny lehiben'i Sokota: Efa voahazon'ny tànanao sahady ve ny tànan'i Zebea sy Salmanà, no hanome mofo izay miaramilanao izahay? 	
07O	8	7	0,00000	 Dia hoy Jedeona: Aoka àry, fa rahefa voatolotry ny Tompo eo an-tànako kosa Zebea sy Salmanà dia hataoko hoto amin'ny tsilo any an'efitra sy amin'ny roy ny nofonareo. 	
07O	8	8	0,00000	 Avy eo izy dia niakatra nankany Fanoela ary niteny tamin'ny olona toraka ny teo; fa novalian'ny olona tao Fanoela izy toraky ny navalin'ny olona tany Sokota ihany koa. 	
07O	8	9	0,00000	 Ka hoy izy tamin'ny olona tao Fanoela: Rahefa avy nandresy aho, dia hofongorako ity tilikambo ity.	
07O	8	10	0,00000	 Tany Karkora Zebea sy Salmanà mbamin'ny tafiny niaraka taminy, dia lehilahy tokony ho dimy arivo sy iray alina, izay rehetra sisa tamin'ny foloalindahin'ny zanaky ny Atsinanana manontolo, fa maty ny lehilahy roa alina sy iray hetsy samy mpitan-tsabatra avokoa. 	
07O	8	11	0,00000	 Niakatra Jedeona nihazo ny làlan'ny mpitoetra an-day ao atsinanan'i Nobe sy Jegbaà, ka namely ny toby izay natoky fa tsy haninona tsy haninona. 	
07O	8	12	0,00000	 Ka vaky nandositra Zebea sy Salamanà, nefa nenjehiny ka azony izy roa lahy mpanjakan'i Madiana, Zebea sy Salmanà, ary nampifanaritahany avokoa ny toby manontolo. 	
07O	8	13	0,00000	 Dia niverina avy tany amin'ny ady Jedeona zanak'i Joasy nihazo ny fiakarana Haresy. 	
07O	8	14	0,00000	 Nisambotra zazalahy anankiray amin'ny mponina ao Sokota izy, nanontaniany, ka nosoratan'io ny anaran'ny lehibe sy ny loholona fitopolo lahy, ao Sokota. 	
07O	8	15	0,00000	 Tamin'izay dia nankao amin'ny mponina ao Sokota Jedeona, ka nanao hoe: Indreo eo Zebea sy Salmanà izay nanesoanareo ahy hoe: Efa voahazon'ny tànanao sahady ve ny tànan'i Zebea sy Salmanà, no hanome mofo izay miaramilanao sasatra izahay? 	
07O	8	16	0,00000	 Dia nosamboriny ny loholona tao an-tànana, ary rahefa nandray tsilo any an'efitra sy roy izy dia namaizany ny mponina tao Sokota izany. 	
07O	8	17	0,00000	 Noravany koa ny tilikambo tao Fanoela ary novonoiny ny lehilahy tao an-tanàna.	
07O	8	18	0,00000	 Ary hoy izy tamin'i Zebea sy Salmanà: Lehilahy toy inona moa, izany novonoinareo tany Tabora izany? Dia hoy ireo: Tahaka anao izao izy; samy mitarehin-janak'andriana avokoa izy. 	
07O	8	19	0,00000	 Ka hoy izy: Ny rahalahiko, zanak'i neny indrindra izany. Velona Iaveh! Tsy matiko hianareo, raha namelona an'ireo. 	
07O	8	20	0,00000	 Ary hoy izy tamin'i Jetera zanany lahimatoa: Mitsangàna, ka vonoy ireo. Fa tsy nanatsoaka ny sabany ity zatovo fa natahotra izy satria mbola tanora. 	
07O	8	21	0,00000	 Dia hoy Zebea sy Salmanà: Ny tenanao no mitsangàna dia miantoraha aminay, fa araka ny toetry ny olona ihany ny heriny. Nitsangana Jedeona ka namony an'i Zebea sy Salmanà, ary naka ny sarim-bolan-tsinana teny amin'ny vozon-dramevan'ireo.	
07O	8	22	0,00000	 Dia hoy ny lehilahy amin'Israely tamin'i Jedeona: Aoka hanjaka aminay hianao sy ny zanakao ary ny zafinao, satria hianao no nanafaka anay tamin'ny tànan'i Madiana. 	
07O	8	23	0,00000	 Hoy Jedeona taminy: Tsy hanjaka aminareo aho, na ny zanako, fa Iaveh ihany no hanjaka aminareo. 	
07O	8	24	0,00000	 Misy zavatra iray angatahiko aminareo: Samia hianareo manome ahy ny peratra azonareo tamin'ny babony avy. Fa nanam-peratra volamena ny fahavalo, satria Ismaelita izy ireny. 	
07O	8	25	0,00000	 Ka hoy ny olona: Omenay an-tsitra-po raha izany. Sady namelatra lamba izy ire ka samy nanipy ny peratra azony tamin'ny babo avy. 	
07O	8	26	0,00000	 Ary nisy fiton-jato amby arivo sikla ny lanjan'ny pera-bolamena nangatahin'i Jedeona afa-tsy ny sarim-bolan-tsinana aman-kavina sy ny fitafiana jaky nentin'ny mpanjakan'i Madiana, mbamin'ny fehivozona teny amin'ny vozon-dramevany. 	
07O	8	27	0,00000	 Nanaovan'i Jedeona efoda izany volamena izany, dia napetrany ao an-tanànany ao Efrà, ka nankany avokoa Israely rehetra nitolo-tena teo amin'izany efoda izany, ary tonga fandrika ho an'i Jedeona sy ny ankohonany izany.	
07O	8	28	0,00000	 Dia voaetry teo anatrehan'ny zanak'Israely Madiana, fa tsy nahatraka ny lohany intsony, ka nandry efapolo taona ny tany tamin'ny andron'i Jedeona. 	
07O	8	29	0,00000	 Ary nody Jerobaala zanak'i Joasy, ka nonina tao an-tranony. 	
07O	8	30	0,00000	 Fitopolo lahy no zanaka naterak'i Jedeona fa maro vady izy. 	
07O	8	31	0,00000	 Niteraka zazalahy taminy koa ny vadin-tsindranony tany Sikema, ka natao hoe Abimeleka ny anarany. 	
07O	8	32	0,00000	 Tratra antitra tsara Jedeona, zanak'i Joasy, vao maty; ary tao amin'ny fasan'i Joasy rainy izy no nalevina, tao Efran'i Abiesera. 	
07O	8	33	0,00000	 Nony maty Jedeona dia nitolo-tena tamin'ireo Baala indray ny zanak'Israely; ka Baala-Berita no nataony andriamaniny. 	
07O	8	34	0,00000	 Tsy notsarovan'ny zanak'Israely intsony Iaveh Andriamanitr'izy ireo, izay nanafaka azy tamin'ny tànan'ny fahavalony rehetra nanodidina azy; 	
07O	8	35	0,00000	 ary tsy nampiseho firaiketam-po tamin'ny taranak'i Jerobaala-Jedeona araka ny soa rehetra nataony tamin'Israely.	
07O	9	1	0,00000	[NY NAMONOANA NY ZANAK'I JEDEONA - NY NIANTSOANA AN'I ABIMELEKA HO MPANJAKA TAO SIKEMA - NY FANOHARANA NATAON'I JOATAMA - NY FAMAIZANA NY TAO SIKEMA SY ABIMELEKA] Niainga Abimeleka zanak'i Jerobaala, ka nankany Sikema amin'ireo anadahin-dreniny, ary nilaza izao teny izao tamin'ireo sy tamin'ny fokon'ny rain-dreniny rehetra: 	
07O	9	2	0,00000	 Raha sitrakareo mba lazao kely ho ren'ny mponina rehetra ao Sikema izao: Inona no tsara ho anareo ny hanjakan'izy fitopolo lahy, samy zanak'i Jerobaala, aminareo va, sa ny hanjakan'ny lehilahy iray aminareo? Ary tsarovy fa taolana sy nofonareo ihany aho.	
07O	9	3	0,00000	 Dia nolazain'ireo anadahin-dreniny avokoa izany teny rehetra momba azy izany, ho henon'ny mponina rehetra tao Sikema; ka nitongilana tamin'i Abimeleka ny fon'izy ireo, fa nifampilaza hoe: Rahalahintsika izy.	
07O	9	4	0,00000	 Nomen'izy ireo vola fitopolo sikla izy, izay nalainy tao an-tranon'i Baala-Berita, ka nentin'i Abimeleka nanisihany izao olom-poana sy mpijirika rehetra izao, izay niraikitra taminy.	
07O	9	5	0,00000	 Dia tonga tao an-tranon-drainy, tany Efrà izy, ary namono ny rahalahiny fitopolo lahy zanak'i Jerobaala, teo ambonin'ny vato iray ihany. Tsy nisy afa-nandositra afa-tsy Joatama, ilay faralahin'i Jerobaala, irery satria niery io.	
07O	9	6	0,00000	 Tamin'izay dia nivory ny mponina rehetra ao Sikema mbamin'ny ankohonan'i Melao rehetra, ka tonga izy ary nampanjaka an'i Abimeleka, teo anilan'ny terebintan'ny tsangam-bato any Sikema.	
07O	9	7	0,00000	 Nony nilazana izany Joatama, dia lasa nitsangana teo an-tampon'ny tendrombohitra Garizima, ka nanandratra ny feony, nanao hoe: Henoy aho, ry mponina ao Sikema, mba hihenoan'Andriamanitra anareo koa.	
07O	9	8	0,00000	 Niainga, hono, ny hazo, hanosotra mpanjaka handidy azy; ka hoy izy tamin'ny oliva: Manjakà aminay hianao.	
07O	9	9	0,00000	 Fa hoy ny oliva taminy: Ho foiko va ny diloiloko, izay mahalaza ahy eo anatrehan'Andriamanitra sy ny olombelona, ka handeha hihevingevina ery ambonin'ny hazo hafa?	
07O	9	10	0,00000	 Dia ny aviavy indray no nataon'ny hazo hoe: Avia, hianao hanjaka aminay. 	
07O	9	11	0,00000	 Fa hoy ny aviavy taminy: Ho foiko va ny hamamiako sy ny voako kanto, ka handeha hihevingevina ery ambony hazo hafa? 	
07O	9	12	0,00000	 Dia ny voaloboka indray no nilazan'ny hazo hoe: Avia hianao hanjaka aminay. 	
07O	9	13	0,00000	 Fa hoy ny voaloboka taminy: Ho foiko va ny divaiko, izay mampiravoravo an'Andriamanitra sy ny olombelona, ka handeha hihevingevina ery ambonin'ny hazo hafa? 	
07O	9	14	0,00000	 Tamin'izay dia hoy ny hazo rehetra tamin'ny tsilo milobolobo: Avia hianao hanjaka aminay. 	
07O	9	15	0,00000	 Fa hoy ny tsilo tamin'ny hazo: Raha marina tokoa àry fa tianareo ny hanosotra ahy ho mpanjaka dia avia hianareo, ka mialofa amin'ny alokaloko, fa raha tsy izany, aoka hivoaka afo ny tsilo milobolobo, ka handoro ny sederan'i Libàna. 	
07O	9	16	0,00000	 Koa ankehitriny raha marina sy mahitsy no nataonareo, tamin'ny nampanjakanareo an'i Abimeleka; raha soa no nataonareo tamin'i Jerobaala sy ny ankohonany, ary raha araka ny soa vitan'ny tànany no nataonareo taminy, 	
07O	9	17	0,00000	 fa niady ho anareo ny raiko, nanao vy very ny ainy ka nanafaka anareo tamin'ny tànan'i Madiana izy; 	
07O	9	18	0,00000	 kanjo nitsangan-kamely ny ankohonan'i dada kosa hianareo androany; ny zanany fitopolo lahy novonoinareo teo ambony vato iray ihany, ary Abimeleka zanak'andevovaviny no natsanganareo ho mpanjakan'ny mponina ao Sikema, satria rahalahinareo io. 	
07O	9	19	0,00000	 Koa raha marina sy mahitsy ny nataonareo androany tamin'i Jerobaala sy ny ankohonany, dia aoka Abimeleka hampifaly anareo, ary hianareo kosa hampifaly azy. 	
07O	9	20	0,00000	 Fa raha tsy izany, dia aoka Abimeleka hivoaka afo ka handevona ny mponina ao Sikema mbamin'ny ankohonan'i Melao ary ny mponina ao Sikema mbamin'ny ankohonan'i Melao koa hivoaka afo ka handevona an'i Abemeleka.	
07O	9	21	0,00000	 Dia lasa Joatama ka nitsoaka nandositra; nankany Berà izy ka nonina tany, fa natahotra an'i Abimeleka rahalahiny. 	
07O	9	22	0,00000	 Telo taona no nanapahan'i Abimeleka an'Israely, 	
07O	9	23	0,00000	 dia nanirahan'Andriamanitra fanahy ratsy Abimeleka sy ny mponina tao Sikema, ka nivadika tamin'i Abimeleka ny mponina tao Sikema, 	
07O	9	24	0,00000	 mba hivaly ny heloka natao tamin'ny zanak'i Jerobaala fitopolo lahy, ka samy hianjeran'ny rany Abimeleka rahalahiny, izay namono azy, sy ny mponina ao Sikema izay nanampy an'io hamono ny rahalahiny. 	
07O	9	25	0,00000	 Nisy olona napetraky ny mponina tao Sikema, tany an-tampon'ny tendrombohitra, nataony otrika hamely azy, ka izay rehetra nandalo azy ireo, tamin'ny làlana, nobaboiny avokoa, ary nolazaina tamin'i Abimeleka izany.	
07O	9	26	0,00000	 Ary tonga niaraka tamin'ny rahalahiny Gaala, zanak'i Obeda, ka nankany Sikema izy. Natoky azy ny mponina tao Sikema, 	
07O	9	27	0,00000	 ka nivoaka nankany an-tsaha izy ireo: Nioty ny voalobony, namoritra azy, nanao fety, ary niditra tany an-tranon'ny andriamaniny, nihinana sy nisotro, ary nanozona an'i Abimeleka. 	
07O	9	28	0,00000	 Dia hoy Gaala zanak'i Obeda hoe: Iza moa Abimeleka, ary zovy moa Sikema, no hotompointsika? Tsy zanak'i Jerobaala va izy, ary tsy Zebola va no lefiny? Hianareo no manompoa ny taranak'i Emora, rain'i Sikema. Fa raha izahay, ahoana ange no hanompoanay an'i Abimeleka? 	
07O	9	29	0,00000	 Nahoana re no tsy izaho no lehiben'ireto vahoaka ireto? Horoahiko mihitsy Abimeleka. Dia hoy izy tamin'i Abimeleka: Hamaroy ny miaramilanao, ka mivoaha. 	
07O	9	30	0,00000	 Nandre ny vavan'i Gaala, zanak'i Obeda, Zebola, governoran'ny tanàna ka nirehitra ny fahatezerany. 	
07O	9	31	0,00000	 Nandefa iraka mangingìna tany amin'i Abimeleka izy, hilaza aminy hoe: Indro Gaala, zanak'i Obeda, tonga eto Sikema, miaraka amin'ny rahalahiny, ka mandrendrika ny tanàna hiodina aminao; 	
07O	9	32	0,00000	 koa miarena mbola alina hianao sy ny vahoaka eo aminao, avia hanotrika any an-tsaha. 	
07O	9	33	0,00000	 Ary raha maraina, raha vao miposaka ny masoandro, dia mifohaza ary mirotsaha amin'ny tanàna; ka rahefa hivoaka hamely anao Gaala sy ny vahoaka momba azy, dia asio, araka izay azonao atao amin'izay.	
07O	9	34	0,00000	 Dia niainga mbola alina Abimeleka sy ny vahoaka momba azy, ka nanao otrika tao akaikin'i Sikema, nizara efa-toko. 	
07O	9	35	0,00000	 Ary nivoaka Gaala, zanak'i Obeda, ka nipetraka teo am-bavahadin'ny tanàna. Tamin'izay dia niainga avy ao am-panotrehana Abimeleka sy ny vahoaka momba azy. 	
07O	9	36	0,00000	 Nony hitan'i Gaala irery vahoaka, dia hoy izy tamin'i Zebola: Indreny misy olona midina avy any an-tampon'ny tendrombohitra. Fa hoy kosa Zebola taminy: Ny aloky ny tendrombohitra izany ataonao ho olona izany. 	
07O	9	37	0,00000	 Niteny indray Gaala nanao hoe: Andian'olona no hitako midina avy eo am-pamatonan-tany, ary antokon'olona no tamy mihazo ny làlana eo amin'ny aokan'ny mpanandro. 	
07O	9	38	0,00000	 Dia hoy Zebola taminy: Fa aiza re ilay vavanao nanao hoe: Iza moa Abimeleka no hotompointsika? Mos tsy ireo indrindra va no olona nesoinao? Mivoaha amin'izao, ka miadia aminy. 	
07O	9	39	0,00000	 Dia nivoaka nitarika ny olona tao Sikema Gaala, ka niady tamin'i Abimeleka. 	
07O	9	40	0,00000	 Kanjo nenjehin'i Abimeleka Gaala ka vaky nandositra teo anoloany, ary maro ny olona maty novonoiny, hatrany anoloan'ny vavahady. 	
07O	9	41	0,00000	 Dia nijanona tao Romà Abimeleka, ary Zebola kosa nandroaka an'i Gaala sy ny rahalahiny, izay tsy nahazo nonina tao Sikema intsony. 	
07O	9	42	0,00000	 Nony ampitso, nivoaka nankany an-tsaha ny vahoaka. Nandre izany Abimeleka, 	
07O	9	43	0,00000	 dia naka ny miaramilany, sy nizara azy ho antokony telo, ary nanao otrika tany an-tsaha. Vao nahita ny vahoaka nivoaka ny tanàna izy, dia nitsangana hamely azy, ka nandresy azy. 	
07O	9	44	0,00000	 Abimeleka sy ny antokony izay niaraka taminy niroso teo aloha ka naka toerana teo alohan'ny vavahadin'ny tanàna; ary ny anankiroa amin'ireo antokony ireo kosa niroatra hamely ny tany an-tsaha rehetra, ka nandresy azy. 	
07O	9	45	0,00000	 Nananika ny tanàna iny tontolo andro iny Abimeleka dia afany, ka ny vahoaka rehetra tao novonoiny, ary ny tanàna nofongorany sady nofafazany sira.	
07O	9	46	0,00000	 Nony nandre izany ny olona rehetra tao amin'ny tilikambo tao Sikema, dia nankao amin'ny fitoerana mimanda amin'ny tranon 'ny andriamanitra Berita. 	
07O	9	47	0,00000	 Fa Abimeleka kosa, nony vao nampandrenesina fa hoe, ny mponina rehetra tamin'ny tilikambon'i Sikema, dia tafavory tao avokoa, 	
07O	9	48	0,00000	 dia niakatra tany an-tendrombohitra Abimeleka mbamin'ny vahoaka momba azy, nataon'i Abimeleka an-tànana ny famaky, dia nikapa sampan-kazo anankiray izy, ka naingainy ntaony an-tsoroka, ary hoy izy tamin'ny vahoaka momba azy: Toy izay hitanareo nataoko, no mba ataovinareo faingana koa. 	
07O	9	49	0,00000	 Dia samy nikapa sampan-kazo iray avy ny olona rehetra ka nanaraka an'i Abimeleka; napetrak'izy ireo nanolotra ilay fitoerana mimanda ny sampan-kazo, dia nodorany tamin'ny afo io mbamin'izay tao, ka maty tamin'izany avokoa ny olona rehetra tao amin'ny tilikambon'i Sikema, sahabo ho roa arivo lahy na vavy. 	
07O	9	50	0,00000	 Dia nandeha hamely an'i Tebesa Abimeleka, ka nanao fahirano an'i Tebesa sy nahafaka azy. 	
07O	9	51	0,00000	 Nisy tilikambo fiarovana mafy tao afovoan-tanàna, ka nandositra tao ny mponina rehetra tao an-tanàna na lahy na vavy, nohidian'izy ireo ny varavarana nony tafiditra, dia niakatra tany ambonin'ny tafon'ny tilikambo izy. 	
07O	9	52	0,00000	 Nandroso teo amin'ny tilikambo Abimeleka, dia namely azy, sy nanatona ny varavaran'ny tilikambo mba handoro azy amin'ny afo. 	
07O	9	53	0,00000	 Kanjo nozeran'ny vehivavy anankiray, vakim-bato fikosoham-bary ny lohan'i Abimeleka, ka vaky tery ny karandohany. 	
07O	9	54	0,00000	 Nantsoiny faingana ny zatovo mpitondra ny fiadiany, ka hoy izy taminy: Tsoahy ny sabatrao, ka vonoy aho, mba tsy hanaovan'ny olona ahy hoe: Vehivavy no nahafaty azy. Dia notrabaran'ilay zatovo izy, ka maty. 	
07O	9	55	0,00000	 Nony hitan'ny lehilahy amin'Israely fa maty Abimeleka, dia samy nody ho any an-tranony avy izy. 	
07O	9	56	0,00000	 Izany no nampianjeran'Andriamanitra tamin'i Abimeleka ny ratsy nataony tamin-drainy, tamin'ny namonoany ny rahalahiny fitopolo lahy, 	
07O	9	57	0,00000	 ary nampianjeran'Andriamanitra tamin'ny lohan'ny mponina tao Sikema, ny haratsiany rehetra. Izany no niharan'ny ozona nataon'i Joatama zanak'i Jerobaala tamin'izy ireo.	
07O	10	1	0,00000	[TOLÀ SY JAIRA, MPITSARA - ISRAELY RESIN'NY AMONITA] Tolà zanak'i Foà, zanak'i Dodao, lehilahy amin'Isakara, no nitsangana hamonjy an'Israely, taorian'i Abimeleka. Tany Samira amin'ny tendrombohitr'i Efraima izy no nonina.	
07O	10	2	0,00000	 Telo amby roapolo taona no naha-mpitsara azy tamin'Israely, dia maty izy, ka nalevina tao Samira.	
07O	10	3	0,00000	 Nitsangana nanaraka azy Jaira any Galaada izay nitsara an'Israely nandritra ny roa amby roapolo taona.	
07O	10	4	0,00000	 Izy nanan-janaka telopolo lahy, izay nitaingina ampondra telopolo, sy nanan-tanàna telopolo, izay mbola antsoina mandra'androany hoe, Tranon'i Jaira, ary any amin'ny tany Galaada no nisy azy.	
07O	10	5	0,00000	 Maty Jaira ka nalevina tao Kamòna.	
07O	10	6	0,00000	 Ary nanao izay ratsy eo imason'ny Tompo ny zanak'Israely. Izy ireo nanompo ny Baala sy ny Astarte, ny andriamanitr'i Siria, ny andriamanitr'i Sidona, ny andriamanitr'i Moaba, ny andriamanitry ny taranak'i Amona, ary ny andriamanitry ny Filistina, ary nandao an'ny Tompo sy tsy nanompo azy intsony.	
07O	10	7	0,00000	 Dia nirehitra tamin'Israely ny fahatezeran'ny Tompo ka namidiny ho eo an-tànan'ny Filistina izy, sy ho eo an-tànan'ny taranak'i Amona.	
07O	10	8	0,00000	 Nampahorian'ireo sy notorotoroin'ireo tamin'izany ny zanak'Israely; ary nampahoriany valo ambin'ny folo taona ny zanak'Israely rehetra, izay nonina tany an-dafin i Jordany amin'ny tanin'ny Amoreana, any Galaada.	
07O	10	9	0,00000	 Ny taranak'i Amona nita an'i Jordany hamely an'i Jodà sy Benjamina mbamin'ny taranak'i Efraima ka dia tra-pahoriana mafy Israely.	
07O	10	10	0,00000	 Koa dia velon-taraina tamin'ny Tompo ny zanak'Israely, nanao hoe: Nanota taminao izahay, fa nahafoy ny Andriamanitray, ka nanompy ny Baala.	
07O	10	11	0,00000	 Ary hoy Iaveh tamin'ny zanak'Israely: Moa tsy efa nanafaka anareo va aho, tamin'ny Ejipsiana sy ny Amoreana ary ny taranak'i Amona, mbamin'ny Filistina?	
07O	10	12	0,00000	 Raha nampahorian'ny Sidoniana sy Amaleka ary Mahona koa hianareo, ka nitaraina tamiko, moa tsy efa namonjy anareo tamin'ny tànany va aho?	
07O	10	13	0,00000	 Nefa hianareo kosa dia nandao ahy ary nanompo andriamani-kafa, koa tsy hamonjy anareo intsony aho.	
07O	10	14	0,00000	 Fa mandehana mitaraina amin'ireo andriamanitra efa nofidinareo, ireo no hamonjy anareo ami'ny andron'ny fahoriana. 	
07O	10	15	0,00000	 Dia hoy ny zanak'Israely tamin'ny Tompo: Efa nanota izahay, ka ataovy aminay izay heverinao ho mety. Kanefa mba afaho aloha izahay amin'ity andro ity.	
07O	10	16	0,00000	 Sady nariany tokoa ny andriamani-kafa teo aminy, dia nanompo an'ny Tompo izy ireo; ka ny fanahiny tsy nahajery fotsiny intsony ny fahorian'Israely.	
07O	10	17	0,00000	 Nivory ny taranak'i Amona sy nitoby tao Balaada, ary ny zanak'Israely kosa niangona nitoby tany Masfà.	
07O	10	18	0,00000	 Dia nifampilaza ny vahoaka, ny lehiben'i Galaada, nanao hoe: Iza no lehilahy hanomboka ady voalohany amin'ny taranak'i Amona? Dia izy no ho filohan'ny mponina rehetra amin'i Galaada.	
07O	11	1	0,00000	[JEFTE - NY FIANTSOANA AZY - NY FIFAMALIANY TAMIN'NY AMONITA - NY VOADINY - NY FANDRESENY - NY FANEFANY NY VOADINY] Jefte ilay Galaadita, dia lehilahy mpiady mahery. Zanaky ny vehivavy janga anankiray izy; ary Galaada anefa no ray niteraka an'i Jefte. 	
07O	11	2	0,00000	 Niteraka lahy maro tamin i Galaada anefa ny vadiny; ka nony lehibe ireo dia nandroaka an'i Jefte sy nanao taminy hoe: Tsy handova eto an-tranon-drainay hianao, satria zana-behivavy hafa. 	
07O	11	3	0,00000	 Dia nandositra lavitra ny rahalahiny Jefte, ka nonina tany amin'ny tany Toba. Ary nisy olom-poana nitambatra taminy, ary niara-nandehandehan izy. 	
07O	11	4	0,00000	 Nony afaka kelikely taorian'izany, dia niady tamin'ny zanak'Israely ny tarana'i Amona. 	
07O	11	5	0,00000	 Ka tamin'izany niadian'ny taranak'i Amona tamin'Israely izany, dia lasa ny loholon'i Galaada naka an'i Jefte tany amin'ny tany Toba. 	
07O	11	6	0,00000	 Hoy izy tamin'i Jefte: Avia, dia ho jeneralinay hianao, ka hiady amin'ny taranak'i Amona. 	
07O	11	7	0,00000	 Fa hoy Jefte tamin'ny loholon'i Galaada: Tsy efa nankahala ahy sy nandroaka ahy hiala tao an-tranon'i kaky va hianareo? Ka ahoana indray no alehanareo aty amiko, nony zoim-pahoriana hianareo izao? 	
07O	11	8	0,00000	 Ary hoy ny loholon'i Galaada tamin'i Jefte: Izany indrindra no hiverenanay aty aminao ankehitriny, mba handehananao hiaraka aminay sy hiadianao amin'ny taranak'i Amona; ary ho filohany sy ny mponina rehetra any Galaada hianao. 	
07O	11	9	0,00000	 Izao no navalin'i Jefte tamin'ny loholon'i Galaada: Raha entinareo miverina hiady amin'ny taranak'i Amona aho, ka atolotry ny Tompo eo an-tànako izy, dia izaho no ho filohanareo? 	
07O	11	10	0,00000	 Hoy ny loholon'i Galaada tamin'i Jefte: Aoka Iaveh no ho vavolombelona amintsika; fa hotanterahinay tokoa izany voalazanao izany. 	
07O	11	11	0,00000	 Dia nandeha niaraka tamin'ny loholon'i Galaada Jefte. Natsangan'ny vahoaka ho filohany sy ho jeneraliny izy, ary naverin'i Jefte teo anatrehan'ny Tompo tany Masfà indray ny teniny rehetra.	
07O	11	12	0,00000	 Nandefa iraka ho any amin'ny mpanjakan'ny taranak'i Amona Jefte, hilaza aminy hoe: Mifampaninona moa izaho sy hianao, no tonga hamely ahy hianao ka hanafika ny taniko? 	
07O	11	13	0,00000	 Ary hoy ny mpanjakan'ny taranak'i Amona, namaly ny irak'i Jefte: Satria, raha niakatra avy any Ejipta Israely, dia nalainy ny taniko, hatrany Arnona ka hatrany Jabaoka sy Jordany. Koa avereno amim-pihavanana izany ankehitriny. 	
07O	11	14	0,00000	 Dia nandefa iraka indray Jefte ho any amin'ny mpanjakan'ny taranak'i Amona, 	
07O	11	15	0,00000	 ka nanao taminy hoe: Izao no tenin'i Jefte: Israely tsy naka ny tanin'i Moaba, na ny tanin'ny taranak'i Amona. 	
07O	11	16	0,00000	 Fa fony niakatra avy tany Ejipta Israely, dia nandeha tany an'efitra, hatreo amin'ny ranomasina Mena, ka tonga tany Kadesy. 	
07O	11	17	0,00000	 Nandefa iraka ho any amin'ny mpanjakan'ny Edoma Israely, tamin'izay, hilaza aminy hoe: Raha sitrakao, avelao mba hamaky ny taninao aho; nefa tsy nanaiky ny mpanjakan'i Edoma. Dia naniraka tany amin'ny mpanjakan'i Moaba indray izy, fa tsy nanaiky koa io, ka dia tao Kadesy Israely. 	
07O	11	18	0,00000	 Rahefa izany, namaky ny efitra izy, ka nanodidina ny tany Edoma sy ny tany Moaba, dia tonga tany atsinanan'ny tany Moaba. Dia nitoby tany an-dafin'i Arnona izy ireo fa tsy nandroso tamin'ny faritr'i Moaba, fa i Arnona no faritr'i Moaba. 	
07O	11	19	0,00000	 Tao Israely, dia nandefa iraka ho any amin'i Sehona, mpanjakan'ny Amoreana, mpanjakan'i Hesebona, ary hoy Israely taminy: Raha sitrakao, avelao mba hamaky ny taninao aho, hankany amin'ny taninay. 	
07O	11	20	0,00000	 Sehona anefa, tsy ampy fitokiana an'Israely mba hamela azy hamaky ny taniny. Namory ny vahoakany rehetra Sehona, ka nitoby tao Jasà, dia niady tamin'Israely. 	
07O	11	21	0,00000	 Fa natolotry ny Tompo Andriamanitr'Israely, ho eo an-tànan'Israely, Sehona mbamin'ny vahoakany rehetra, ka noreseny ireny, dia azon'Israely ny tanin'ny Amoreana rehetra izay nonina tamin'izany faritany izany; 	
07O	11	22	0,00000	 lasany avokoa ny faritanin'ny Amoreana, hatrany Arnona ka hatrany Jabaoka, ary hatramin'ny efitra ka hatrany Jordany. 	
07O	11	23	0,00000	 Koa ankehitriny, rahefa noroahin'ny Tompo Andriamanitr'Israely ny Amoreana, teo anoloan'Israely vahoakany, hianao indray ve no handroaka an'Israely hiala ao? 	
07O	11	24	0,00000	 Moa tsy mipetraka ho tompon'izay nomen'i Kamosy andriamanitrao anao ho fanananao va hianao, ary izahay moa tsy tokony hipetraka ho tompon'izay rehetra nomen'ny Tompo Andriamanitray anay ho fanananay? 	
07O	11	25	0,00000	 Moa tsara noho Balàka, zanak'i Sefora, mpanjakan'i Moaba, va hianao? Ary moa io mba nifanditra tamin'Israely, na niady taminy akory va? 	
07O	11	26	0,00000	 Indro efa telon-jato taona izao no nonenan'Israely tany Hesebona, sy ny tanàna momba azy, mbamin'ny tanàna rehetra amoron'i Arnona, ka nahoana no tsy nalainareo ireny nandritra izany fotoana izany? 	
07O	11	27	0,00000	 Izaho tsy nanao ratsy taminao, fa hianao izao no manisy ratsy ahy, amin'ny ady ataonao amiko. Ka aoka Iaveh, ilay mpitsara, no hitsara anio ny zanak'Israely sy ny taranak'i Amona. 	
07O	11	28	0,00000	 Tsy nahoan'ny mpanjakan'ny taranak'i Armona akory ny teny nampitondrain'i Jefte tany aminy. 	
07O	11	29	0,00000	 Dia tonga tamin'i Jefte ny Fanahin'ny Tompo, ka nandeha namaky an'i Galaada sy Manase izy, ary tonga hatrany Masfà, any Galaada: ary avy ao Masfà any Galaada dia nandroso hamely ny taranak'i Amona. 	
07O	11	30	0,00000	 Nivoady tamin'ny Tompo Jefte, nanao hoe: 	
07O	11	31	0,00000	 Raha atolotrao eo an-tànako ny taranak'i Amona, dia ho an'ny Tompo ary hatolotro ho sorona dorana izay mivoaka ny varavaran'ny tranoko hitsena ahy, rahefa miverina soa aman-tsara avy any amin'ny taranak'i Amona aho. 	
07O	11	32	0,00000	 Dia nandroso hamely ny taranak'i Amona Jefte, ary natolotry ny Tompo teo an-tànany ireny, 	
07O	11	33	0,00000	 ka nasiany hatrany Aroera ka hatrany akaikikaikin'i Menita, nahazoany tanàna roapolo, sy hatrany Abela-Keramina, ka dia resy mafy tokoa izy ireo. Dia voaetry teo anoloan'ny zanak'Israely ny taranak'i Amona.	
07O	11	34	0,00000	 Niverina nankany an-tranony any Masfà Jefte, ka inty ny zanany vavy no nivoaka hitsena azy, nitondra amponga tapaka sy nandihy. Zanany vavy tokana io, tsy nanana afa-tsy io izy, tsy nisy lahy na vavy hafa. 	
07O	11	35	0,00000	 Vao nahita azy Jefte dia nandriatra ny fitafiany, ka nanao hoe: Adray, anaka, mahaketraka ahy hianao ary anisan'izay mahavery hevitra ahy, fa efa niloa-bava tamin'ny Tompo aho, ka tsy afa-mifody intsony. 	
07O	11	36	0,00000	 Dia hoy izy taminy: Dada ô, efa niloa-bava tamin'ny Tompo hianao, ka ataovy amiko araka izay naloaky ny vavanao, satria efa novalian'ny Tompo ny nataon'ny taranak'i Amona fahavalonao taminao. 	
07O	11	37	0,00000	 Ary hoy izy tamin-drainy: Ity no mba soa ataovy amiko: Avelao malalaka aho, mandritra ny roa volana: dia handeha hidina ho any amin'ny tendrombohitra, ary hitomany ny fahavirjiniako miaraka amin'ireo namako. 	
07O	11	38	0,00000	 Hoy ny navaliny azy: Ndeha àry. Dia navelany handeha roa volana izy. Ka nandeha niaraka tamin'ny namany, nitomany ny fahavirjiniany tany amin'ny tendrombohitra izy. 	
07O	11	39	0,00000	 Nony tapitra ny roa volana, dia niverina tany amin-drainy izy, ka nontanterahiny taminy ny voady efa nataony, ary mbola tsy nahalala lahy izy. Izany no nihavian'izao fanao amin'Israely izao: isan-taona ny zazavavy Israelita dia mandeha mankalaza ny zanakavavin'i Jefte, ilay Galaadita, mandritra ny hefarana isan-taona.	
07O	12	1	0,00000	[ADY TAMIN'I EFRAIMA SY ISRAELY - FAHAFATESAN'I JEFTE - ABESÀNA-AHIALONA-ABDÒNA] Nivory ny lehilahy amin'i Efraima, ka nandeha nankany Sefora, nanao tamin'i Jefte hoe: Nahoana no nandeha niady tamin'ny taranak'i Amona hianao, ka no tsy mba niantso anay hiaraka aminao? Hodoranay ny tranonao mbamin'ny tanànanao.	
07O	12	2	0,00000	 Dia izao no navalin'i Jefte azy ireo: Mbola nifamaly mafy tamin'ny taranak'i Amona izaho sy ny vahoakako dia efa niantso anareo aho, nefa tsy tonga namonjy ahy tamin'ny tànany hianareo.	
07O	12	3	0,00000	 Nony hitako fa tsy tonga hamonjy ahy hianareo, dia nanao vy very ny aiko aho, ka nandeha niady tamin'ny taranak'i Amona, ary natolotry ny Tompo teo an-tànako ireny. Ka nahoana hianareo no miakatra aty amiko anio hiady amiko? 	
07O	12	4	0,00000	 Dia namory ny lehilahy rehetra amin'i Galaada Jefte, ka niady tamin'i Efraima. Noresen'ny lehilahin'i Galaada ny an'i Efraima izay efa nilaza nanao hoe: Hianareo, ry Galaadita, dia mpandositra fotsiny avy amin'i Efraima, ao afovoan'i Efraima sy Manase. 	
07O	12	5	0,00000	 Dia azon i Galaada ny fitàna an'i Jordany ao amin'ny lafin'i Efraima, ka raha misy mpandositra avy amin'i Efraima manao hoe: Avelao kely aho mba hita, dia anontanian'ny lehilahin'i Galaada izy hoe: Efraimita va hianao? Ary mamaly izy manao hoe: Tsia. 	
07O	12	6	0,00000	 Dia ahoy izy ireo manao hoe: Tonòny àry ny hoe: Skiboleta. Ary izy kosa manao hoe: Sibòleta, fa tsy hainy tononina tsara izany; dia samboriny sy vonoiny eo anilan'ny fitàna an'i Jordany. Nisy roa arivo sy efatra alina ny lehilahin'i Efraima maty tamin'izany andro izany. 	
07O	12	7	0,00000	 Nitsara an'Israely enin-taona Jefte; rahefa izany dia maty Jefte, Galaadita, ka nalevina tao amin'ny anankiray amin'ny tanànan'i Galaada. 	
07O	12	8	0,00000	 Ary taorian'izy io dia Abesàna, avy any Betleema, no mpitsara tamin'Israely. 	
07O	12	9	0,00000	 Nanan-janaka telopolo lahy izy; ary zanay vavy telopolo no nampanambadiany tany ivelan'ny fianakaviany; ary ny zanay lahy kosa nangalany zazavavy telopolo avy any ivelany. Nandritra ny fito taona izy no mpitsara tamin'Israely. 	
07O	12	10	0,00000	 Rahefa izany dia maty Abesàna ka nalevina tany Betleema. 	
07O	12	11	0,00000	 Taorian'izy io dia Ahialona avy any Zabolona no mpitsara tamin'Israely. Nandritra ny folo taona izy no mpitsara tamin'Israely. 	
07O	12	12	0,00000	 Rahefa izany dia maty Ahialona avy any Zabolona ka nalevina tao Ajalona amin'ny tanin'i Zabolona. 	
07O	12	13	0,00000	 Taorian'izy io, dia Abdòna, zanak'Ilela, avy any Faratòna, no mpitsara tamin'Israely. 	
07O	12	14	0,00000	 Nanan-janaka efapolo lahy sy zafy telopolo lahy izy, izay nitaingina zanak'ampondra fitopolo. 	
07O	12	15	0,00000	 Nandritra ny valo taona izy no mpitsara tamin'Israely. 	
07O	12	16	0,00000	 Rahefa izany dia maty Abdòna zanak'Ilela, avy ao Faratòna, ka nalevina tao Faratòna amin'ny tanin'i Efraima any amin'ny tendrombohitry ny Amalesita.	
07O	13	1	0,00000	[NY NAHATERAHAN'I SAMSONA] Ary nanao izay ratsy eo imason'ny Tompo indray ny zanak'Israely ka natolotry ny Tompo eo an-tànan'ny Filistina, nandritra ny efapolo taona.	
07O	13	2	0,00000	 Nisy lehilahy anankiray, atao hoe Manoe, fianakavian'ny Danita, avy amin'ny Saraà; momba ny vadiny, ka tsy niteraka. 	
07O	13	3	0,00000	 Niseho tamin-dravehivavy ny anjelin'ny Tompo ka nanao taminy hoe: Momba hianao izao, ka tsy manan-janaka, nefa hanana anaka kosa hianao, ka hitera-dahy. 	
07O	13	4	0,00000	 Ary ankehitriny mitandrema tsara, fa aza misotro divay na lalikera mahery, na mihinan-java-maloto, 	
07O	13	5	0,00000	 fa hanana anaka hianao, ka hitera-dahy. Tsy hokasihin-kareza ny lohany, fa io zaza io ho nazarean'Andriamanitra hatrany am-bohoka; ary izy no hanomboka hanafaka an'Israely amin'ny tànan'ny Filistina.	
07O	13	6	0,00000	 Dia nandeha nilaza tamin'ny lahy ravehivavy nanao hoe: Nisy olon'Andriamanitra tonga taty amiko; tahaka ny anjelin'Andriamanitra no fijery ny endriny, endrika mahatahotra. Tsy nanontany izay nihaviany aho ary izy tsy nampahalala ahy izay anarany;	
07O	13	7	0,00000	 fa izao no nolazainy tamiko: Efa hanana anaka hianao, ka hitera-dahy; koa ankehitriny aza misotro divay na lalikera mahery na mihinan-java-maloto, fa ho nazarean'Andriamanitra io zaza io hatrany am-bohoka ka mandra-pahafatiny.	
07O	13	8	0,00000	 Dia niantso an'ny Tompo Manoe tamin'izay ka nanao hoe: Tompo ô, raha sitrakao, dia aoka hiverina aty aminay indray ilay olon'Andriamanitra efa nirahinao, ka hanoro izay tokony hataonay amin'ny zaza ho teraka.	
07O	13	9	0,00000	 Neken'Andriamanitra ny fangatahan'i Manoe, ka tonga tamin'ny vavy indray ilay anjelin'Andriamanitra. Tany an-tsaha izy no nipetraka ary tsy niaraka taminy Manoe vadiny:	
07O	13	10	0,00000	 ka lasa nihazakazaka faingana ravehivavy hampandre izany ny lahy, ka nilaza taminy hoe: Indro niseho tamiko ilay lehilahy tonga amiko indray andro iry.	
07O	13	11	0,00000	 Dia nitsangana Manoe, ka nanaraka ny vavy; nankany amin-dralehilahy sy nanao taminy hoe: Hianao va izany niteny tamin'ity vehivavy ity izany? Hoy ny navaliny: Izaho.	
07O	13	12	0,00000	 Dia hoy Manoe: Amin'izao àry rahefa tanteraka ny teninao, inona no tsy maintsy tandremany momba izany zaza izany, ary inona no tsy maintsy hatao ho azy?	
07O	13	13	0,00000	 Ka hoy ny navalin'ilay anjelin'ny Tompo an'i Manoe: Hifady izay rehetra voalazako taminy ravehivavy;	
07O	13	14	0,00000	 tsy hihinana na inona na inona rahefa mety ho zavatra avy amin'ny voaloboka; tsy hisotro divay na lalikera mahery izy, ary tsy hihinan-java-maloto: ho tandremany avokoa izay rehetra nandidiako azy.	
07O	13	15	0,00000	 Dia hoy Manoe tamin'ilay anjelin'ny Tompo: Aoka re mba hohazoninay hianao sy hanamboaranay zanak'osy.	
07O	13	16	0,00000	 Ary hoy ny navalin'ilay anjelin'ny Tompo tamin'i Manoe: Na dia tànanao aza aho dia tsy hihinana amin'izay haninao, fa raha te-hanamboatra sorona dorana ho an'ny Tompo hianao, dia atero izany. Tsy nahalala Manoe fa ilay anjelin'ny Tompo io.	
07O	13	17	0,00000	 Ka hoy Manoe tamin'ilay anjelin'ny Tompo: Iza moa no anaranao; mba hanomezanay voninahitra anao, rahefa tanteraka ny teninao?	
07O	13	18	0,00000	 Ary hoy ny navalin'ilay anjelin Íaveh azy: Ahoana no anontanianao ahy ny anarako? Mahagaga no izy. 	
07O	13	19	0,00000	 Dia nalain'i Manoe ny zanak'osy sy ny fanatitra ka nateriny ho an'ny Tompo teo ambonin'ny vatolampy; ary nanao fahagagana Iaveh raha mbola nijery teo Manoe sy ny vadiny. 	
07O	13	20	0,00000	 Raha ilay miakatra mankany an-danitra avy eo ambonin'ny otely iny ny lelafo dia niakatra tao anatin'ny lelafon'ny otely ilay anjelin'ny Tompo. Raha nahita izany Manoe mivady dia lavo niankohoka tamin'ny tany. 	
07O	13	21	0,00000	 Ary tsy niseho tamin'i Manoe mivady intsony ilay anjelin'ny Tompo. Izay vao fantatr'i Manoe fa ilay anjelin'ny Tompo iny. 	
07O	13	22	0,00000	 Ka hoy Manoe tamin'ny vavy: Ho faty izao isika fa efa nahita an'Andriamanitra. 	
07O	13	23	0,00000	 Fa hoy ny navalin'ny vavy taminy: Raha ny hahafaty antsika no tian'ny Tompo dia tsy ho nandray izay sorona dorana amana fanatitra tamin'ny tànantsika izy, na ho nampahita antsika izany zavatra izany, na ho nampandre antsika androany zavatra toy izao. 	
07O	13	24	0,00000	 Ary tera-dahy ravehivavy, ka nataony hoe Samsona no anarany. Dia nitombo ny zaza, sady notahin'ny Tompo. 25 Dia nanomboka nitaona azy ho any Makaneha-Dana anelanelan'i Saraà sy Estaola ny fanahin'ny Tompo.	
07O	13	25	0,00000	 Dia nanomboka nitaona azy ho any Makaneha-Dana anelanelan'i Saraà sy Estaola ny fanahin'ny Tompo.	
07O	14	1	0,00000	[VOALOHANY SY FANINDROANY NANEHOAN'I SAMSONA NY HERINY - FANAMBADIANY- ANKAMANTATRA NATAONY] Ary nidina nankany Tamnà Samsona, ka nahita vehivavy anankiray tamin'ireo zanakavavin'ny Filistina tany Tamnà. 	
07O	14	2	0,00000	 Nony tafakatra indray izy, dia nilaza tamin-drainy aman-dreniny nanao hoe: Nahita vehivavy anankiray tamin'ireo zanakavavin'ny Filistina aho, tany Tamnà, ka ankehitriny mba alaovy ho vadiko izy. 	
07O	14	3	0,00000	 Hoy ny ray aman-dreniny taminy: Nahoana kosa no dia any amin'izay Filistina tsy mifora hianao no haka vady; fa angaha dia tsy misy vehivavy amin'ny zana-kavanao, sy eto amin'izay rehetra iray firenena amintsika? Dia hoy Samsona tamin-drainy: Izay ihany alaina ho ahy, fa izay no sitrako.	
07O	14	4	0,00000	 Tsy nahalala rainy aman-dreniny fa avy amin'Andriamanitra izany, satria izy nitady antony hananganan'ny Filistina ady. Nanapaka an'Israely tamin'izany andro izany ny Filistina.	
07O	14	5	0,00000	 Dia nidina nankany Tamnà Samsona, niaraka tamin'ny ray aman-dreniny. Nony tonga teo amin'ny tanim-boalobok'i Tamnà izy, dia indry nisy vanton-diona nierona nandroso hifanehatra aminy. 	
07O	14	6	0,00000	 Fa notsindrin'ny Fanahin'ny Tompo Samsona, ka nosamatsamahiny hoatra ny fanasamaka zanak'osy ilay liona, nefa tsy nisy na inona na inona teny an-tànany, ary tsy nambarany tamin-drainy aman-dreniny akory izany nataony izany. 	
07O	14	7	0,00000	 Dia nidina izy, ka nireska tamin'ilay vehivavy ary tia azy.	
07O	14	8	0,00000	 Nony afaka kelikely niverina mba handray azy izy, ka nivily hizaha ny fatin'ilay liona, ary indro nisy antokon-drenitantely sy tantely teo amin'ny vatan'ilay liona. 	
07O	14	9	0,00000	 Naka tamin'io izy teo an-tànany, nohaniny teny an-dàlana, ka nony nahatratra an-drainy aman-dreniny izy, nomeny koa ireo dia nihinanana; nefa tsy nolazainy tamin'ireo fa nalainy tamin'ny vatan'ilay liona ny tantely.	
07O	14	10	0,00000	 Nidina nankany amin'ilay vehivavy ny rain'i Samsona, ary nanao fanasana teo Samsona, fa izany no fanaon'ny zatovo. 	
07O	14	11	0,00000	 Vao nahita azy ny olona dia nanasa olona telopolo lahy ho namany hiara-mitoetra aminy. 	
07O	14	12	0,00000	 Ary hoy Samsona tamin'ireo: Hanao ankamantatra aminareo aho; ka raha lazainareo amiko, ao anatin'ny hafitoana fanasana, ny heviny, ka fantatrareo, dia homeko lobaka telopolo sy akanjo telopolo atao fanovana hianareo. 	
07O	14	13	0,00000	 Fa raha tsy mahalaza ny heviny amiko kosa hianareo, dia hianareo no hanome ahy ny akanjo lobaka telopolo sy akanjo telopolo atao fanovana. 	
07O	14	14	0,00000	 Dia hoy ireo taminy: Ataovy ary izay ankamantatra, ho henonay, ka hoy izy: Izay mihinana no ivoahan'ny fihinana; Ary ny mahery no ivoahan'ny mamy.  Hateloana izy ireo tsy nahalaza ny hevitry ny ankamantatra.	
07O	14	15	0,00000	 Ka nony tamin'ny andro fahafito dia hoy izy tamin'ny vadin'i Samsona: Taomy ny vadinao hilaza aminay ny hevitry ny ankamantatra, fa raha tsy izany, hodoranay avokoa hianao sy ny ankohonan-drainao. Sa ny hataonareo mafafa no nanasanareo anay? 	
07O	14	16	0,00000	 Dia nitomany teo anilan'i Samsona ny vavy, ka nanao taminy hoe: Halanao mihitsy aho fa tsy tianao akory; nanao ankamantatra tamin'ny zanaky ny fireneko hianao, nefa tsy mba nolazainao tamiko ny hevitr'izany. Fa hoy ny navaliny azy: Ikaky sy ineny aza tsy nilazako izany, ka hianao indray ve no hialazako? 	
07O	14	17	0,00000	 Nandritra ny hafitoana nisian'ny fanasana dia nitomany teo anatrehany ihany izy, ka tamin'ny andro fahafito nony nanahirana azy mafy loatra izy dia nolazainy ny hevitry ny ankamantatra, dia nolazain'io tamin'iretsy zanaky ny fireneny kosa. 	
07O	14	18	0,00000	 Tamin'ny andro fahafito raha mbola tsy maty ny masoandro dia hoy ny lehilahy tao an-tanana tamin'i Samsona: Inona no mamy noho ny tantely; Ary inona no mahery noho ny liona? Fa hoy kosa izy tamin'izy ireo: Raha tsy ny ombivavy keliko no nentinareo niasa dia tsy nahalala ny ankamantatro hianareo. 	
07O	14	19	0,00000	 Dia nentin'ny Fanahin'ny Tompo izy ka nidina nankany Askalona. Ary namomo olona telopolo lahy tao izy, dia naka babo avy aminy. Ka ny fitafiana atao fanovany nomeny an'izay nahalala ny ankamantatra. Rahefa izany niakatra nakany an-tranon-drainy izy, fa nirehitra ny fahatezeran'i Samsona. 	
07O	14	20	0,00000	 Ary ny vadiny lasan'ny anankiray amin'ireo namany izay nofidiny ho sakaizany.	
07O	15	1	0,00000	[NY NAMELEZAN'I SAMSONA NY FILISTINA FANINTELONY SY FANINEFANY] Nony afaka kelikely, tamin'ny fotoam-pijinjam-bary dia nandeha hamangy ny vadiny Samsona, nitondra zanak'osy anankiray ka nanao hoe: Te-hiditra ao amin'ny vadiko ao an'efitranony aho. Fa tsy navelan-drainy hiditra izy.	
07O	15	2	0,00000	 Fa hoy rainy taminy hoe: Nataoko fa halanao izy, ka nomeko ny sakaizanao. Ary moa tsy ny zandriny aza no tsara noho izy? Ka io no aoka ho vadinao ho solony. 	
07O	15	3	0,00000	 Ka hoy Samsona taminy: Izao vao tsy hanan-tsiny amin'ny Filistina aho raha minisy ratsy azy. 	
07O	15	4	0,00000	 Dia lasa Samsona nisambotra amboahaolo telon-jato sy naka fanilo. Nampifamatorany ny rambon ny amboahaolo, ka nasiany fanilo iray eo anelanelan'ny rambony roa, eo afovoany. 	
07O	15	5	0,00000	 Dia nampirehetiny ny fanilo, ary nalefany hankany amin'ny varin'ny Filistina ny amboahaolo, ka nandoro ny vary efa amboarany sy mbola an-tahony ary hatramin'ny voly oliva aza. 	
07O	15	6	0,00000	 Dia hoy ny Filistina: Iza no nanao izany? Ka nisy namaly hoe: Samsona, vinanton'ilay Tamnaana; fa nalain'io taminy ny vadiny ka nomeny ny sakaizany. Dia niakatra ny Filistina ka nandoro an-dravehivavy mbamin'ny rainy. 	
07O	15	7	0,00000	 Hoy Samsona tamin'izy ireo: Izany ve no ataonareo? Tsy maninona, fa tsy hijanona kosa aho, raha tsy nahavaly faty anareo. 	
07O	15	8	0,00000	 Dia nasiany mafy tokoa ireo tsy nitondrany roa; dia nidina izy ary nitoetra tao amin'ilay zohy amin'ny vatolampin'i Etama. 	
07O	15	9	0,00000	 Tamin'izay dia niakatra ny Filistina, nitoby teo amin'i Jodà, niely tany Lekia. 	
07O	15	10	0,00000	 Ka hoy ny lehilahy amin'i Jodà: Ahoana no iakaranareo hamely anay? Ary hoy ny navaliny: Hamatotra an'i Samsona no niakaranay mba hanaovanay aminy toraky ny nataony taminay. 	
07O	15	11	0,00000	 Nidina ny lehilahy telo arivo tamin'i Jodà nankany amin'ilay zohy amin'ny vatolampin'i Etama ka nanao tamin'i Samsona hoe: Tsy fanatrao va fa mpanapaka antsika ny Filistina, ka ahoana no dia nanaovanao toy izao aminay? Ary hoy ny navaliny azy ireo: Toraky ny nataony tamiko ihany no mba nataoko taminy kosa. 	
07O	15	12	0,00000	 Hoy izy ireo taminy: Ny hamatotra anao no nidinanay, mba hanoloranay anao eo an-tànan'ny Filistina. Ka hoy Samsona tamin'izy ireo: Mianiàna àry fa tsy mitady hamono ahy hianareo. 	
07O	15	13	0,00000	 Dia namaly azy izy nanao hoe: Tsia, fa ny hamatotra anao sy hanolotra anao eo an-tànan'izy ireo ihany no tadiavinay, fa tsy hamono anao izahay. Dia nafatony tamin'ny mahazaka roa vaovao izy, nentiny hiakatra avy teo amin'ialy vatolampy. 	
07O	15	14	0,00000	 Nony tonga tany Lekia izy, dia notsenain'ny Filistina tamim-panakorana. Fa notsindrian'ny Fanahin'ny Tompo kosa Samsona tamin'izay, ka ny mahazaka tamin'ny sandriny tonga toy ny kofehy rongony main'ny afo, ary ny fatorana tamin'ny tànany nivotsotra; 	
07O	15	15	0,00000	 ary nahita valanoranon'ampondra vaovao izy, dia nanatsotra ny tànany nandray an'izay, ka nahafaty arivo lahy taminy. 	
07O	15	16	0,00000	 Ka hoy Samsona hoe: Valanoranon'ampondra iray no namazambazanako an'ireny; Valanoranon'ampondra iray no nahafatesako arivo lahy. 	
07O	15	17	0,00000	 Nony nitsaha-niteny izy, ilay valanorano natsipiny avy teny an-tànany, io toerana io nomeny anarana hoe Ramata-Lekia. 	
07O	15	18	0,00000	 Ary main'ny hetaheta Samsona, ka nitalaho tamin'ny Tompo nanao hoe: Hianao no nanoma izao famonjen-dehibe izao, tamin'ny tànan'ny mpanomponao, ary ankehitriny dia ho fatin'ny hetaheta va aho sy ny ho latsaka eo an-tànan'ny tsy mifora? 	
07O	15	19	0,00000	 Fa nampitresahin'Andriamanitra kosa ilay vatolampy hoboka tao Lekia, dia niboiboika teo ny rano, ary velombelona ny fanahiny, nody ny ainy. Izany no niantsoana io loharana io hoe En-Hakore, izay mbola any Lekia mandrak'androany. 	
07O	15	20	0,00000	 Roapolo taona no nitsaran'i Samsona an'Israely tamin'ny andron'ny Filistina.	
07O	16	1	0,00000	[SAMSONA SY DALILÀ - FAHARESENA SY FAHAFATESAN'I SAMSONA] Ary nankany Gazà Samsona ka nahita vehivavy janga tao, dia niditra tao aminy. 	
07O	16	2	0,00000	 Nilazana ny mponina tao Gazà fa hoe: Tonga ao Samsona, ka nanemitra an'i Samsona izy ireo; ary nanotrika tao am-bavahadin'ny tanàna nandritra ny alina. Nipetraka tsy nihetsiketsika izy ireo iny alina tontolo iny fa hoy izy: Aoka aloha mandrapangiran'ny andro maraina, dia hovonointsika izy.	
07O	16	3	0,00000	 Nandry Samsona mandra-pisasaky ny alina. Nony nisasaka ny alina dia nifoha izy, ka nalainy ny lela varavaran'ny tanàna mbamin'ny tolanany roa, nongotany mbamin'ny hidiny, dia nantsorohiny, nentiny nakany an-tampon'ny tendrombohitra mitodika an'i Hebrona.	
07O	16	4	0,00000	 Taorian'izany dia vehivavy anankiray, tany an-dohasahan'i Soreka no tiany. Dalilà no anarany. 	
07O	16	5	0,00000	 Ka niakatra nankany aminy ireo filohan'ny Filistina, nanao taminy hoe: Tambatambazo izy, hahalalanao izay itoeran'ny heriny lehibe, sy izay hahazoanay mandresy azy, mba hamatoranay azy, sy hamolahanay azy, fa samy hanome anao vola azo amby arivo sikla avy izahay rehetra. 	
07O	16	6	0,00000	 Dia hoy Dalilà tamin'i Samsona: Mihanta aminao aho, lazao amiko kely izay itoeran'ny herinao lehibe, sy izay tokony hamatorana anao, mba hahafolaka anao. 	
07O	16	7	0,00000	 Ary hoy Samsona taminy: Raha mahazaka fito vaovao tsy mbola maina, no amatorana ahy, dia osa sy sahala amin'ny olon-kafa aho. 	
07O	16	8	0,00000	 Dia nitondran'ireo filohan'ny Filistina mahazaka fito vaovao, tsy mbola maina, Dalilà, ka nofatorany tamin'ireo izy.	
07O	16	9	0,00000	 Ary efa nasiany olona nanotrika ao an'efitranony, dia hoy izy taminy hoe: Irotsahan'ny Filistina hianao, ry Samsona! Notapahany anefa ny mahazaka ka nirarak'ompana hoatra ny kofehy hoton-drongony voan'afo. Dia tsy fantatra izay niafenan'ny heriny. 	
07O	16	10	0,00000	 Ary hoy Dalilà tamin'i Samsona: Namazivazy ahy sy nandainga tamiko izany hianao; koa ankehitriny mihanta aminao re aho, mba lazao kely izay tokony hamatorana anao. 	
07O	16	11	0,00000	 Dia hoy izy taminy: Raha mahazaka vaovao, tsy mbola nampiasaina akory no amatorana hy, dia hanjary osa sy sahala amin'ny olon-kafa ihany aho. 	
07O	16	12	0,00000	 Koa nalain'i Dalilà ny mahazaka vaovao namatorany azy, dia hoy izy taminy: Irotsahan'ny Filistina hianao, ry Samsona! Ary efa misy olona manotrika ao an'efitranony. Ary notapahana hoatra ny fanapaka singan-kofehy ny mahazaka tamin'ny sandriny. 	
07O	16	13	0,00000	 Hoy Dalilà tamin'i Samsona: Namazivazy ahy foana hianao hatramin'izao, ary lainga no nataonao tamiko. Fa izay tokony hamatorana anao no aoka hambaranao ahy. Dia hoy izy taminy: Izao ihany; tenomy hikambana amin'ny tenona ny foto-bolo fito amin'ny lohako. 	
07O	16	14	0,00000	 Dia naompan-dravehivavy tamin'ny fàntaka ireny. Rahefa izany dia hoy izy taminy: Irotsahan'ny Filistina hianao, ry Samsona? Taitra tamin'ny torimasony izy, dia nongotany ny fàntaka fanenomana mbamin'ny tenona. 	
07O	16	15	0,00000	 Ka hoy ravehivavy taminy: Ahoana no dia anaovanao hoe: Tiako hianao, nefa ny fonao tsy amiko akory? Indro efa intelo hianao izay no namazivazy ahy ihany; fa mbola tsy nilaza tamiko izay itoeran'ny herinao lehibe. 	
07O	16	16	0,00000	 Dia nitory kisina taminy isan'andro teo izy sy nanorisory azy tamin'ny hata-dava, ka efa sosotra mafy ny fanahiny nila hahafaty azy: 	
07O	16	17	0,00000	 ka nambarany taminy izay tao am-pony rehetra, ary hoy izy taminy: Tsy mbola nodiavin-kareza ny lohako, na oviana na oviana, fa nazarean'Andriamanitra hatrany an-kibon-dreniko aho. Fa raha haratana aho dia hiala amiko ny heriko, dia hanjary osa sy ho tahaka ny olona rehetra ihany aho. 	
07O	16	18	0,00000	 Hitan'i Dalilà fa noborahiny taminy ny tao am-pony rehetra, ka naniraka hiantso ny filohan'ny Filistina izy, sy nampilaza tamin'izy ireo hoe: Miakara amin'izao, fa efa noborahiny tamiko ny tao am-pony rehetra. Dia niakatra ireo filohan'ny Filistina, samy nanao an-tànana ny volany. 	
07O	16	19	0,00000	 Ary nampatoriny teo an-dohaliny izy ka niantso ilay lehilahy dia nampanaratra ny foto-bolo fito amin'ny lohan'i Samsona dia niantomboka tamin'izay ny namolahany azy, ary niala taminy ny heriny. 	
07O	16	20	0,00000	 Ka hoy izy: Irotsahan'ny Filistina hianao, ry Samsona! Dia taitra tamin'ny torimasony izy, ka nanao hoe: Ho afaka amin'izao toy ny taloha ihany aho, dia hitsoaka; satria tsy fantany fa efa niala taminy Iaveh. 	
07O	16	21	0,00000	 Nisambotra azy kosa ny Filistina sy namotsitra ny masony, dia nampidina azy tany Gazà ary namatotra azy amin'ny gadra varahina roa mikambana. Nampiodina ny vato fitotoam-bary tao an-tranomaizina izy. 	
07O	16	22	0,00000	 Nefa efa nanomboka naniry indray ny volon'i Samsona, hatrizay nanaratana azy. 	
07O	16	23	0,00000	 Nivory ireo filohan'ny Filistina hanolotra sorona lehibe amin'ny Dagòna andriamaniny sy hirobiroby, fa hoy izy: Efa natolotry ny andriamanitsika eo an-tànantsika Samsona fahavalontsika. 	
07O	16	24	0,00000	 Nahita azy ny vahoaka ka nidera ny andriamaniny izy ireo nanao hoe: Efa natolotry ny andriamanitsika eo an-tànantsika ilay fahavalontsika izay nanimba ny tanintsika sy nahafaty be tamintsika. 	
07O	16	25	0,00000	 Nony injay efa revon-kafaliana ny fon'izy ireo, dia hoy izy: Ampanalao Samsona hampilalao antsika. Dia nalaina tany an-tranomaizina Samsona, ka nandihy teo anatrehan'izy ireo. Teo anelanelan'ny andry izy no napetraka. 	
07O	16	26	0,00000	 Ary hoy Samsona tamin'ilay zatovo nitantana azy: Avelao kely aho hitsapa ny andry manohana ny trano sy hiankina aminy. 	
07O	16	27	0,00000	 Feno lehilahy sy vehivavy ny trano, tao avokoa ireo filohan'ny Filistina; tany ambonin'ny tafo koa nisy olona sahabo ho telo arivo, na lahy na vavy, izay nijery an'i Samsona nandihy. 	
07O	16	28	0,00000	 Dia niantso an'ny Tompo Samsona ka nanao hoe: Ry Iaveh Tompo ô, mihanta aminao aho, tsarovy re aho, ka omeo hery amin'ity indray mandeha ity monja, ry Andriamanitra ô, mba hamaliako ny Filistina amin'ny indray mitoraka ihany, noho ny amin'ny masoko roa. 	
07O	16	29	0,00000	 Dia nobedain'i Samsona ny andry roa afovoany nanohana ny trano, ka nitehika mafy taminy izy; ny tànany havanana tamin'ny anankiray ary ny tànany havia tamin'ny anankiray. 	
07O	16	30	0,00000	 Ary hoy Samsona hoe: Aoka hiara-maty amin'ny Filistina aho! Sady niezaka mafy niondrika izy, ka nirodana tamin'ny andriana amam-bahoaka rehetra tao ny trano. Ary be no matiny tamin'ny nahafatesany noho ny novonoiny fony fahavelony. 	
07O	16	31	0,00000	 Dia nidina ny rahalahiny mbamin'ny mpanakavin-drainy rehetra ka naka azy. Nony tafakatra izy ireo dia nandevina azy tao anelanelan'i Saraà sy Estaola, amin'ny fasan'i Manoe rainy. Roapolo taona no nitsarany an'Israely.	
07O	17	1	0,00000	[NY FIVAVAHAN-DISON'I MIKASY TANY BETLEEMA] Nisy lehilahy anankiray atao hoe Mikasy avy amin'ny tendrombohitr'i Efraima, 	
07O	17	2	0,00000	 nilaza tamin-dreniny hoe: Ilay vola zato amby arivo sikla izay nalain'olona taminao sy nanononanao ozona, ary ren'ny sofiko aza ny nanononanao izany, dia indro eto an-tànako izany vola izany, izaho no naka. Ary hoy reniny: Hotahin'ny Tompo anie ny zanako.	
07O	17	3	0,00000	 Naveriny tamin-dreniny ilay vola zato amby arivo sikla, dia hoy reniny: Ny tànako no manolotra izany vola izany amin'ny Tompo, mba ho an'ny zanako, hanaovana sarin-javatra voasokitra sy zavatra anidina; koa ankehitriny averiko aminao izy.	
07O	17	4	0,00000	 Rahefa voaveriny tamin-dreniny ny vola, dia nangalan-dreniny roan-jato sikla, nomeny ny mpanao anidina, ka nanaovany sarin-javatra voasokitra sy zavatra anidina, ary natao tao an-tranon'i Mikasy ireny.	
07O	17	5	0,00000	 Fa nanana tranon'Andriamanitra io Mikasy io. Nanao efoda sy terafima izy, ary ny anankiray tamin'ny zanany lahy dia natokany nataony ho mpisorony.	
07O	17	6	0,00000	 Tsy nisy mpanjaka tamin'Israely tamin'izany andro izany, ka samy nanao izay sitraky ny fony izy ireo.	
07O	17	7	0,00000	 Ary nisy zatovolahy anankiray, avy any Betleema any Jodà, avy amin'ny fokon'i Jodà, Levita izy io, ray nitoetra tao amin'izany tany izany.	
07O	17	8	0,00000	 Niala tao Betleema any Jodà ralehilahy io, hahitany toerana hipetrahana, ka izany no nahatongavany tany amin'ny tendrombohitr'i Efraima sy tao an-tranon'i Mikasy.	
07O	17	9	0,00000	 Ary hoy Mikasy taminy: Avy aiza moa hianao? Ka hoy ny navaliny azy: Levita avy any Betleema any Jodà aho, fa mivahiny aho hahitako toerana hipetrahako.	
07O	17	10	0,00000	 Dia hoy Mikasy taminy: Mitoera aty amiko, ary aoka ho raiko sy ho mpisoroko hianao, fa homeko volafolo sikla isan-taona, mbamin'ny fitafiana ilainao sy ny sakafo. Dia niditra ilay Levita.	
07O	17	11	0,00000	 Ka ny Levita nanaiky hitoetra tao amin'io lehilahy io ka noraisiny ho toy ny anankiray amin'ny zanany ilay tovolahy.	
07O	17	12	0,00000	 Mikasy nanokana ity Levita, dia tonga mpisorona ho azy io ilay tovolahy, ary nitoetra tao an-tranon'i Mikasy. 	
07O	17	13	0,00000	 Ary hoy Mikasy hoe: Fantatro ankehitriny, fa hanisy soa ahy Iaveh satria manana an'ity Levita ho mpisorona aho.	
07O	18	1	0,00000	[NY NAMINDRANA NY FIVAVAHAN-DISON'I MIKASY HO ANY LAÏSA-DANA] Tsy nisy mpanjaka teo amin'Israely tamin'izany andro izany; ary nitady zara tany honenany ny fokon'ny Danita, tamin'izany andro izany, fa tsy mbola nahazo anjara lova hatramin'izany andro izany izy eo afovoan'ny fokon'Israely. 	
07O	18	2	0,00000	 Nalain'ny zanak'i Dana tao amin'izy rehetra ireo ny dimy lahy, lehilahy mahery iray fianakaviana aminy, ka nalefany avy any Saraà sy Estaola hisafo ny tany sy hizaha ny toetrany. Ka hoy izy tamin'izy ireo: Mandehana zahao ny toetry ny tany. Dia tonga tany amin'ny tendrombohitr'i Efraima izy sy tao amin'ny tranon'i Mikasy, ka nandry tao. 	
07O	18	3	0,00000	 Nony mby teo akaikin'ny tranon'i Mikasy izy ireo, dia nanatona izy ka nanao tamin'io hoe: Iza no nitondra anao nankaty? Maninona aty hianao? Manana inona aty hianao? 	
07O	18	4	0,00000	 Dia hoy ny navaliny azy: Izao sy izao no nataon'i Mikasy tamiko; izy manamby ahy ary izaho manao mpisorona ho azy. 	
07O	18	5	0,00000	 Ary hoy ireo taminy: Raha izany àry anontanio kely Andriamanitra mba hahalalanay raha ho tsara ny dianay. 	
07O	18	6	0,00000	 Dia hoy ity mpisorona namaly azy: Mandehana amim-piadanana, fa tsinjovin'ny mason'ny Tompo izao dia ataonareo izao.	
07O	18	7	0,00000	 Nony nandeha izy dimy lahy, ka tonga tany Laïsa dia hitan'izy ireo ny mponina tao amin'izany tanàna izany fa nonina tsy amin'ahiahy, manaraka ny fomban'ny Sidoniana, nandry fahizay tamim-piadanana, ary tsy nisy olona tamin'ny taniny nanam-pahefana nampahory azy, na tamin'inona na tamin'inona; lavitra ny Sidoniana izy, ary tsy nanan-draharaha na tamin'iza na tamin'iza. 	
07O	18	8	0,00000	 Niverina tany amin'ny rahalahiny any Saraà sy Estaola izy ireo, dia hoy ireto rahalahiny taminy: Ahoana, hoy hianareo? 	
07O	18	9	0,00000	 Ka hoy ny navaliny: Mitsangàna, miakara isika hamely an'ireny, fa efa hitanay ny tany, ka indro fa tany soa indrindra, ka no mipetraka eo foana tsy miteny tsy mivolana hianareo? Aza milasilasy amin'ny fandehanana haka izany tany izany. 	
07O	18	10	0,00000	 Rahefa tonga any dia hiditra ao amin'ny vahoaka mandry tsy amin'ahiahy hianareo. Malalaka ny tany, ary efa natolotr'Andriamanitra eo an-tànanareo, ary ao amin'izany toerana izany dia hita izay rehetra mety hisy eto ambonin'ny tany.	
07O	18	11	0,00000	 Dia nisy enin-jato lahy, samy vonom-piadiana fanao an'ady avokoa, no niainga avy any Saraà sy Estaola, avy amin'ny fokon'i Dana. 	
07O	18	12	0,00000	 Niakatra ireo, dia nitoby tao Kariatiarima any Jodà, izany no niantsoana io tany io mandraka androany hoe: Makane-Dana, ka ao andrefan'i Kariatiarima no misy azy. 	
07O	18	13	0,00000	 Avy teo izy dia nandroso nankany amin'ny tendrombohitr'i Efraima ka tonga tao an-tranon'i Mikasy. 	
07O	18	14	0,00000	 Tamin'izay izy dimy lahy izay efa nandeha nisafo ny tanin'i Laïsa teo, dia niteny tamin'ireo rahalahiny, ka nanao hoe: Fantatrareo va fa misy efoda sy tarafima ary sarin-javatra voasokitra aman-javatra anidina, amin'ireto trano ireto? Koa hevero izao izay tokony hataonareo. 	
07O	18	15	0,00000	 Dia nivily nankeo izy, ka niditra tao amin'ny tranon'ilay tovolahy Levita, dia ny tranon'i Mikasy, sy nanao akory azy; 	
07O	18	16	0,00000	 fa izy enin-jato lahy, samy vonom-piadiana fanao an'ady avy amin'ny fokon í Dana, nijanona teo anoloan'ny vavahady. 	
07O	18	17	0,00000	 Raha mbola nijanona teo anoloan'ny vavahady ilay mpisorona mbamin'ireo enin-jato lahy vonom-piadiana, izy dimy lahy nisafo ny tany kosa niakatra dia niditra tao an-trano fivavahana, naka ny sarin-javatra voasokitra, ny efoda, ny terafima ary ny zavatra anidina. 	
07O	18	18	0,00000	 Nony tafiditra tao an-tranon'i Mikasy izy ireo, ka naka ny sarin-javatra voasokitra sy ny efoda ary ny terafima mbamin'ny zavatra anidina, dia hoy ilay mpisorona taminy: Inona izato ataonareo? 	
07O	18	19	0,00000	 Ka hoy ny navaliny azy: Mangìna hianao, tampeno amin'ny tànanao ny vavanao, ary andeha hiaraka aminay, dia ho rainay sy mpisoronay hianao: Aleonao va mpisoron'ny ankohonan'ny olona iray ihany toy izay mpisoron'ny foko iray sy fianakaviana iray amin'Israely? 	
07O	18	20	0,00000	 Dia faly ny fon'ilay mpisorona, ka nalainy ny efoda sy ny terafima mbamin'ny sarin-javatra voasokitra ary nandroso ho eo afovoan'ny miaramila izy.	
07O	18	21	0,00000	 Dia niainga izy ireo, ka lasa; nataony teo alohany ny zaza sy ny biby fiompy mbamin'ny entany sarobidy rehetra. 	
07O	18	22	0,00000	 Efa lasa lavitra ny tranon'i Mikasy izy ireo, vao indreto ny olona mitoetra ao amin'ny trano mifanolo-body rindrina amin'i Mikasy nivory nanenjika ireto taranak'i Dana. 	
07O	18	23	0,00000	 Nantsoantsoin'izy ireo avy aty aoriana ny taranak'i Dana, ka niherika sy nanao tamin'i Mikasy hoe: Inona no ilainao no nanangona olona toy izao hianao? 	
07O	18	24	0,00000	 Dia hoy izy namaly: Ny andriamanitro izay nataoko nongoahanareo mbamin'ny mpisorona, dia lasa hianareo; ka inona indray àry no mba ahy? Ahoana no anaovanareo hoe: Inona no ilainao? 	
07O	18	25	0,00000	 Fa hoy ny taranak'i Dana taminy: Aza ampandrenesina anay intsony ny feonao sao hiantoraka aminareo ny olona tezitra ka hahafaty ny ainao sy ny ain'ny ankohonanao. 	
07O	18	26	0,00000	 Dia nanohy ny diany ny zanak'i Dana. Hitan'i Mikasy fa mahery noho izy ry zareo, ka dia niverina nody any an-tranony izy. 	
07O	18	27	0,00000	 Toy izany no nangalan'izy ireo izay nataon'i Mikasy mbamin'ny mpisorona niasa ho azy, dia nandroso namely ny tao Laïsa, izay vahoaka nandry fahizay sy tsy nanana ahiahy, ka nasiany tamin'ny lelan-tsabatra, ary ny tanàna nodorany. 	
07O	18	28	0,00000	 Tsy nisy olon-kamonjy azy, fa lavitra an'i Sidona izy, ary ny mponina tao tsy nanan-draharaha tamin'ny olon-kafa; tao amin'ny lohasaha mandroso mankany Beti-Rohoba no nisy azy. Naorin'ny taranak'i Dana ny tanàna, dia nonina teo izy, 	
07O	18	29	0,00000	 ary ny anarany nataony hoe Dana, araka ny anaran'i Dana, rainy, izay naterak'Israely; fa Laïsa kosa no anaran'ny tanàna taloha. 	
07O	18	30	0,00000	 Natsangan'ny taranak'i Dana ho azy ireo ilay sarin-javatra voasokitra; ary Jonatàna, zanak'i Gersama zanak'i Moizy, dia izy sy ny zanany no mpisoron'ny fokon'i Dana, mandra-pahatongan'ny andro namaboana ny tany. 	
07O	18	31	0,00000	 Ilay sary voasokitra nataon'i Mikasy no natsangan'izy ireo ho azy, nandritra ny fotoana rehetra nisian'ny tranon'Andriamanitra tao Silao.	
07O	19	1	0,00000	[NY HELOKA NATAON'I GABAÀ] Tamin'izany andro izany raha mbola tsy nisy mpanjaka teo amin'Israely, ny Levita anankiray nitoetoetra tany an-tsisin'ny tendrombohitr'i Efraima dia naka ho vady ny vehivavy anankiray avy any Beleema any Jodà.	
07O	19	2	0,00000	 Nivadihan'ity vady tsindranony izy, sady nilaozany nankany an-tranon-drainy any Betleema, any Jodà, izay nitoerany efa-bolana. 	
07O	19	3	0,00000	 Fa niainga ralehilahy ka nankany aminy, hiteny amin'ny fony sy hampody azy, ary nitondra ny mpanompony sy ampondra roa. Nampiantranoin-dravehivavy ho ao an-tranon-drainy izy, ka nony nahita azy ny rain-drazazavavy, dia nandroso hitsena azy an-kafaliana. 	
07O	19	4	0,00000	 Notazonin'ity rafozany rain-drazazavavy izy, ka nitoetra tao aminy hateloana ary nihinana sy nisotro izy ireo, ka nijanonjanona tao. 	
07O	19	5	0,00000	 Nony tamin'ny andro fahefatra dia nifoha maraina koa izy ireo, ary efa nivonon-kandeha ity Levita. Nefa hoy ny rain-drazazavavy tamin'ity vinantony: Hatanjaho ny fonao ka homàna sombi-mofo aloha, vao mandeha hianareo. 	
07O	19	6	0,00000	 Dia nipetraka izy, ka niara-nihinana sy nisotro izy roa lahy. Ary hoy ny rain-drazazavavy tamin'ity vadin-janany: Mihanta aminao re aho, mba ekeo ny handry anio alina; ary aoka hifaly ny fonao. 	
07O	19	7	0,00000	 Efa nitsangan-kandeha ralehilahy fa noho ny fitambezoan'ny rafozany dia niverina izy ka tafandry teo iny alina iny. 	
07O	19	8	0,00000	 Nony tamin'ny andro fahadimy dia nifoha maraina koa izy handeha, fa hoy ny rain-drazazavavy taminy: Mihanta aminao re aho, mba hatanjaho ny fonao ka andraso mandra-pahatolaky ny andro. Dia niara-nihinana izy roa lahy. 	
07O	19	9	0,00000	 Efa nitsangana handeha ralehilahy sy ny vady tsindranony ary ny mpanompony, fa hoy kosa ny rafozany rain-drazazavavy taminy: Indro efa ho hariva ny andro, koa mihanta aminao aho, mba handry indray anio alina! fa efa mandrorona ny andro, ka mandria re eto, ary aoka hifaly ny fonao: fa rahampitso hifoha maraina koa hianareo mba hiainga ka handeha ho any an-dainao. 	
07O	19	10	0,00000	 Tsy nety handry intsony anefa ralehilahy fa nitsangana izy, ka dia lasa. Tonga hatrany an-tandrifin'i Jebosy izy, dia Jerosalema izany, ary niaraka taminy ny ampondr roa samy voaisy lasely sy ny vady tsindranony. 	
07O	19	11	0,00000	 Efa hariva ny andro no tonga tao akaikin'i Jebosy izy ireo; ka hoy ilay mpanompony tamin'ity tompolahiny: Raha sitrakao, andeha isika hivily ho amin'ity tanànan'ny Jeboseana ity, dia handry eo. 	
07O	19	12	0,00000	 Fa hoy ny tompony namaly azy: Tsy hivily amin'izay tanànan'olon-kafa firenena tsy misy zanak'Israely isika, fa handroso ihany ho any Gabaà. 	
07O	19	13	0,00000	 Dia hoy koa izy tamin'ny mpanompony: Andeha ataovy izay hahatrarantsika ny iray amin'ireto tanàna ireto, dia Gabaà na Ramà; any isika no handry. 	
07O	19	14	0,00000	 Koa notohizany ny diany, ary efa nilentika ny masoandro no eny akaikin'i Gabaà, izay an'i Benjamina izy. 	
07O	19	15	0,00000	 Ka dia nivily ho any izy, mba handry ao Gabaa. Nony tafiditra ity Levita, dia nijanona teo amin'ny kianjan'ny tanana, ary tsy nisy olona nampiantrano azy handry any aminy. 	
07O	19	16	0,00000	 Kanojo kosa, inty nisy antidahy anankiray nody hariva avy niasa tany an-tsaha; lehilahy avy any amin'ny tendrombohitr'i Efraima izy fa nitoetra tao Gabaà, ary ny mponina ao amin'io fitoerana io dia Benjamita. 	
07O	19	17	0,00000	 Nanopy ny masony izy, ka nahita ilay mpivahiny teo an-kianjan'ny tanàna; ka hoy ny antidahy taminy nanao hoe: Ho aiza hianao ary avy aiza? 	
07O	19	18	0,00000	 Ary hoy ny navaliny azy: Avy tany Betleema any Jodà izahay, ka ho any amin'ny sisin'ny tendrombohitr'i Efraima izay tany nihaviako. Tany Betleema any Jodà aho, ary ho any an-tranon'ny Tompo, nefa tsy mba misy olona mampiantrano ahy akory. 	
07O	19	19	0,00000	 Anananay anefa ny mololo amam-bilona ho an'ny ampondranay, ny mofo aman-divay ho ahy sy ny ankizivavinao ary ny zatovo miaraka amin'ny mpanomponao, fa tsy mila na inona na inona izahay. 	
07O	19	20	0,00000	 Dia hoy ilay antidahy: Ho aminao anie ny fiadanana; ary hovononiko avokoa izay ilainao, fa aza mandry foana eto an-kianja. 	
07O	19	21	0,00000	 Koa nampidiriny an-trano izy ireo ary nomeny vilona ny ampondra; nanasa tongotra izy ireo dia nihinana sy nisotro. 	
07O	19	22	0,00000	 Dieny mbola nifaly teo ny fon'izy ireo dia indreo nisy lehilahy tao an-tanàna, olona tena ratsy fanahy, nanodidina ny trano, nandondòna mafy ny varavarana, sady nilaza tamin'ilay antidahy tompon-trano nanao hoe: Asaovy mivoaka ilay lehilahy niditra ato aminao, mba hahalalanay azy. 	
07O	19	23	0,00000	 Fa nivoaka ny tompon-trano nankeo amin'izy ireo ka nanao taminy hoe: Aoka, ry rahalahiko, mihanta aminareo aho, aza dia manao ratsy re; rahefa tafiditra ny tranoko io lehilahy io dia aza manao izany zavatra mahafa-baraka izany. 	
07O	19	24	0,00000	 Indro ny zanako vavy mbola virjiny sy ny vady tsindranon-dralehilahy; hoentiko mivoaka ireo, dia anaovy an-keriny, sy ataovy aminy araka izay sitrakareo, fa aza manao izany zavatra mahafa-baraka izany amin'io lehilahy io. 	
07O	19	25	0,00000	 Tsy nety nihaino azy akory anefa ireo lehilahy ireo. Tamin'izay dia nalain-dralehilahy ny vady tsindranony, nentiny nivoaka tany amin'izy ireo. Nahalala azy izy ireo sy nanao an-keriny taminy mandritra ny alina, mandra-pahamarain'ny andro; ary nony efa hiposaka ny masoandro vao nalefany handeha izy. 	
07O	19	26	0,00000	 Nony efa haraina ny andro dia tonga ravehivavy ka lavo teo am-baravaran'ny tranon'ilay lehilahy nisy ny vadiny, ka teo izy mandra-pahazavan'ny andro. 	
07O	19	27	0,00000	 Nony maraina dia nifoha ny lahy, dia namoha ny varavarana ary nivoaka ndeha hanohy ny diany. Ary inty ravehivavy, ny vady tsindranony, nivalandòtra teo am-baravaran'ny trano, ary teo amin'ny tokonana ny tànany. 	
07O	19	28	0,00000	 Hoy izy taminy: miarena dia ndeha isika handeha. Ary tsy nisy namaly; koa dia nataon'ny lahy teo ambonin'ny ampondrany izy, dia lasa izy nody ho any amin'ny fonenany. 	
07O	19	29	0,00000	 Nony tonga tany aminy izy, noraisiny ny antsy, dia nalainy ity vady tsindranony, ka norasainy isam-pamavanin-taolana ho roa ambin'ny folo toko, sy nampitondrainy eran'ny tanin'Israely rehetra. 	
07O	19	30	0,00000	 Dia hoy izay nahita rehetra: Ny zavatra toy izany dia tsy mbola tonga na hita na oviana na oviana hatrizay niakaran'ny zanak'Israely avy any amin'ny tany Ejipta ka mandrak'androany. Koa diniho izany, mifampilà hevitra, dia tapaho.	
07O	20	1	0,00000	[NY ADIN'NY FOKON'ISRAELY TAMIN'I BENJAMINA] Dia nivoaka ny zanak'Israely rehetra hatrany Dana ka hatrany Bersabea sy ny tany Galaada; ka nivory teo anatrehan'ny Tompo tany Masfà, toy ny olona iray ihany, ny fiangonana.	
07O	20	2	0,00000	 Ary ny filohan'ny vahoaka rehetra, ny fokon'Israely rehetra, niseho teo amin'ny fiangonan'ny vahoakan'Andriamanitra, dia lehilahy efatra hetsy mandeha an-tongotra mahatan-tsabatra.	
07O	20	3	0,00000	 Nandre ny taranak'i Benjamina fa hoe niakatra any Masfà ny zanak'Israely. Ary hoy ny zanak'Israely: Mitenena, nanao ahoana no nanaovana izao heloka izao? 	
07O	20	4	0,00000	 Dia ilay Levita vadin-dravehivavy novonoina no niteny ka nanao hoe: Niditra handry tany Gabaà, any Benjamina, izaho sy ny vady tsindranoko. 	
07O	20	5	0,00000	 Ary nitsangana hamely ahy ny mponina tao Gabaà; ny trano nisy ahy nohodidininy mandritra ny alina; ny tenako nokendreny hovonoina, ny vady tsindranoko nanaovany an-keriny, ka maty. 	
07O	20	6	0,00000	 Dia nalaiko ny vady tsindranoko ka norasaiko sy nampitondraiko eran'ny tany rehetra lovan'Israely; fa heloka sy zavatra mahafa-baraka loatra amin'Israely no nataon'izy ireo 	
07O	20	7	0,00000	 Koa indreo ao hianareo zanak'Israely rehetra, mifampilà saina hianareo, ary tapaho eto ihany izay hevitra. 	
07O	20	8	0,00000	 Indray nitsangana, toy ny olona iray ihany, ny vahoaka rehetra ka nanao hoe: Tsy hisy hiverina any an-daintsika akory isika na hody any an-tranontsika. 	
07O	20	9	0,00000	 Izao kosa ankehitriny no hataontsika amin'i Gabaà: Araka ny filokana no hamelezana azy. 	
07O	20	10	0,00000	 Ny fokon'Israely rehetra dia hangalantsika lehilahy folo isan-jato, zato isan'arivo, arivo isan'alina, handeha haka vatsy ho an'ny vahoaka, ka rahefa tonga izy, dia araka ny zavatra mahafa-baraka indrindra nataony tamin'Israely no hatao amin'i Gabaàn'i Benjamina koa. 	
07O	20	11	0,00000	 Toy izany no nivorian'ny lehilahy rehetra amin'Israely, tafakambana toy ny olona iray ihany, hamely ny tanàna. 	
07O	20	12	0,00000	 Naniraka ho any amin'ny fianakavian'i Benjamina rehetra ny fokon'Israely hilaza hoe: Ahoana izany heloka natao tany aminareo izany? 	
07O	20	13	0,00000	 Koa ankehitriny, atolory anay ireo olona ratsy fanahy ao Gabaà, ireo, hamonoanay azy sy hanesoranay ny ratsy eo afovoan'Israely. Tsy nety nihaino ny feon'ny zanak'Israely rahalahiny anefa ny Benjamita. 	
07O	20	14	0,00000	 Koa nivoaka ny tanànany ny taranak'i Benjamina ka nivory tao Gabaà mba hiady amin'ny zanak'Israely. 	
07O	20	15	0,00000	 Nisaina tamin'izany andro izany ny taranak'i Benjamina nivoaka ny tanàna ka enina arivo sy roa alina, samy mahatan-tsabatra, no isany, afa-tsy ny mponina tao Gabaà, fiton-jato lahy voafantina. 	
07O	20	16	0,00000	 Nisy fiton-jato lahy voafantina tamin'ireo vahoaka rehetra ireo tsy mampiasa ny tànany havanana; ireo mpiady ireo samy mahay mitoraka singam-bolo amin'ny vaton'antsamotady, ka mahavoa azy. 	
07O	20	17	0,00000	 Ny isan'ny lehilahy amin'Israely afa-tsy ny Benjamita, dia efatra hetsy, samy mahatan-tsabatra sy mpanafika avokoa. 	
07O	20	18	0,00000	 Dia niainga ny zanak'Israely niakatra tany Betela, ary nanontany an'Andriamanitra hoe: Iza aminay no hiakatra voalohany hiady amin'ny taranak'i Benjamina? Hoy ny navalin'ny Tompo: Jodà no hiakatra voalohany. 	
07O	20	19	0,00000	 Dia niainga maraina ny zanak'Israely, ka nitoby tandrifin'i Gabaà.	
07O	20	20	0,00000	 Nandroso ny lehilahy amin'Israely hiady amin'ny an'i Benjamina ary nilahatra ny lehilahy amin'Israely hamely azy teo anoloan'i Gabaà. 	
07O	20	21	0,00000	 Fa nivoaka avy ao Gabaà ny taranak'i Benjamina tamin'izay, ary lehilahy roa arivo sy roa alina tamin'Israely no nataony maty niampatra tamin'ny tany androtr'io ihany. 	
07O	20	22	0,00000	 Nohamafisin'ny vahoaka dia ny lehilahy amin'Israely anefa ny herim-pony ka nilahatra hiady teo amin'ny fitoerana nialaharany tamin'ny andro voalohany indray izy. 	
07O	20	23	0,00000	 Dia niakatra nitomany teo anatrehan'ny Tompo mandra-paharivan'ny andro ny zanak'Israely; sady nanontany an'ny Tompo nanao hoe: Mbola handeha hiady amin'ny taranak'i Benjamina, rahalahiko, ihany indray va aho? Ka hoy ny navalin'ny Tompo: Miakara hamely azy. 	
07O	20	24	0,00000	 Dia nanatona ny taranak'i Benjamina indray ny zanak'Israely tamin'ny andro faharoa. 	
07O	20	25	0,00000	 Ka nivoaka avy ao Gabaà hamely azy ny taranak'i Benjamina tamin'io andro faharoa io, ary lehilahy valo arivo sy iray alina, samy mahatan-tsabatra tamin'ny zanak'Israely no nataony maty niampatra tamin'ny tany indray. 	
07O	20	26	0,00000	 Niakatra nankany Betela ny zanak'Israely rehetra sy ny vahoaka rehetra; nipetraka nitomany teo anatrehan'ny Tompo, nifady hanina mandra-paharivan'ny andro, nanolotra sorona dorana aman-tsorom-pihavanana teo anatrehan'ny Tompo, 	
07O	20	27	0,00000	 ary nanontany an'ny Tompo ny zanak'Isrealy, fa teo ny fiaran'Andriamanitra tamin'izany andro izany; 	
07O	20	28	0,00000	 ary teo anoloany Finea zanak'i Eleazara zanak'i Aarona, tamin'izany andro izany, ary hoy izy ireo hoe: Mbola handeha hiady amin'ny taranak'i Benjamina rahalahiko ihany va aho sa tokony hitsahatra? Dia hoy Iaveh: Miakara fa hatolotro eo an-tànanao izy rahampitso.	
07O	20	29	0,00000	 Tamin'izay nasian'Israely otrika manodidina an'i Gabaà; 	
07O	20	30	0,00000	 ary niakatra hamely ny taranak'i Benjamina ny zanak'Israely tamin'ny andro fahatelo, ka nilahatra hiady teo anoloan'i Gabaà, toy ny taloha ihany. 	
07O	20	31	0,00000	 Dia nivoaka hamely ny vahoaka ny taranak'i Benjamina, ka nety ho voatarika hanalavitra ny tanàna. Rafitra namely sy namono tamin'ny vahoaka toy ny teo aloha izy, eo amin'ireo làlana any an-tsaha, izay miakatra any Betela ny iray, ary miakatra any Gabaà ny iray; dia nahafatesany sahabo ho telopolo lahy amin'Israely. 	
07O	20	32	0,00000	 Hoy ny taranak'i Benjamina: Indro fa resy eo anoloantsika toy ny taloha ihany izy ireo. Fa hoy kosa ny zanak'Israely: Ndeha handositra ka ataovy tari-dositra hanalavitra ny tanàna amin'ireo làlalan ireo. 	
07O	20	33	0,00000	 Dia niala tamin'izay nitoerany àry ny lehilahy amin'Israely rehetra, ka nilahatra tany Baala-Tamara; ny olon'Israely nanotrika kosa dia niantoraka avy amin'ny fitoerana nisy azy, tao amin'ny tany lemak'i Gabaà, 	
07O	20	34	0,00000	 ka lehilahy iray alina voafantina tamin'Israely rehetra, no tamy avy teo anoloan'i Gabaà. Mafy ny ady, ary tsy nampoizin'ny taranak'i Benjamina fa efa mananontanona azy ny loza. 	
07O	20	35	0,00000	 Nasian'ny Tompo teo anoloan'Israely Benjamina, ka zato amby dimy arivo sy roa alin-dahy samy mahatan-tsabatra no matin'ny zanak'Israely tamin'i Benjamina androtr'io.	
07O	20	36	0,00000	 Koa hitan'ny taranak'i Benjamina fa resy izy; fa ny lehilahy amin'Israely no nihemotra teo anatrehan'i Benjamina dia noho ny fitokiany ny otrika napetrany hamely an'i Gabaà. 	
07O	20	37	0,00000	 Fa niroatra faingana nankany Gabaà ireo olona natao otrika ireo, rahefa izany dia nandroso ny lehilahy natao otrika namely ny tanàna manontolo tamin'ny lelan-tsabatra. 	
07O	20	38	0,00000	 Ary nisy famantarana nifaneken'ny lehilahy amin'Israely tamin'ireo nanao otrika, dia ny hananganan'ireo setroka nijofo avy ao an-tanàna, 	
07O	20	39	0,00000	 ka nifontina tamin'ny ady ny lehilahy amin'Israely. Ny Benjamita efa nahafaty sahabo ho telopolo lahy tamin'izy ireo, ka dia hoy izy: Resy marina tokoa eo anatrehantsika izy toy ny tamin'ny ady voalohany mihitsy. 	
07O	20	40	0,00000	 Kanjo efa niantomboka nidonaka ny setroka niakatra avy ao an-tanàna sahala amin'ny rahona, dia niherika ny Benjamita ka nahita ity tanàna manontolo nidoak'afo nanakatra ny lanitra. 	
07O	20	41	0,00000	 Ny lehilahy amin'Israely nifontina taminy, ary ny lehilahy amin'i Benjamina nivadi-pò tery nahita fa ianjeran'ny loza izy, 	
07O	20	42	0,00000	 ka niamboho teo anoloan'ny lehilahy ami'Israely izy ireo, nihazo ny làlana mankany an'efitra; nefa nenjehin'ny mpiady mafy izy; ary ny tao an-tanàna novonoiny samy eo amin'ny fitoerana nisy azy avy. 	
07O	20	43	0,00000	 Notemerany sy nenjehiny Benjamina dia novonoiny teo amin'izay niatoany hatrany an-tandrifin'i Gabaà any amin'ny fiposahan'ny masoandro. 	
07O	20	44	0,00000	 Valo arivo sy iray alin-dahy, samy lehilahy mahery avokoa amin'i Benjamina no maty. 	
07O	20	45	0,00000	 Izay niamboho dia nandositra nankany an'efitra any akaikin'ny haram-baton'i Remona. Dimy arivo lahy no matin'ny zanak'Israely teny an-dàlana, dia nenjehiny mafy hatrany Jedeona ihany izy ireny, ka nahafatesany roa arivo koa. 	
07O	20	46	0,00000	 Dimy arivo sy roa alin-dahy mahatan-tsabatra no tontalin'ny Benjamita maty tamin'izany andro izany, samy lehilahy mahery avokoa. 	
07O	20	47	0,00000	 Ny enin-jato lahy niamboho sy nandositra nankany an'efitra, any amin'ny haram-baton'i Remona dia nitoetra tao amin'ny haram-baton'i Remona efa-bolana. 	
07O	20	48	0,00000	 Dia niverina tany amin'ny taranak'i Benjamina indray ny lehilahy amin'Israely, ka nasiany tamin'ny lelan-tsabatra avokoa hatramin'ny tanàna, na olona na biby fiompy, ka hatramin'izay rehetra hitany tany. Ary nodorany tamin'ny afo avokoa ny tanàna rehetra hitany.	
07O	21	1	0,00000	[FANANGANANA NY FOKON'I BENJAMINA INDRAY] Tany Masfà nianiana ny lehilahy amin'Israely nanao hoe: Tsy hisy hanome ny zanany vavy ho vadin'ny Benjamita isika. 	
07O	21	2	0,00000	 Nankany Betela ny vahoaka, ka nitoetra tao izy eo anatrehan'ny Tompo mandra-paharivan'ny andro. Nanandratra ny feony nitomany mafy dia mafy izy,	
07O	21	3	0,00000	 nanao hoe: Iaveh Andriamanitr'Israely ô, ahoana re no nahatonga izao amin'Israely; fa fongotra androany ity ny fokon'Israely iray.	
07O	21	4	0,00000	 Nony ampitso nifoha maraina koa ny vahoaka dia nanorina otely teo, ka nanolotra sorona dorana sy sorom-pihavanana.	
07O	21	5	0,00000	 Ary hoy ny zanak'Israely: Iza amin'ny fokon'Israely rehetra no tsy niakatra namonjy ny fiangonana teo anatrehan'ny Tompo? Fa efa nisy voady natao am-pahibemaso, namely an'izay tsy hiakatra hankany amin'ny Tompo any Masfà manao hoe: Hohelohin-ko faty izy.	
07O	21	6	0,00000	 Nalahelo an'i Benjamina rahalahiny ny zanak'Israely, ka nanao hoe: Ny foko iray no fongotra amin'Israely androany.	
07O	21	7	0,00000	 Inona re no hataontsika ho azy, mba hahazoan'ireo sisa vady? Fa isika efa nianiana tamin'ny Tompo tsy hanome ny zanatsika ho vadin'izy ireo. 	
07O	21	8	0,00000	 Dia hoy izy: Moa misy, na dia anankiray aza, amin'ny fokon'Israely, tsy mba niakatra nankany amin'ny Tompo tany Masfà? Ary indro, ny tamin'i Jabesy any Galaada, no tsy mba nisy tonga tao an-taoby amin'ny fiangonana. 	
07O	21	9	0,00000	 Fa nisaina ny olona ary indro fa tsy nisy tao ny mponina ao Jabesy any Galaada, na dia iray aza. 	
07O	21	10	0,00000	 Koa naniraka lehilahy roa arivo sy iray alina anisan'ny mahery hamely azy ny fiangonana, ary nomeny didy hoe: Mandehana asio amin'ny lelan-tsabatra ny mponina any Jabesy any Galaada, mbamin'ny vehivavy sy ny ankizy. 	
07O	21	11	0,00000	 Izao no hataonareo: ataovy anatema ny lehilahy rehetra sy ny vehivavy rehetra efa nandry tamin-dehilahy. 	
07O	21	12	0,00000	 Dia nahita zazavavy virjiny efa-jato tsy mbola nahalala lahy fa tsy nandry tamin-dehilahy izy ireo, teo amin'ny mponina any Jabesy, any Galaada, ka nentiny nankany an-toby tany Silao izay any amin'ny tany Kanaana. 	
07O	21	13	0,00000	 Ary ny fiangonana rehetra nandefa iraka hiteny amin'ny taranak'i Benjamina, tany amin'ny haram-baton'i Remona sy hanambara ny fihavanana amin'izy ireo. 	
07O	21	14	0,00000	 Dia niverina ny Benjamita tamin'izany andro izany ka nomena azy ireo ny vehivavy navela ho velona tamin'ny vehivavy tany Jabesy, any Galaada, nefa tsy ampy hahenina azy ireo. 	
07O	21	15	0,00000	 Nalahelo an'i Benjamina ny vahoaka, fa efa nanabangan'ny Tompo iray ny fokon'Israely. 	
07O	21	16	0,00000	 Ary hoy ny loholon'ny fiangonana: Inona no hataontsika hahazoan'ireo sisa vady; fa efa ringana ny vehivavy tamin'i Benjamina? 	
07O	21	17	0,00000	 Dia hoy izy ireo: Ny lovan'ireo afa-nandositra dia oka ho raikitra fa an'i Benjamina ihany, mba tsy ho voafongotra amin'Israely ny foko iray. 	
07O	21	18	0,00000	 Fa isika tsy mahazo manome amin'ny zanatsika ho vadin'izy ireo, satria efa nianiana ny zanak'Israely nanao hoe: Ho voaovona anie izay manome ny zanany vavy ho vadin'ny Benjamita. 	
07O	21	19	0,00000	 Dia hoy izy hoe: Indro misy fetin'ny Tompo ankalazaina isan-taona any Silao ilay tanàna ao avarat'i Betela, atsinanan'ny làlana miakatra avy any Betela ho any Sikema ary atsimon'i Libàna, 	
07O	21	20	0,00000	 ka nomeny didy ny tarana'i Benjamina, nataony hoe: Mandehana hianareo, manao otrika ao amin'ny tanim-boaloboka, 	
07O	21	21	0,00000	 dia jereo, ka nony injay mivoaka hiara-mandihy ny zazavavin'i Silao, dia mivoaha avy ao an-tanim-boaloboka, ka samia hianareo misambotra izay ho vadinareo amin'ny zazavavin'i Silao, dia handeha hankany amin'ny tanin'i Benjamina indray. 	
07O	21	22	0,00000	 Ary raha tonga mitaraina aminay ny rainy na ny anadahiny dia izao no holazainay aminy: Mba avelao ho anay izy fa tsy nahazo vady ho azy tsirairay avy izahay, tamin'ny ady. Sady tsy hianareo no nanome azy ho azy ireo, fa raha izany no meloka hianareo. 	
07O	21	23	0,00000	 Dia nataon'ny taranak'i Benjamina izany, samy naka vady ho azy tamin'ny mpandihy nosamboriny, araka ny isany, izy ireo; ary niainga hody amin'ny lovany, dia nanorina ny tanànany indray sy nonina teo izy. 	
07O	21	24	0,00000	 Tamin'izany andro izany dia niala teo ny tanak'Israely, samy ho any amin'ny fokony sy ny fianakaviany; samy nody avy eo ho any amin'ny lovany avy. 	
07O	21	25	0,00000	 Tsy nisy mpanjaka teo amin'Israely tamin'izany andro izany, fa samy nanao izay hitany fa tsara.	
08O	1	1	0,00000	[NY FIRAIKETAM-PON'I ROTA TAMIN'I NOEMÌ RAFOZANY SY NY NANARAHANY AZY TANY BETLEEMA] Tamin'ny andro nanapahan'ny mpitsara dia nisy mosary teo amin'ny tany. Ary nisy lehilahy anankiray, avy ao Betleema any Jodà, nandeha nitoetra tany amin'ny tanin'i Moaba, niaraka tamin'ny vadiny sy ny zanany roa lahy. 	
08O	1	2	0,00000	 Elimeleka no anaran-dralehilahy io, Noemì no anaran'ny vadiny, ary Mahalòna sy Seljòna no anaran'ny zanany roa lahy. Efrateana avy any Betleema any Jodà izy ireo, ary nankany amin'ny tanin'i Moaba sy nonina tany. 	
08O	1	3	0,00000	 Ary maty Elimeleka vadin'i Noemì, ka izy irery sisa sy ny zanany roa lahy. 	
08O	1	4	0,00000	 Naka vady tamin'ny vehivavy Moabita izy ireo, ny iray natao hoe Orfà, ary ny iray natao hoe Rota, dia nipetraka teo sahabo ho folo taona izy ireo. 	
08O	1	5	0,00000	 Fa maty daholo koa izy roa lahy dia Mahalòna sy Seljòna, ary ravehivavy irery sisa, fa maty ny zanany roa lahy sy ny vadiny. 	
08O	1	6	0,00000	 Dia niainga izy sy ireto vinantony vavy ka niala tany amin'ny tanin'i Moaba, satria reny tany amin'ny tanin'i Moaba fa efa novangian'ny Tompo ny vahoakany ka nomeny hanina. 	
08O	1	7	0,00000	 Niala teo amin'ny tany nonenany izy sy ireto vinantony roa vavy, dia niainga hody any amin'ny tanin'i Jodà. 	
08O	1	8	0,00000	 Ary hoy Noemì tamin'ireto vinantony roa vavy: Andeha samy mody any an-tranon-dreninareo avy hianareo. Enga anie ka hanao soa aminareo Iaveh toraky ny efa nataonareo tamin'ireo maty sy tamiko koa. 	
08O	1	9	0,00000	 Samy hampahitan'ny Tompo fiadanana anie any hianareo, any amin'ny tranon'izay ho vadinareo. Dia nanoroka azy ireo izy. Ary izy roa vavy kosa nanandratra ny feony, ka nitomany. 	
08O	1	10	0,00000	 Ary hoy izy taminy hoe: Tsia, fa hiara-miverina aminao ho any amin'ny firenenao izahay. 	
08O	1	11	0,00000	 Fa hoy Noemì: Modia, anaka, ahoana no hiarahanareo amiko? Mbola misy zazalahy mety ho vadinareo va ato an-kiboko? 	
08O	1	12	0,00000	 Mandehana mody, anaka. Efa antitra aho, ka tsy hanambady intsony. Ary na dia hilaza aza aho fa manantena ihany, na dia hanambady anio alina ihany sy hiteraka zazalahy aza, 	
08O	1	13	0,00000	 moa hahandry mandra-pahalehiben'izany va hianareo? Moa hahajanona tsy hanambady fanindroany noho izany? Tsia, anaka. Noho hianareo dia mangidy amiko indrindra ny namelezan'ny tànan'ny Tompo ahy. 	
08O	1	14	0,00000	 Dia nanandratra ny feony izy ireo, ka nitomany indray. Ary Orfà nanoroka ny rafozany, fa Rota kosa tsy nahasaraka taminy mihitsy. 	
08O	1	15	0,00000	 Ka hoy Noemì: Nody ho any amin'ny fireneny sy ny andriamaniny iry ny zaobavinao, ka mba modia miaraka amin'ny zaobavinao koa. 	
08O	1	16	0,00000	 Fa hoy Rota: Aza manery ahy handao anao ka hody any lavitra anao, fa izay halehanao no halehako, izay honenanao no honenako, ny firenenao no ho fireneko, ny Andriamanitrao no ho Andriamanitro; 	
08O	1	17	0,00000	 izay tany hahafatesanao no hahafatesako, sady any koa no handevenana ahy. Hoentin'ny Tompo amin'izay sarotra indrindra anie aho, raha tsy ny fahafatesana tokana no hahasaraka ahy aminao. 	
08O	1	18	0,00000	 Nony hitan'i Noemì fa tapa-kevitra ny hanaraka azy Rota, dia najanony ny teny nandodonany azy. 	
08O	1	19	0,00000	 Dia niara-nandeha izy mianaka mandra-pahatongany tany Betleema. Nony niditra an'i Betleema izy ireo, dia taitra taminy ny tanàna rehetra, ary hoy ny vehivavy: Fa Noemì ve io e? 	
08O	1	20	0,00000	 Dia hoy izy tamin'ireo: Aza atao hoe Noemì intsony aho, fa ataovy hoe Marà, fa nataon'ny Tompo safotry ny mangidy aho. 	
08O	1	21	0,00000	 Feno tànana aho no nivoaka fa foan-tànana kosa no ampodin'ny Tompo. Ka ahoana no hiantsoanareo ahy hoe Noemì ihany; nefa Iaveh no efa nitsangan-kamely ahy, ary ny Tsitoha no efa nampahory ahy. 	
08O	1	22	0,00000	 Toy izany no nodian'i Noemì, ary niaraka taminy Rota, Moabita, vinantovaviny izay avy any amin'ny tanin'i Moaba. Tonga tao Betleema izy ireo tamin'ny niandohan'ny fijinjana ny orja.	
08O	2	1	0,00000	[NY NITSIMPONAN'I ROTA SALOHIM-BARY TANY AMIN'NY SAHAN'I BOOZA] Nanana havam-bady anankiray Noemì; lehilahy manan-jò sy manan-karena, avy amin'ny fianakavian'i Elimeleka izy io, ary Booza no anarany. 	
08O	2	2	0,00000	 Ary hoy Rota ilay Moabita tamin'i Noemì: Mba te-handeha ho any an-tsaha aho hitsimpona salohim-bary eo aorian'izay hahitako fitia eo imasony. Ka hoy izy namaly azy: Andeha, anaka.	
08O	2	3	0,00000	 Dia nandeha izy ka nitsimpona salohim-bary tany amin'ny saha anankiray teo aorian'ny mpijinja, ary sendra teo amin'ny tanimbarin'i Booza, fianakavian'i Elimeleka indrindra, no nalehany.	
08O	2	4	0,00000	 Ary indro, tonga any Betleema Booza, ka niteny tamin'ny mpijinja hoe: Ho aminareo anie Iaveh. Dia hoy kosa ireo namaly azy: Hanambina anao anie Iaveh. 	
08O	2	5	0,00000	 Ary hoy Booza tamin'ny mpanompony, izay nitandrina ny mpijinja: 	
08O	2	6	0,00000	 An'iza io zazavavy io? Dia namaly ilay mpanompo nitandrina ny mpijinja nanao heo: Zazavavy Moabita niara-tonga tamin'i Noemì io avy any amin'ny tanin'i Moaba. 	
08O	2	7	0,00000	 Nilaza taminay izy nanao hoe: Mba avelao kely aho hitsimpona sy hanangona ny salohim-bary eny anelanelan'ny amboarany, eo aorian'ny mpijinja. Dia tsy nipetraka izy hatrizay nahatongavany aninaraina ka mandrak'ankehitriny, ary izay fialany sasatra ao an-trano dia fohy. 	
08O	2	8	0,00000	 Dia hoy Booza tamin'i Rota: Izao no izy, anaka: Aza mandeha hitsimpona any amin'ny tanimbary hafa, aza miala eto, fa mijanòna toy izao miaraka amin'ny ankizivaviko. 	
08O	2	9	0,00000	 Jereo izay tanimbary hojinjàna dia manaraha eo aorian'ireo. Efa nilazako ny mpanompoko mba tsy hikasika anao. Ary raha mangetaheta hianao, mandehana eo amin'ny siny dia misotroa amin'izay nantsakain'ny mpanompo. 	
08O	2	10	0,00000	 Tamin'izay dia nidaboka razazavavy ka niankohoka tamin'ny tany, ka nanao taminy hoe: Inona no mba nahitako fitia teo imasonao, ka hiheveranao ahy izay vahiny fotsiny iny? 	
08O	2	11	0,00000	 Dia hoy ny navalin'i Booza azy: Efa nilazana avokoa ny nataonao ho an'ny rafozanao hatrizay nahafatesan'ny vadinao aho; sy ny nandaozanao ny ray aman-dreninao mbamin'ny tany nahaterahanao, ka nankanesanao aty amin'ny firenena tsy fantatrao akory taloha. 	
08O	2	12	0,00000	 Hamaly ny nataonao anie Iaveh ary ho valisoa feno anie no horaisinao avy amin'ny Tompo Andriamanitr'Israely, fa efa eo ambany elany no nalehanao hialofana. 	
08O	2	13	0,00000	 Ary hoy izy: Akory ity fitia hitako teo imasonao, tompoko! Fa nampionona ahy hianao, ary niteny tamin'ny fon'ny ankizivavinao hianao, na dia tsy tahaka ny anankiray amin'ny ankizivavinao akory aza aho. 	
08O	2	14	0,00000	 Nony tonga ny fotoana fisakafoana, dia hoy Booza tamin'i Rota: Mandrosoa hihinana mofo ary atsobohy amin'ny vinaingitra ny tapa-mofonao. Dia nipetraka teo anilan'ny mpijinja izy, ary nomen'i Booza lango. Dia nihinana izy, ka voky, ary ny sisa notehiriziny. 	
08O	2	15	0,00000	 Avy eo dia nitsangana izy hitsimpona salohim-bary. Ary izao no teny nomen'i Booza ny mpanompony: Aoka izy hitsimpona eny anelanelan'ny amboarany eny koa, fa aza manao izay hahamenatra azy, 	
08O	2	16	0,00000	 ary misariha salohy avy amin'ny amboarany aza ho azy, ka avelao mba hotsimponiny fa aza maninitsiny azy. 	
08O	2	17	0,00000	 Nitsimpona teo an-tanimbary mandra-paharivan'ny andro izy, dia noveleziny izay voatsimpony, ka orja sahabo ho iray efah. 	
08O	2	18	0,00000	 Noraisiny izany dia nody nankany an-tanàna izy, ka hitan'ity rafozany izay voatsimpony, ary nalainy koa ilay sisa tsy laniny tamin'ny sakafony ka natolony azy.	
08O	2	19	0,00000	 Dia hoy ny rafozany taminy: Taiza no nitsimpona hianao androany ary taiza no niasa? Hambinina anie izay nangoraka anao! Nambaran'i Rota tamin'ny rafozany izay olona niasany nataony hoe: Tany amin'ny lehilahy atao hoe Booza aho no niasa androany. 	
08O	2	20	0,00000	 Ary hoy Noemì tamin'ity vinantony: Hambinin'ny Tompo anie izy; fa tsy mitsahatra miantra ny velona, toy ny efa nataony tamin'ireo maty ihany koa. Hoy Noemì taminy: Havantsika akaiky io lehilahy io, sady anisan'izay mahazo manavotra antsika koa. 	
08O	2	21	0,00000	 Dia hoy Rota, ilay Moabita: Izao koa no nolazainy tamiko: Miaraha amin'ny mpanompoko hianao, mandra-pahataperan'ny fijinjana. 	
08O	2	22	0,00000	 Ka hoy Noemì tamin'i Rota vinantony: Tsara, anaka, raha miaraka amin'ny mpanompovaviny hianao, fandrao dia asian'ny olona ratsy, raha any an-tsaha hafa. 	
08O	2	23	0,00000	 Ka dia niaraka tamin'ireo mpanompovavin'i Booza izy no nitsimpona mandra-pahatapitry ny fijinjana ny orja sy ny fromanta. Ary tao amin'ny rafozany ihany izy no nitoetra.	
08O	3	1	0,00000	[NY NITADIAVAN'I ROTA HITONDRAN'I BOOZA LOLOHA AZY] Dia hoy Noemì rafozany taminy: Te-hitady toeram-pitsaharana hiadananao aho, anaka.	
08O	3	2	0,00000	 Ary amin'izao moa tsy havantsika va Booza, tompon'ny ankizivavy niarahanao? Indro fa hikororoka ny orja eo am-pamoloana izy anio alina. 	
08O	3	3	0,00000	 Koa mandroa hianao, mihosora diloilo, miakanjoa, ary midìna any am-pamoloana. Aza atao hitany anefa hianao, raha tsy efa tapi-nihinana sy nisotro izy. 	
08O	3	4	0,00000	 Nony injay handeha handry izy, kendreo tsara izay toerana handriany dia midira ao, ka sokafy ny firakofany eo an-tongony ary mandria eo, fa holazainy aminao izay hataonao. 	
08O	3	5	0,00000	 Dia hoy razazavavy namaly azy: Eny, fa hataoko avokoa izay asainao hataoko. 	
08O	3	6	0,00000	 Dia nidina nankany am-pamoloana izy, ka nanao izay rehetra nasain-drafozany hatao. 	
08O	3	7	0,00000	 Nihinana sy nisotro Booza dia mirana ny fony ka lasa nandry tarý amin'ny faran'ny antontan'amboaram-bary; nitsaitsaika nanatona Rota dia nanonga ny lamba teo an-tongony ka nandry teo. 	
08O	3	8	0,00000	 Nony nisasaka ny alina, taitra ralehilahy ka niondrika dia indro nisy vehivavy nandry teo an-tongony. 	
08O	3	9	0,00000	 Dia hoy izy: Iza izato? Ary hoy ny navaliny azy: Izaho no Rota ankizivavinao; mba rakofy ny ila lambanao ny ankizivavinao, fa havana mahazo manavotra hianao. 	
08O	3	10	0,00000	 Dia hoy izy: Hohasoavin'ny Tompo anie hianao, anaka, fa mihoatra noho ny voalohany ny fitiavanao farany, satria tsy mba nitady izay hoe tanora hianao, na manan-karena izany, na mahantra. 	
08O	3	11	0,00000	 Koa ankehitriny, anaka, aza matahotra fa hataoko ho anao avokoa izay rehetra holazainao, sady fantatry ny olona rehetra eto Betleema fa vehivavy tsara toe-panahy hianao. 	
08O	3	12	0,00000	 Ary amin'izao dia marina tokoa fa mahazo manavotra aho; nefa mbola misy havana akaiky kokoa noho izaho. 	
08O	3	13	0,00000	 Ka anio alina, mitoera eto ihany; fa rahampitso raha ta-hanavotra anao izy, dia tsara, aoka hanavotra izy; fa raha tsy te-hanavotra anao kosa izy, dia izaho no hanavotra anao. Velona Iaveh! Fa mandria eo mandra-pahamarain'ny andro. 	
08O	3	14	0,00000	 Dia nijanona nandry teo an-tongony teo izy mandra-pahamarain'ny andro, ary nifoha mbola maizimaizina tsy ahafataran-dahy, fa hoy Booza: Aoka tsy ho fantatr'olona akory fa taty am-pamoloana ity vehivavy ity. 	
08O	3	15	0,00000	 Ary hoy kosa izy: Ento aty ny lamba itafianao ka hazony. Dia nohazoniny ka namàtra orja inenin'ny famarana sy nampitondrainy azy, vao lasa niverina any an-tanàna izy.	
08O	3	16	0,00000	 Nony tonga tany amin-drafozany Rota, dia hoy Noemì: Inona no nataonao, anaka? Dia notantarainy taminy avokoa ny nataon-dralehilahy taminy. 	
08O	3	17	0,00000	 Ary nomeny ity orja inenin'ny famarana ity koa aho, hoy izy, nataony hoe: Tsy hody any amin-drafozanao mitondra tanam-polo fotsiny hianao. 	
08O	3	18	0,00000	 Ka hoy Noemì: Mijanòna eto, anaka, fa tsy hianina io lehilahy io raha tsy efa vitany anio io raharaha io.	
08O	4	1	0,00000	[NY NANAMBADIAN'I BOOZA AN'I ROTA] Niakatra teo am-bavahadin'ny tanàna Booza ka nipetraka tao. Ary inty tamy handalo eo ilay anankiray mahazo manavotra voalazan'i Booza, ka hoy izy taminy: ô Ranona ity ô, mijanòna kely, mipetraha eto. Dia nijanona ilay lehilahy, sady nipetraka. 	
08O	4	2	0,00000	 Ary naka folo lahy tamin'ny loholona tao an-tanàna Booza, ka hoy izy: Mipetraha eto hianareo. Dia nipetraka izy ireo. 	
08O	4	3	0,00000	 Dia hoy izy tamin'ilay mahazo manavotra: Ny anjara tanin'i Elimeleka rahalahintsika dia namidin'i Noemì, ity efa tonga avy any amin'ny tanin'i Moaba. 	
08O	4	4	0,00000	 Ka hoy aho hoe: tiako ny hampandre anao izany sy ny hilaza aminao hoe: Vidio izany eto anatrehan'izay mipetraka eto sy eo anoloan'ny loholona amin'ny fireneko. Raha ta-hanavotra hianao avoty; raha tsy tianao, dia ambarao izany mba ho fantatro; fa tsy misy olona mahazo manavotra alohanao; ary izaho no manarakaraka anao. Dia hoy ny navaliny hoe: Hanavotra aho. 	
08O	4	5	0,00000	 Ka hoy Booza: Amin'ny andro hahazoanao ny tany amin'ny tànan'i Noemì dia ho azonao koa izany amin'ny tànan'i Rota, ilay Moabita, vadin'ny maty, mba hamelomanao maso ny anaran'ny maty eo amin'ny lovany. 	
08O	4	6	0,00000	 Ary namaly ilay mahazo manavotra: Tsy afa-manavotra izany amin'ny anarako aho fandrao dia manimba ny lovako indray. Ka ento ho anao ny fahazoako manavotra fa tsy afa-manavotra aho. 	
08O	4	7	0,00000	 Fanao teo amin'Israely fahiny, raha misy fanavotana na fanakalozana, ny manala ny kirarony ny anankiray dia omeny ny iray hafa mba handraikitra ny raharaha, dia izany no natao vavolombelona teo amin'Israely. 	
08O	4	8	0,00000	 Ka hoy itsy nahazo nanavotra, tamin'i Booza: Vidio ho anao izany. Sady nesoriny ny kirarony. 	
08O	4	9	0,00000	 Ary hoy Booza tamin'ireto loholona sy ny olona rehetra: Vavolombelona androany hianareo fa lasako tamin'ny tànan'i Noemì izay rehetra an'i Elimeleka sy izay rehetra an'i Seljòna sy Mahalòna; 	
08O	4	10	0,00000	 lasako miaraka amin'izany koa ho vadiko Rota Moabita, vadin'i Mahalòna, mba hamelo-maso ny anaran'ny maty eo amin'ny lovany, ary mba tsy ho faty eo amin'ny rahalahiny sy eo am-bavahadin'ny fonenany ny anaran'ny maty. Hianareo no vavolombelon'izany androany. 	
08O	4	11	0,00000	 Dia hoy ny vahoaka rehetra teo am-bavahady mbamin'ny loholona: Vavolombelona izahay. Enga anie ka hataon'ny Tompo tahaka an-dRasely sy Lià ny vehivavy izay miditra ao amin'ny tranonao, dia tahaka azy roa vavy izay nanangana ny tranon'Israely. Ary hianao kosa, matanjaha any Efrata ary aoka hianao hampanan-daza ny anaranao any Betleema. 	
08O	4	12	0,00000	 Hanahaka ny tranon'i Fareza izay naterak'i Tamara tamin'i Jodà anie ny tranonao, amin'ny taranaka homen'ny Tompo anao amin'ity zazavavy ity. 	
08O	4	13	0,00000	 Dia nampakarin'i Booza Rota ka tonga vadiny ary nandeha taminy Booza. Ary nampanan'anaka an'i Rota Iaveh ka niteraka zazalahy izy. 	
08O	4	14	0,00000	 Dia hoy ny vehivavy tamin'i Noemì: Isaorana anie Iaveh fa tsy navelany tsy hanam-panavotra hianao ankehitriny. Hankalazaina anie ny anarany eo amin'Israely! 	
08O	4	15	0,00000	 Io no hamelona ny ainao sy ho tohan'ny fahanteranao, fa naterak'ilay vinantonao izay tia anao ka mihoatra noho ny zanaka lahy fito ho anao. 	
08O	4	16	0,00000	 Dia noraisin'i Noemì ny zaza ka nataony teny an-trotroany, ary izy no nitaiza azy. 	
08O	4	17	0,00000	 Ny vehivavy namany kosa nanome anarana azy nanao hoe: Nahazo zazalahy Noemì, ka nataony hoe Obeda, no anarany. Izy no rain'i Isaia, rain'i Davida. 	
08O	4	18	0,00000	 Izao no taranak'i Faresa niteraka an'i Esrona: 	
08O	4	19	0,00000	 Esrona niteraka an'i Arama, Arama niteraka an'i Aminadaba, 	
08O	4	20	0,00000	 Aminadaba niteraka an'i Nahasona, Nahasona niteraka an'i Salmona, 	
08O	4	21	0,00000	 Salmona niteraka an'i Booza, Booza niteraka an'i Obeda, 	
08O	4	22	0,00000	 Obeda niteraka an'i Isaia, Isaia niteraka an'i Davida.	
09O	1	1	0,00000	[NY NAHATERAHAN'I SAMOELA - NY NANOKANANA AZY HO AN'ANDRIAMANITRA] Nisy lehilahy anankiray tany Ramataima-Sofima, any amin'ny tendrombohitr'i Efraima, atao hoe El-kanà, zanak'i Jerohama, zanak'i Eliò, zanak'i Taohò, zanak'i Sofa; Efrateana izy io. 	
09O	1	2	0,00000	 Nampirafy izy ka Annà no anaran'ny vadiny anankiray, ary Fenenà kosa, ny anankiray. Nanan-janaka Fenenà, fa Annà kosa tsy mba nanan-janaka.	
09O	1	3	0,00000	 Niakatra avy any an-tanànany isan-taona ralehilahy io, hivavaka amin'ny Tompon'ny tafika sy hanatitra sorona aminy, any Silao. Ary tao ny zanak'i Jelì, roa lahy, dia Ofnì sy Finea, mpisoron'ny Tompo. 	
09O	1	4	0,00000	 Tamin'ny andro nanateran'i Elkanà sorona, dia samy nomeny anjara avy Fenenà vadiny, sy ny zanany lahy aman-janany vavy, 	
09O	1	5	0,00000	 ary Annà nomeny anjaran-droa satria tiany Annà, ary nataon'ny Tompo momba. 	
09O	1	6	0,00000	 Sady mbola nankalozain'ity rafiny mafy izaitsizy koa izy, mba hampalahelo azy amin'ny nanaovan'ny Tompo azy momba. 	
09O	1	7	0,00000	 Ary toy izany no nataon'i Elkanà isan-taona isaka ny iakaran'i Annà any an-tranon'ny Tompo; fa nampijalin'i Fenenà toy izany ihany koa izy. Ary tamin'izany dia nitomany izy sy tsy nihinan-kanina. 	
09O	1	8	0,00000	 Hoy Elkanà vadiny taminy: Ry Annà ô, ahoana no itomanianao sy tsy ihinananao hanina? Ary nahoana no malahelo ny fonao? Tsy mihoatra noho ny zanaka folo lahy va aho, ho anao? 	
09O	1	9	0,00000	 Nony avy nihinana sy nisotro ny olona, tany Silao, dia nitsangana Annà kosa. Helì mpisorona izany, nipetraka teo amin'ny fipetrahana anankiray, teo anoloan'ny anankiray amin'ny tsato-kazon'ny tempolin'ny Tompo. 	
09O	1	10	0,00000	 Fo vontom-pahoriana no nivavahan'i Annà tamin'ny Tompo ary nipotrapotraka ny ranomasony; 	
09O	1	11	0,00000	 ary nivoady izy, nanao hoe: Iavehn'ny tafika ô, raha mba mitsinjo ny fahorian'ny ankizivavinao hianao, raha mahatsiaro ahy ka tsy manadino ny ankizivavinao, ka manome zazalahy ny ankizivavinao dia homeko ho an'ny Tompo izy, amin'ny andro iainany rehetra, ary tsy hokasihin-kareza ny lohany. 	
09O	1	12	0,00000	 Naharitra ela no nivavahany teo anatrehan'ny Tompo ka nodinihin'i Helì ny vavany. 	
09O	1	13	0,00000	 Fa niteny anakampo Annà, ka ny molony fotsiny no nihetsiketsika, fa ny feony tsy re akory. Noheverin'i Helì fa mamo izy. 	
09O	1	14	0,00000	 Dia hoy izy taminy: Mandra-pahoviana hianao no ho mamo? Mampisavà ny hamamoana avy amin'ny divainao. 	
09O	1	15	0,00000	 Fa hoy Annà: Tsia, tompoko, fa vehivavy ory ao am-pò aho, tsy nisotro divay na fisotro mahamamo aho; fa namboraka ny ato am-poko eto anatrehan'ny Tompo. 	
09O	1	16	0,00000	 Aza mihevitra ny ankizivavinao ho olon'i Beliala fa ny hamafin'ny alahelo amam-pahoriako no nitenenako mandrak'ankehitriny. 	
09O	1	17	0,00000	 Dia niteny indray Helì ka hoy izy: Mandehana amim-piadanana, ary hohenoin'Andriamanitr'Israely anie ny vavaka nataonao taminy. 	
09O	1	18	0,00000	 Ka hoy izy: Hahita fitia aminao anie ny ankizivavinao. Dia lasa nizotra ny làlany ravehivavy, dia nihinana izy ary niova ny tarehiny. 	
09O	1	19	0,00000	 Ary nifoha maraina koa izy ireo, ka nony avy niankohoka teo anatrehan'ny Tompo, dia nody izy, ka niverina tany an-tranony any Ramà. 	
09O	1	20	0,00000	 Ary Elkanà nahalala an'i Annà vadiny, ary Iaveh nahatsiaro azy. Ary nony nitsingerina ny andro, dia efa nanana anaka Annà ka dia tera-dahy izy, ary nataony hoe Samoela ny anarany, fa nangatahiko tamin'ny Tompo, hoy izy. 	
09O	1	21	0,00000	 Dia niakatra Elkanà vadiny sy ny ankohonany rehetra hanatitra amin'ny Tompo ny sorona fanao isan-taona, sy hanefa ny voadiny. 	
09O	1	22	0,00000	 Tsy mba niakatra anefa Annà, fa hoy izy tamin'ny lahy: Rahefa hitsaha-nono ny zaza dia hoentiko hiseho eo anatrehan'ny Tompo sy hitoetra eo mandrakizay.	
09O	1	23	0,00000	 Ary hoy Elkanà vadiny taminy: Ataovy izay heverinao ho mety; mijanòna aty aloha, mandra-panotinao azy, ary ho efain'ny Tompo anie ny teniny. Dia nijanona ravehivavy, ka nampinono ny zanany mandra-panotiny azy. 	
09O	1	24	0,00000	 Nony efa notazany ny zaza, dia nentiny niakatra niaraka taminy, sady naka vantotr'ombilahy telo, sy lafarina iray efah, ary divay eran'ny siny hoditra izy, dia nentiny nankao an-tranon'ny Tompo tao Silao izy. Mbola tanora kely ny zaza. 	
09O	1	25	0,00000	 Dia novonoin'izy ireo ny vantotr'ombilahy iray, ary nentiny nankao amin'i Helì ny zaza. 	
09O	1	26	0,00000	 Ka hoy Annà: Aza mahafady, tompoko. Raha velona koa ny ainao, tompoko, dia izaho ilay vehivavy nitoetra teto akaikinao nivavaka tamin'ny Tompo. 	
09O	1	27	0,00000	 Ny hahazoako ity zaza ity no nangatahiko ary neken'ny Tompo ny fangatahana nataoko taminy. 	
09O	1	28	0,00000	 Koa inty kosa aho mahafoy azy ho an'ny Tompo; nafoy ho an'ny Tompo izy amin'ny andro hiainany rehetra. Dia niankohoka teo anatrehan'ny Tompo izy ireo.	
09O	2	1	0,00000	[TONON-KIRA NATAON'I ANNÀ - NY RATSY NATAON'NY ZANAK'I HELÌ, SY NY NANAOVAN-DRAINY RAINAZY TAMIN'IZANY] Ary nivavaka Anna, ka nanao hoe: Ny foko misomebin-kafaliana amin'ny Tompo, ny tandroko nasandratry ny Tompo, ny vavako misokatra hamely ny fahavaloko; fa mifaly amin'ny famonjenao aho.	
09O	2	2	0,00000	 Tsy misy masina tahaka an'ny Tompo, fa tsy misy afa-tsy hianao no izy; tsy misy vatolampy tahaka an'Andriamanitsika.	
09O	2	3	0,00000	 Aza dia fatra-piteny avonavona na mamoaka vava midaondaom-poana. Fa Andriamanitra mahalala ny zavatra rehetra Iaveh, ary levon-ko tsinontsinona ny asan'ny olombelona.	
09O	2	4	0,00000	 Ny olo-mahery tapa-tsipìka fa ny osa kosa misikina hery. 	
09O	2	5	0,00000	 Ny voky taloha mikarama mofo, fa ny noana kosa afa-kanoanana; ny momba aza miteraka fito, fa ny maro anaka kosa mihamalazo. 	
09O	2	6	0,00000	 Iaveh no mahafaty sy mahavelona; mampidina any amin'ny fonenan'ny maty sy mampiakatra avy any koa. 	
09O	2	7	0,00000	 Iaveh no mampahantra sy mampanan-karena. Izy no mampietry sy manandratra. 	
09O	2	8	0,00000	 Esoriny amin'ny vovoka ny mahantra; atsangany hiala amin'ny zezika ny tsy manana, hampiarahiny mitoetra amin'ny mpanjaka, ary homeny seza fiandrianana be voninahitra ho anjarany. Fa an'ny Tompo ny andrin'ny tany, ary teo amboniny no nametrahany ny tany. 	
09O	2	9	0,00000	 Ny dian'ny olo-masiny hotandremany, fa ny ratsy fanahy kosa ho very any amin'ny maizina. Satria tsy ny hery no hahombiasan'ny olona. 	
09O	2	10	0,00000	 Iaveh! ho torotoro ny fahavalony, any ambonin'ny lanitra no hikotrohany amin'ireny; hotsarain'ny Tompo ny vazan-tany rehetra. Homeny hery ny mpanjakany, ary hasandrany ny tandroky ny voahosony. 	
09O	2	11	0,00000	 Dia nandeha Elkanà nody tany an-tranony any Ramà; ary ny zaza nijanona nanompo an'ny Tompo teo anatrehan'i Helì, mpisorona. 	
09O	2	12	0,00000	 Ary ny zanak'i Helì dia olon'i Beliala, tsy nahalala an'ny Tompo akory; 	
09O	2	13	0,00000	 fa izao no fanaon'izy mpisorona tamin'ny vahoaka: Raha misy olona manatitra sorona, dia tamy ny mpanompon'ny mpisorona dieny mbola handrahoina ny hena sady mitondra fitrebika telo rantsana izy; 	
09O	2	14	0,00000	 dia atsobony ao anatin'ny vilany lehibe na nongo na vilany, na vilanin-daoka; ka izay rehetra azon'ny fitrebika avy ao, dia alain'ny mpisorona ho azy. Ataony toy izany avokoa ny Israelita tonga ao Silao. 	
09O	2	15	0,00000	 Mbola tsy voadoro akory ny sabora, dia tonga ny mpanompon'ny mpisorona, milaza amin'izay manatitra sorona hoe: Omeo hena aho, hatsatsika ho an'ny mpisorona, fa tsy handray hena masaka aminao izy, fa ny mbola manta ihany. 	
09O	2	16	0,00000	 Ary raha miteny aminy ny olona manao hoe: Aoka aloha hodorana hanetona ny sabora, vao izay vao maka izay tianao hianao, dia valian'ity mpanompo hoe: Tsia, omeo ankehitriny izao ihany, fa raha tsy izany dia halaiko an-keriny. 	
09O	2	17	0,00000	 Ka dia heloka be vava teo anatrehan'ny Tompo ny an'ireo zatovo ireo, satria nahatarika fanaratsiana ny fanatitra ho an'ny Tompo izany olona izany. 	
09O	2	18	0,00000	 Nanao ny fanompoana teo anatrehan'ny Tompo Samoela, ary efoda rongony no notafian'ny zaza. 	
09O	2	19	0,00000	 Nanaovan-dreniny akanjo kely izy, nentiny ho azy isan-taona, rahefa miara-miakatra amin'ny vadiny izy, hanatitra ny sorona fanao isan-taona. 	
09O	2	20	0,00000	 Ary Helì nito-drano an'i Elkanà mivady ka nanao hoe: Homen'ny Tompo taranaka amin'ity vehivavy ity anie hianao noho ny fanomezana nataony ho an'ny Tompo. Dia lasa nody izy ireo. 	
09O	2	21	0,00000	 Novangian'ny Tompo Annà, ka nanana anaka, dia niteraka telo lahy sy roa vavy. Ary Samoela kely nitombo teo anatrehan'ny Tompo. 	
09O	2	22	0,00000	 Efa antitra dia antitra Helì, ary nandre ny nataon'ny zanany tamin'Israely rehetra izy, sy ny nandriany tamin'ny vehivavy nanompo teo am-baravaran'ny trano lay fihaonana, 	
09O	2	23	0,00000	 ka nanao taminy hoe: Ahoana no anaovanareo izany zavatra izany? Fa reko amin'izao vahoaka rehetra izao ny ratsy ataonareo. 	
09O	2	24	0,00000	 Tsia, anaka, tsy tsara ny vavam-bahoaka reko; fa mampanota ny vahoakan'ny Tompo. 	
09O	2	25	0,00000	 Raha olombelona no anotan'olombelona dia Andriamanitra no mitsanga-ko elanelam-panahy, fa raha Iaveh kosa no anotàny, iza no hifona ho azy? Tsy nihaino ny feon-drainy anefa izy ireo fa ny hahafaty azy no sitra'Iaveh. 	
09O	2	26	0,00000	 Samoela kely kosa, nitombo nitombo ihany, ary sitrak'Iaveh sy ny olombelona. 	
09O	2	27	0,00000	 Ary nisy olon'Andriamanitra anankiray tonga tao amin'i Helì ary nilaza taminy hoe: Izao no lazain'ny Tompo: Tsy efa niseho mazava tamin'ny ankohonan-drainao va aho, fony izy mbola tany Ejipta tao an-tranon'i Faraona? 	
09O	2	28	0,00000	 Nofidiko tamin'ny fokon'Israely rehetra izy ho mpisoroko, hiakatra amin'ny oteliko, handoro zava-manitra, hitafy ny efoda eo anatrehako, ary nomeko ny tarana-drainao ny fanatitra rehetra ataon'ny zanak'Israely amin'ny afo. 	
09O	2	29	0,00000	 Ka ahoana no dia nohosenareo amin'ny tongotrareo ny sorona amam-panatitra ho ahy izay nodidiako haterina ao amin'ny fonenako? Ary nahoana no dia ny zanakao indray no omenao voninahitra mihoatra noho izaho, fa anatavezanareo tena ny tsara indrindra amin'ny fanatitra rehetra avy amin'Israely vahoakako. 	
09O	2	30	0,00000	 Noho izany, izao no tenin'ny Tompo Andriamanitr'Israely: Efa voalazako fa ny taranakao sy ny tarana-drainao no handeha eo anatrehako mandrakizay; nefa ankehitriny, aza ho toy izany intsony, hoy Iaveh. Fa izay manaja ahy no hohajaiko, ary izay maniratsira ahy hotsiratsiraiko koa. 	
09O	2	31	0,00000	 Indro tonga ny andro hanapahako ny sandrinao sy ny sandrin'ny tarana-drainao, ka tsy hisy lehilahy tratra antitra intsony amin'ny taranakao. 	
09O	2	32	0,00000	 Hianao hahita ny fonenanao voaetry amin'ny fotoana hamenoan'Andriamanitra soa an'Israely: ary amin'ny taranakao tsy hisy lehilahy tratra antitra intsony, na oviana na oviana. 	
09O	2	33	0,00000	 Tsy hofongorako tsy ho eo amin'ny oteliko avokoa ny lehilahy rehetra amin'ny taranakao mba hahajemby ny masonao sy handreraka ny fonao, nefa ho faty amin'ny taonan'ny fahatanjahany avokoa ny solofo rehetra amin'ny taranakao. 	
09O	2	34	0,00000	 Ary ho famantaranao izany, ny hanjò ny zanakao roa lahy, dia Ofnì sy Finea, fa ho indray andro maty izy roa lahy. 	
09O	2	35	0,00000	 Ary hanangana mpisorona mahatoky aho, izay hanao araka ny foko sy ny fanahiko ary hanorenako trano mafy orina izy, ary handeha eo anatrehan'ny voahosotro mandrakizay. 	
09O	2	36	0,00000	 Ka ho avy hiankohoka eo anatrehany avokoa izay sisa tavela amin'ny taranakao, hangataka lela vola na sombi-mofo kely, ary hiteny hoe: Raha sitrakao mba omeo anjara kely eo amin'ny raharaham-pisoronana aho, mba hahazoako mofo kely hohanina.	
09O	3	1	0,00000	[FIANTSOANA AN'I SAMOELA] Nanao ny fanompoana tamin'ny Tompo teo anatrehan'i Helì, Samoela kely. Nahalana ny tenin'ny Tompo tamin'izany andro izany, ary vitsy ny fahitana. 	
09O	3	2	0,00000	 Tamin'izany andro izany nony nandry Helì teo amin'ny fitoerany, - ary efa nanomboka ho pahina ny masony, ka tsy nahita intsony izy; 	
09O	3	3	0,00000	 ny jiron'Andriamanitra mbola tsy maty, ary Samoela nandry tao an-tempolin'ny Tompo izay nisy ny fiaran'Andriamanitra; - 	
09O	3	4	0,00000	 dia nantsoin'ny Tompo Samoela ka namaly hoe: Inty aho! 	
09O	3	5	0,00000	 Sady lasa izy nihazakazaka nankany amin'i Helì, nanao hoe: Inty aho, fa niantso ahy hianao. Ary hoy Helì: Tsy niantso aho, fa miverena mandry. Dia lasa izy nandry. 	
09O	3	6	0,00000	 Nantsoin'ny Tompo indray Samoela ka niarina Samoela dia nankany amin'i Helì, nanao hoe: Inty aho, fa niantso ahy hianao. Namaly Helì: Tsy niantso aho, anaka, fa miverena mandry. 	
09O	3	7	0,00000	 Tsy mbola nahalala an'ny Tompo Samoela, satria tsy mbola nanehoana ny tenin'ny Tompo izy. 	
09O	3	8	0,00000	 Ary nantsoin'ny Tompo fanintelony indray Samoela ka niarina, dia nankany amin'i Helì, 	
09O	3	9	0,00000	 nanao hoe: Inty aho, fa niantso ahy hianao. Fantatr'i Helì tamin'izay fa Iaveh no niantso ny zaza, ka hoy Helì tamin'i Samoela: Mandehana mandry, fa raha misy miantso anao, valio hoe: Mitenena, ry Iaveh ô, fa mihaino ny mpanomponao. Dia lasa Samoela nandry tany amin'ny fitoerany. 	
09O	3	10	0,00000	 Ary tonga Iaveh ka nitsangana tao, dia niantso toy ny taloha: Ry Samoela ô! ry Samoela ô! Dia namaly Samoela: Mitenena fa mihaino ny mpanomponao. 	
09O	3	11	0,00000	 Ary hoy Iaveh tamin'i Samoela: Indro aho hanao zavatra eo amin'Israely; ka tsy hisy handre izany ka tsy hangintsingintsina ny sofiny roa. 	
09O	3	12	0,00000	 Hotanterahiko amin'i Helì amin'izany andro izany izay rehetra voalazako ny amin'ny tranony; hanomboka aho ary hanapitra koa. 	
09O	3	13	0,00000	 Voalazako taminy fa handeha hanao fitsarana ny tranony aho ho amin'ny mandrakizay, noho ny heloka izay fantany, sy ny nivarinan'ny zanany ho ratsy, nefa tsy nosakanany. 	
09O	3	14	0,00000	 Izany no nianianako tamin'ny tranon'i Helì fa tsy ho azo honeran'ny sorona na ny fanatitra ny heloky ny tranon'i Helì. 	
09O	3	15	0,00000	 Dia mbola nandry mandra-pahamarain'ny andro Samoela vao namoha ny varavaran'ny tranon'ny Tompo. Ary natahotra Samoela ny hilaza ny fahitany tamin'i Helì. 	
09O	3	16	0,00000	 Fa nantsoin'i Helì kosa Samoela nataony hoe: Ry Samoela zanako ô! ka namaly hoe: Inty aho. 	
09O	3	17	0,00000	 Ary hoy Helì: Inona no teny voalaza taminao? Masìna hianao, aza anafenana amiko. Hoentin'ny Tompo amin'izay sarotra indrindra anie hianao, raha misy afeninao amiko izay rehetra nolazainy taminao. 	
09O	3	18	0,00000	 Dia nambaran'i Samoela taminy avokoa ny zavatra rehetra, fa tsy misy nafeniny na dia kely aza. Ka hoy Helì: Iaveh izy ka aoka hataony izay fantany ho mety. 	
09O	3	19	0,00000	 Dia nitombo ho lehibe Samoela sady nomba azy Iaveh ary tsy navelany ho raraka an-tany ny teniny. 	
09O	3	20	0,00000	 Fantatr'Israely rehetra hatrany Dana ka hatrany Bersabea fa tena mpaminanin'ny Tompo marina tokoa Samoela. 	
09O	3	21	0,00000	 Ary Iaveh nanohy ny fisehoany tao Silao, fa niseho tamin'i Samoela tao Silao Iaveh, tamin'ny tenin'ny Tompo.	
09O	4	1	0,00000	[RESIN'NY FILISTINA ISRAELY - LASAN-KO BABO NY FIARA - MATY HELÌ SY NY ZANANY ROA LAHY] Ary natao tamin'Israely rehetra ny tenin'i Samoela. Dia nivoaka hiady tamin'ny Filistina Israely ka nitoby teo akaikin'ny Eben-Ezera; ary ny Filistina nitoby tao Afeka. 	
09O	4	2	0,00000	 Ary nony nilahatra hiady tamin'Israely ny Filistina, ka rafitra ny ady, dia resin'ny Filistina Israely, nahafatesany sahabo ho efatra arivo ny olona nilahatra hiady teo amin'ny tany lemaka. 	
09O	4	3	0,00000	 Niverina tany an-toby ny olona, ary hoy ny loholon'Israely: Nahoana Iaveh no namely antsika teo anoloan'ny Filistina androany? Andeha hoentina hankaty amintsika avy any Silao ny fiaran'ny faneken'ny Tompo; aoka ho tonga eo afovoantsika sy hanafaka antsika amin'ny tànan'ny fahavalontsika izy. 	
09O	4	4	0,00000	 Dia naniraka nankany Silao ny olona, ka nentina avy any amin'io tanàna io ny fiaran'ny faneken'ny Tompon'ny tafika, izay mipetraka amin'ny kerobima. Niaraka tamin'ny fiaran'ny faneken'ny Tompo Andriamanitra izy mirahalahy zanak'i Helì, dia Ofnì sy Finea. 	
09O	4	5	0,00000	 Nony niditra teo an-toby ny fiaran'ny faneken'ny Tompo dia nihoby an-kafaliana lehibe Israely rehetra, ka nanako ny tany. 	
09O	4	6	0,00000	 Ren'ny Filistina ny fikotrokotrok'izany hoby izany, ka hoy izy: Inona no anton'izany hobin-kafaliana mikotrokotroka any an-tobin'ny Hebrio izany? Dia reny fa ny fiaran'ny faneken'ny Tompo no tonga tao an-toby. 	
09O	4	7	0,00000	 Ka raiki-tahotra ny Filistina fa nataony hoe: Tonga ao an-toby Andriamanitra. Dia hoy izy: Hahita loza isika, fa tsy mbola nisy zavatra toy izao mandrak'ankehitriny! 	
09O	4	8	0,00000	 Hahita loza isika! Iza no hanafaka antsika amin'ny tànan'ireo andriamanitra mahery ireo? Fa ireo andriamanitra ireo no namely ny Ejipsiana tany an'efitra tamin'izao loza rehetra izao. 	
09O	4	9	0,00000	 Samia matanjaka sy mitomban-dahy hianareo, ry Filistina, fandrao dia manompo ny Hebrio, toy ny anompoany anareo. Misehoa ho lehilahy ary miadia. 	
09O	4	10	0,00000	 Dia niady ny Filistina ka resy Israely sy samy nandositra ho any an-dainy avy; ary mafy tokoa ny faharesena ka nisy telo alina ny olona an-tongotra no lavo tamin'Israely. 	
09O	4	11	0,00000	 Ny fiaran'Andriamanitra dia voasambotra ary izy roa lahy zanak'i Helì, Ofnì sy Finea, dia maty.	
09O	4	12	0,00000	 Androtr'izay ihany dia tonga tao Silao ny lehilahy anankiray amin'i Benjamina nihazakazaka avy any an-tany niadiana, rovitra ny akanjony, nihosom-bovoka ny lohany. 	
09O	4	13	0,00000	 Tamin'ny fotoana nahatongavany dia nipetraka tamin'ny seza anankiray teo amoron-dàlana Helì ka niandry, fa nangitakitaka ny fony noho ny amin'ny fiaran'Andriamanitra. Rahefa tafiditra tao an-tanàna ralehilahy hilaza izany vaovao izany dia nihorakoraka ny tanàna rehetra. 	
09O	4	14	0,00000	 Raha nandre izany horakoraka izany Helì, dia nanao hoe: Inona izao fihahohahoam-pitabatabana izao? Ary niaraka tamin'izay dia tonga ralehilahy nilaza ny vaovao tamin'i Helì. 	
09O	4	15	0,00000	 Ary efa valo amby sivy folo taona Helì fahizàny; tsy nihetsika ny masony ary tsy nahita intsony izy. 	
09O	4	16	0,00000	 Hoy ralehilahy taminy: Vao tonga avy any amin'ny tany niadiana aho, ary avy any amin'ny tany niadiana no nandosirako androany. Hoy Helì: Nanao ahoana sy ahoana avy, anaka? 	
09O	4	17	0,00000	 Dia hoy ity iraka: Nandositra teo anoloan'ny Filistina Israely: be dia be no voavono tamin'ny vahoaka; izy roa lahy zanakao aza maty koa, dia Ofnì sy Fiena, ary ny fiaran'Andriamanitra lasan-ko babo. 	
09O	4	18	0,00000	 Vao notononiny ny hoe fiaran'Andriamanitra dia lavo nitsilany avy teo ambony sezany teo anilan'ny vavahady Helì ka folaka ny hatony, dia maty izy, satria olona efa antitra sy mavesatra izy. Efapolo taona no nitsarany an'Israely. 	
09O	4	19	0,00000	 Bevohoka sy efa ho teraka ny vinantony vavy, vadin'i Finea, tamin'izay. Nony reny ny vaovao fa hoe lasan-ko babo ny fiaran'Andriamanitra ary maty avokoa ny rafozany sy ny vadiny dia nionkina ka teraka, fa voan'ny faharariana. 	
09O	4	20	0,00000	 Efa ho faty izy no nilazan'ireo vehivavy teo akaikiny nataony hoe: Aza matahotra fa tera-dahy hianao. Nefa tsy novaliany na nasiany raharaha akory izany. 	
09O	4	21	0,00000	 Nataony hoe Ikaboda no anaran'ny zaza fa hoy izy: Efa voaesotra amin'Israely ny voninahitra noho ny nahalasanan-ko babo ny fiaran'Andriamanitra sy ny nahafatesan'ny rafozany sy ny vadiny. 	
09O	4	22	0,00000	 Hoy izy: Efa voaesotra amin'Israely ny voninahitra fa lasan-ko babo ny fiaran'Andriamanitra.	
09O	5	1	0,00000	[NY FIARA TANY AMIN'NY FILISTINA] Nony azon'ny Filistina ny fiaran'Andriamanitra dia nentiny avy tany Eben-Ezera ho any Azota.	
09O	5	2	0,00000	 Nalain'ny Filistina ny fiaran'Andriamanitra ka nampidiriny tao an-tranon'i Dagona sy napetrany teo anilan'i Dagona.	
09O	5	3	0,00000	 Nony ampitso, nifoha maraina ny Azotiana, ka indro Dagona nitsingidina nihohoka tamin'ny tany, teo anoloan'ny fiaran'ny Tompo. Dia nalainy Dagona ka napetrany teo amin'ny fitoerany indray. 	
09O	5	4	0,00000	 Ny ampitson'izay dia nifoha maraina koa izy ireo, ka indro Dagona fa nitsingidina nihohoka tamin'ny tany, teo anoloan'ny fiaran'ny Tompo, ary ny lohan'i Dagona sy ny tànany roa tapaka, ka teo an-tokonam-baravarana, 	
09O	5	5	0,00000	 fa ny tenabeny miendri-kazandrano no sisa. Izany no tsy anitsahan'ny mpisoron'i Dagona mbamin'izay rehetra miditra ao an-tranon'i Dagona any Azota, ny tokonam-baravaran'i Dagona mandrak'androany. 	
09O	5	6	0,00000	 Ary niampatra namely ny Azotiana ny tànan'ny Tompo ka nampiferin'aina azy; fa namely azy tamin'ny vay, tao Azota sy tao amin'ny faritaniny.	
09O	5	7	0,00000	 Nony nahita ny nahazo azy ny Azotiana dia nanao hoe: Aoka tsy hijanona aty amintsika ny fiaran'ny Andriamanitr'Israely, fa manampatra ny tànany amintsika sy amin'i Dagona andriamanitsika izy. 	
09O	5	8	0,00000	 Dia naniraka olona izy ireo, niantso ny filohan'ny Filistina rehetra hankeo aminy, ary nilaza hoe: Hataontsika ahoana ity fiaran'ny Andriamanitr'Israely? Ka hoy ny navalin'ireo: Aoka hafindra any Geta ny fiaran'ny Andriamanitr'Israely; ka nafindrany tao ny fiaran'ny Andriamanitr'Israely. 	
09O	5	9	0,00000	 Kanjo vantany vao nafindra tany dia niampatra namely ny tanàna ny tànan'ny Tompo, ka tsiravina indrindra ny tao, fa namely ny olona tao an-tanàna izy hatramin'ny kely ka hatramin'ny lehibe ka nipoiran'ny vay izy ireo. 	
09O	5	10	0,00000	 Tamin'izany dia nalefany hankany Akarona ny fiaran'Andriamanitra. Vao niditra tao Akarona ny fiaran'Andriamanitra, dia nibabababa ny Akaronita nanao hoe: Nentiny taty amintsika ny fiaran'ny Andriamanitr'Israely mba hahafaty antsika sy ny firenentsika. 	
09O	5	11	0,00000	 Ka naniraka olona niantso ny filohan'ny Filistina rehetra izy, ka hoy izy: Alefaso ny fiaran'ny Andriamanitr'Israely, hiverina any amin'izay nitoerany indray mba tsy hahafaty anay sy ny firenenay. 	
09O	5	12	0,00000	 Fa nanerana ny tanàna ny horohoron'ny fahafatesana, ary namely azy mafy ny tànan'Andriamanitra. Ny olona sisa tsy maty dia nasian'ny vay, ka nanakatra ny lanitra ny fibabababam-pahoriana avy tao an-tanàna.	
09O	6	1	0,00000	[NY NAMERENAN'NY FILISTINA NY FIARA] Fito volana no nipetrahan'ny fiaran'ny Tompo tany amin'ny Filistina, 	
09O	6	2	0,00000	 dia nantsoin'ny Filistina ny mpisorona mbamin'ny mpimasy, nilazany hoe: Hatao ahoana ity fiaran'ny Tompo? Lazao anay izay famerina azy ho amin'ny fitoerany.	
09O	6	3	0,00000	 Ary hoy ny navaliny: Raha mamerina ny fiaran'Andriamanitr'Israely hianareo, aza mamerina azy fotsiny, fa tsy maintsy ombanareo fanati-panonerana izy; amin'izay dia ho sitrana hianareo, ka ho fantatrareo ny tsy nialan'ny tànany taminareo.	
09O	6	4	0,00000	 Ka hoy ny Filistina: Inona no fanati-panonerana hataonay aminy? 	
09O	6	5	0,00000	 Dia hoy ny navaliny: Vay volamena dimy, sy totozy volamena dimy, araka ny isan'ny andrianan'ny Filistina, fa aretina iray ihany no nahazo anareo sy ny andriananareo. Koa manaova sarin'ny vainareo sy sarin'ny totozinareo, izay manimba ny tany; izany anomezo voninahitra ny Andriamanitr'Israely; fa angamba izy hitsahatra tsy hanampatra ny tànany aminareo sy ny andriamanitrareo ary ny taninareo. 	
09O	6	6	0,00000	 Nahoana hianareo no dia hanamafy ny fonareo, toy ny nanamafisan'i Ejipta sy Faraona ny fony? Tsy nalefan'ireo handeha va ny zanak'Israely, nony efa nasiany tamin'ny saziny izy ireo? 	
09O	6	7	0,00000	 Koa ankehitriny manaova sarety iray vaovao, ary mangalà ombivavy roa mitaiza, tsy mbola nitondra zioga; afehezo amin'ny sarety ny ombivavy, ary ny zanany ento lavitra azy any an-tranon'omby. 	
09O	6	8	0,00000	 Dia alaovy ny fiaran'ny Tompo, apetraho eo ambony sarety, ary apetraho eo anilany anaty vata kely, ireo fanaka volamena homenareo ho fanati-panonerana, ka alefaso izy dia handeha any. 	
09O	6	9	0,00000	 Dia araho maso izy, ka raha miakatra amin'ny làlana mankany amin'ny taniny, ho any Beti-Samesy izy, dia Iaveh no nahatonga izao loza lehibe izao tamintsika, fa raha tsy izany kosa, dia ho fantatsika fa tsy ny tànany no namely antsika, fa sendrasendra no nahatongavan'izany tamintsika. 	
09O	6	10	0,00000	 Dia nataon'ny olona izany; naka ombivavy roa mitaiza izy, nafehiny tamin'ny sarety, ary nohidiany tao an-tranon'omby ny zanany; 	
09O	6	11	0,00000	 dia napetrany teo ambony sarety ny fiaran'ny Tompo mbamin'ny vata kely nisy ny totozy volamena sy ny sarim-bainy. 	
09O	6	12	0,00000	 Avy hatrany dia ny làlana mankany Beti-Samesy no nalehan'ireto ombivavy. Nizotra tamin'izany làlana izany izy sady nandroso no nimamà, ka tsy nivily ho amin'ny ankavanana izy, na ho amin'ny ankavia. Narahin'ny andrianan'ny Filistina avy eo aoriany izy hatrany amin'ny faritanin'i Beti-Samesy. 	
09O	6	13	0,00000	 Nijinja varim-bazaha tany an-dohasaha ny olona tao Beti-Samesy. Nony nanopy ny masony izy dia nahatazana ny fiara, ka nifaly nahita azy. 	
09O	6	14	0,00000	 Tonga teo amin'ny sahan'i Josoe Betisamita ny sarety ka nijanona teo. Nisy vato lehibe teo, ka novakina ny hazon-tsarety dia nateriny ho sorona dorana ho an'ny Tompo ny ombivavy. 	
09O	6	15	0,00000	 Nony voampidin'ny Levita ny fiaran'ny Tompo mbamin'ny vata kely teo akaikiny nisy ny fanaka volamena, dia napetrany teo ambonin'ilay vato lehibe. Nanatitra sorona dorana sy sorona ho an'ny Tompo ny mponina tao Beti-Samesy tamin'izany andro izany. 	
09O	6	16	0,00000	 Rahefa nahita izany ireo andriana dimy amin'ny Filistina, dia niverina tany Akarona androtr'izay ihany. 	
09O	6	17	0,00000	 Izao no vay volamena nomen'ny Filistina an'ny Tompo ho fanati-panonerana: iray tamin'i Azota, iray tamin'i Gazà, iray tamin'i Askalona, iray tamin'i Geta, iray tamin'i Akarona. 	
09O	6	18	0,00000	 Ny totozy volamena koa dia araka ny isan'ny tanànan'ny Filistina rehetra an'ireo andriana dimy, na ny tanàna mimanda, na ny vohitra tsy misy manda. Vavolombelon'izany ny vatolampy lehibe izay nametrahana ny fiaran'ny Tompo izay mbola ao amin'ny tanimbarin'i Josoe Betisamita mandrak'androany. 	
09O	6	19	0,00000	 Nokapohin'ny Tompo ny olona tao Beti-Samesy, fa nijerijery foana ny fiaran'ny Tompo, ka olona fitopolo sy dimy alina no novonoiny tamin'ny vahoaka. Dia nisaona fatratra ny vahoaka noho ny namelezan'ny Tompo ny vahoaka tamin'ny loza mafy. 	
09O	6	20	0,00000	 Ary hoy ny olona ao Beti-Samesy: Iza no ho velona eo anoloan'ny Tompo, dia izany Andriamanitra masina izany? Ary ho any amin'iza no hiakarany, avy eto amintsika? 	
09O	6	21	0,00000	 Dia nandefa iraka nankany amin'ny mponina any Kariatiarima izy ireo, hilaza hoe: Naverin'ny Filistina ny fiaran'ny Tompo ka midìna hianareo hampiakatra azy ho any aminareo.	
09O	7	1	0,00000	[NY FIARA TAO AN-TRANON'I ABINADABA - FIBEBAHAN'ISRAELY - FANDRESENA NY FILISTINA - FITSARAN'I SAMOELA] Dia tonga ny olona ao Kariatiarima ka nampakatra ny fiaran'ny Tompo, nentiny nankany an-tranon'i Abinadaba any amin'ny havoana; ary Eleazara zanany nohamasininy hiandry ny fiaran'ny Tompo.	
09O	7	2	0,00000	 Hatramin'ny andro nametrahana ny fiaran'ny Tompo tany Kariatiarima dia lava ny andro nifandimby, roapolo taona, ary nitaraina tamin'ny Tompo ny tranon'Israely rehetra. 	
09O	7	3	0,00000	 Ka hoy Samoela tamin'ny tranon'Israely rehetra: Raha miverina amin'ny Tompo amin'ny fonareo rehetra tokoa hianareo, dia esory hiala eo aminareo ny andriamani-kafa sy ny Astarte, ary araiketo mafy amin'ny Tompo ny fonareo, ka izy irery ihany no tompoy, ka hanafaka anareo amin'ny tànan'ny Filistina izy. 	
09O	7	4	0,00000	 Dia nesorin'ny taranak'Israely teo aminy ny Baala sy ny Astarte, ka Iaveh irery ihany no notompoiny.	
09O	7	5	0,00000	 Ary hoy Samoela: Vorio any Masfà Israely rehetra ary hivavaka amin'ny Tompo ho anareo aho. 	
09O	7	6	0,00000	 Dia nivory tany Masfà izy ireo. Nanovo rano izy, nararany teo anatrehan'ny Tompo ary nifady hanina tamin'izany andro izany, fa hoy izy: Efa nanota tamin'ny Tompo isika! Ary Samoela nitsara an'Israely tany Masfà. 	
09O	7	7	0,00000	 Ren'ny Filistina fa nivory tany Masfà ny zanak'Israely ka niakatra ny andrianan'ny Filistina hamely an'Israely. Nandre izany ny zanak'Israely ka raiki-tahotra ny Filistina izy ireo, 	
09O	7	8	0,00000	 ka hoy ny zanak'Israely tamin'i Samoela hoe: Aza atsahatra ny fitarainana ho antsika amin'ny Tompo Andriamanitsika, mba hamonjeny antsika amin'ny tànan'ny Filistina. 	
09O	7	9	0,00000	 Naka zanak'ondry mbola minono Samoela, natolony manontolo ho sorona dorana ho an'ny Tompo, dia nitaraina tamin'ny Tompo ho an'Israely Samoela, ka nohenoin'ny Tompo. 	
09O	7	10	0,00000	 Mbola manatitra ny sorona dorana eo Samoela, no tamy hamely an'Israely ny Filistina; fa nampikotroka mafy ny varatra tamin'ny Filistina kosa Iaveh tamin'izay andro izay, ka nampifanaritaka azy; dia resy teo anoloan'Israely. 	
09O	7	11	0,00000	 Ary nivoaka avy tao Masfà ny lehilahy amin'Israely, ka nanenjika ny Filistina, sy namely azy hatrany ambanin'i Beti-Kara. 	
09O	7	12	0,00000	 Naka vato Samoela napetrany teo anelanelan'i Masfà sy Sena, ary nomeny anarana hoe Eben-Ezera, fa hoy izy: Efa novonjen'ny Tompo isika hatramin'izao. 	
09O	7	13	0,00000	 Nony voaetry toy izany ny Filistina, dia tsy niverina teo amin'ny faritanin'Israely intsony; fa namely ny Filistina ny tànan'ny Tompo, tamin'ny andro rehetra niainan'i Samoela. 	
09O	7	14	0,00000	 Ka ny tanàna nalain'ny Filistina tamin'Israely, tafaverina amin'Israely indray, hatrany Akarona ka hatrany Geta; ny faritanin'izy ireo dia nalain'Israely teo an-tànan'ny Filistina. Ary ny Amoreana, nihavana tamin'Israely. 	
09O	7	15	0,00000	 Nitsara an'Israely tamin'ny andro rehetra niainany Samoela. 	
09O	7	16	0,00000	 Isan-taona, dia nandeha izy nitety an'i Betela sy Galgalà ary Masfà ka nitsara an'Israely tamin'ireo fitoerana rehetra ireo. 	
09O	7	17	0,00000	 Rahefa izany dia niverina any Ramà izay nisy ny tranony izy, dia nitsara an'Israely tao, ary nanorina otely tao ho an'ny Tompo.	
09O	8	1	0,00000	[NY NANGATAHAN'NY VAHOAKA MPANJAKA] Nony efa antitra Samoela, dia ireo zanany no natsangany hitsara an'Israely. 	
09O	8	2	0,00000	 Joela no anaran'ny zanany lahimatoa, ary Abià no anaran'ny faharoa. Tany Bersabe izy ireo no nitsara. 	
09O	8	3	0,00000	 Tsy mba nanara-dia azy ny zanany, fa nivily nanao izay hahazoana, mandray kolikoly sy nandika ny fahamarinana. 	
09O	8	4	0,00000	 Nivory ny loholon'Israely rehetra nankany amin'i Samoela, tany Ramà, 	
09O	8	5	0,00000	 nanao taminy hoe: Hianao ity efa antitra ary ny zanakao tsy manara-dia anao, koa mpanjaka toy ny an'ny firenena rehetra no atsangano aminay hitsara anay. 	
09O	8	6	0,00000	 Tsy sitrak'i Samoela izany teny izany noho izy ireo nanao hoe: Omeo mpanjaka izahay hitsara anay. Dia nivavaka tamin'ny Tompo Samoela; ary hoy Iaveh tamin'i Samoela: 	
09O	8	7	0,00000	 Henoy ny feon'ny vahoaka araka izay rehetra holazainy aminao, satria tsy mba hianao no ariany fa izaho no ariany, dia ny tsy hanjakako aminy intsony; 	
09O	8	8	0,00000	 toy ny efa nataony mandrakariva hatramin'ny andro nitondrako azy niakatra avy tany Ejipta ka mandrak'izao, fa nilaozany nanompo andriamani-kafa aho, toy izany koa no anaovany anao. 	
09O	8	9	0,00000	 Ary ankehitriny, henoy ny feony; nefa manaova teny vavolombelona aminy, ary ampahafantaro azy ny fahefan'ny mpanjaka izay hanjaka aminy. 	
09O	8	10	0,00000	 Dia nambaran'i Samoela tamin'ny vahoaka nangataka mpanjaka taminy ny tenin'ny Tompo rehetra, 	
09O	8	11	0,00000	 ka hoy izy: Izao no fahefana ampiasain'ny mpanjaka, izay hanjaka aminareo: Ny zanakalahinareo halainy ary hampitaingenany ny kalesiny sy hataony mpitaingin-tsoavaliny, ary hihazakazaka eo alohan'ny kalesiny izy ireo. 	
09O	8	12	0,00000	 Hataony mpifehy arivo, mpifehy dimampolo izy; hampiasainy ny taniny, hampijinjainy ny variny, hampanaoviny ny fiadiany, mbamin'ny forongon-kalesiny. 	
09O	8	13	0,00000	 Ny zanakavavinareo halainy ho mpamboatra zava-manitra, ho mpahandro, ho mpanao mofo. 	
09O	8	14	0,00000	 Ny tanimbarinareo, ny tanim-boalobokareo, ny fototr'olivanareo tsara indrindra dia halainy ka homeny ny mpanompony. 	
09O	8	15	0,00000	 Ny ampahafolon'ny vokatra aman-tanim-boalobokareo halainy ka homeny ny tandapa amam-panompony. 	
09O	8	16	0,00000	 Ny mpanomponareo, na lahy na vavy, mbamin'ny ombinareo aman'ampondra tsara indrindra halainy hampanaovina ny asany. 	
09O	8	17	0,00000	 Ny ampahafolon'ny biby fiompinareo halainy, ary ny tenanareo aza ho andevony. 	
09O	8	18	0,00000	 Hitaraina hianareo amin'izany andro izany, noho ny amin'ny mpanjaka nofidinareo, nefa tsy hihaino anareo Iaveh.	
09O	8	19	0,00000	 Tsy nety nihaino ny feon'i Samoela akory ny vahoaka, fa hoy izy: Tsia, fa aoka ihany izahay mba hanam-panjaka! 	
09O	8	20	0,00000	 Dia mba ho toy ny firenena koa izahay: ny mpanjakanay no hitsara anay, hitari-dàlana anay, ary hitari-tafika anay. 	
09O	8	21	0,00000	 Nony ren'i Samoela ny teny rehetra nataon'ny vahoaka dia nolazainy indray ho ren'ny Tompo; 	
09O	8	22	0,00000	 ka hoy Iaveh tamin'i Samoela: Henoy ny feony ka manangàna mpanjaka ho azy. Dia hoy Samoela tamin'ny lehilahy amin'Israely: Samia mody any an-tanànanareo avy hianareo.	
09O	9	1	0,00000	[NY NANOSORAN'I SAMOELA AN'I SAOLA HO MPANJAKA] Nisy lehilahy anankiray avy amin'i Benjamina atao hoe Kisy, zanak'i Abiela, zanak'i Serora, zanak'i Bekorata, zanak'i Afià, zanaky ny Benjamita anankiray; lehilahy mahery fo izy io. 	
09O	9	2	0,00000	 Nanan-janaka lahy anankiray atao hoe Saola izy, izay sady mbola tanora no tsara tarehy; tsy nisy tsara tarehy noho izy teo amin'ny zanak'Israely rehetra, ary nanatombo ny lohany izy amin'ny halavany noho ny olona rehetra.	
09O	9	3	0,00000	 Ary nania ny ampondravavin'i Kisy, rain'i Saola, ka hoy Kisy tamin'i Saola zanany: Mangalà mpanompo anankiray hiaraka aminao dia mandehana mitady ny ampondra. 	
09O	9	4	0,00000	 Dia namaky ny tendrombohitr'i Efraima, ary namaky ny tany Salisa izy, nefa tsy nahita; novakiny koa ny tany Salima, fa tsy tany izy; namaky ny tanin'i Benjamina izy, fa tsy nahita. 	
09O	9	5	0,00000	 Nony tonga teo amin'ny tanin'i Sofa izy ireo, dia hoy Saola tamin'ity mpanompo nanaraka azy: Andeha isika hiverina, fandrao dia isika indray no hoahin'i dada, fa ny ampondra tsy hoheveriny intsony. 	
09O	9	6	0,00000	 Ka hoy ilay mpanompo taminy: Indro misy olon'Andriamanitra amin'itsy tanàna itsy, lehilahy hajaina tokoa izy; izay lazainy tanteraka avokoa. Ka andeha isika ho ao, fa angamba holazainy amintsika ny làlana tsy maintsy hombantsika.	
09O	9	7	0,00000	 Ary hoy Saola tamin'ny mpanompony: Raha hankao isika, dia inona no hatolotsika ho an-dralehilahy? Lany ity ny vatsy tamin'ny lasakantsika, ka tsy manan-javatra hatolotra ho an'ny olon'Andriamanitra isika. Fa manan'inona isika? 	
09O	9	8	0,00000	 Dia namaly indray ilay mpanompo ka hoy izy tamin'i Saola: Inty eto nahita vola ampahefatry ny sikla aho taty amiko, ka homeko ilay olon'Andriamanitra ity, dia hatorony antsika izay làlan-kalehantsika. 	
09O	9	9	0,00000	 Teo amin'Israely fahiny ny olona mandeha hanontany amin'Andriamanitra dia nifampilaza hoe: Andeha isika ho any amin'ny mpahita. Fa mpahita no fiantson'ny taloha ny atao ankehitriny hoe mpaminany. 	
09O	9	10	0,00000	 Dia hoy Saola tamin'ny mpanompony: Tsara ny hevitrao ka andao àry. Ka dia lasa izy ireo nankany amin'ny tanàna nisy ilay olon'Andriamanitra. 	
09O	9	11	0,00000	 Niakatra ny fiakarana mankao an-tanàna izy ireo, no nifanena tamin'ireto zazavavy nivoaka hantsaka rano, ka nanao tamin'ireo hoe: Ao ihany va ny mpahita? 	
09O	9	12	0,00000	 Dia hoy iretsy zazavavy namaly azy: Ao ihany izy, indro izy ao alohanao ao, fa mandehana faingana satria izy no tonga aty an-tanàna anio, dia misy sorona haterin'ny vahoaka anio eo amin'ny fitoerana avo. 	
09O	9	13	0,00000	 Raha vao miditra ao an-tanàna hianareo, dia hahita azy, alohan'ny hiakarany eo amin'ny fitoerana avo hisakafoany, fa tsy hihinana ny vahoaka raha tsy efa tonga izy, satria tsy maintsy mitso-drano ny sorona izy aloha, vao izay vao mihinana izay nasaina. Ka miakara izao fa mahita azy hianareo anio. 	
09O	9	14	0,00000	 Dia niakatra tao an-tanana izy. Efa tafiditra teo afovoan'ny tanana izy, dia inty Samoela nivoaka nitsena azy, dia ndeha ho eo amin'ny fitoerana avo. 	
09O	9	15	0,00000	 Ary omalin'ny nahatongavan'i Saola, dia efa nanambara tamin'i Samoela Iaveh nanao hoe: 	
09O	9	16	0,00000	 Rahampitso toy izao dia hirahiko ho aty aminao ny lehilahy iray avy any amin'ny tanin'i Benjamina, ary hosoranao izy ho mpanjakan'Israely oloko, ary hanafaka ny oloko amin'ny tànan'ny Filistina izy, satria efa nijery ny oloko aho, fa efa mby aty amiko ny fitarainany. 	
09O	9	17	0,00000	 Ka vao nahita an'i Saola Samoela dia hoy Iaveh taminy: Io no lehilahy voalazako taminao, izy no hanjaka amin'ny oloko. 	
09O	9	18	0,00000	 Nanatona an'i Samoela tao am-pamatonan'ny vavahady Saola nanao hoe: Aza mahafady, mba atoroy ahy kely ny tranon'ny mpahita. 	
09O	9	19	0,00000	 Dia hoy Samoela tamin'i Saola: Izaho no ilay mpahita, miakara eo alohako ho any amin'ny fitoerana avo, fa hiara-mihinana amiko hianareo anio; rahampitso vao halefako handeha hianao, ary holazaiko aminao izay rehetra ao am-ponao. 	
09O	9	20	0,00000	 Ary aza manan'eritreritra ny amin'ireo ampondranao izay verinao efa hateloana izay, fa efa hita ireny. Sady ho an'iza koa moa ny zava-tsoa rehetra ao amin'Israely? Moa tsy ho anao sy ny ankohonan-drainao rehetra va izany? 	
09O	9	21	0,00000	 Ka hoy ny navalin'i Saola: Moa tsy Benjamita aho, amin'ny kely indrindra amin'ny fokon'Israely? Ary amin'ny fokon'i Benjamina moa tsy dia ny fianakaviako va no kely indrindra! Ka ahoana ange no nilazanao teny toy izany tamiko? 	
09O	9	22	0,00000	 Fa nentin'i Samoela Saola sy ny mpanompony ka nampidiriny tao amin'ny efi-trano, sy nomeny ny toerana voalohany teo amin'ireo nasaina, izay lehilahy tokony ho telopolo. 	
09O	9	23	0,00000	 Ary hoy Samoela tamin'ny mpanao nahandro: Arosoy ilay anjara napetrako taminao sady nilazako hoe: avaho hotehirizina. 	
09O	9	24	0,00000	 Dia nalain'ny mpanao nahandro ny soro-kena mbamin'ny momba azy, ka narosony teo anoloan'i Saola. Ary hoy Samoela: Indro ny anjara voaavako, raiso ho eo anoloanao io ary hano, fa hatramin'ny nanasako ny olona no nitahirizana azy ho amin'ity fotoana ity. Dia niara-nihinana tamin'i Samoela Saola tamin'izay andro izay. 	
09O	9	25	0,00000	 Nidina avy ao amin'ny fitoerana avo izy ka nankao an-tanàna, ary niresaka tamin'i Saola tao ambony tafon-trano Samoela. 	
09O	9	26	0,00000	 Nifoha vao maraina koa izy ireo ary nony nazava atsinanana, dia nantsoin'i Samoela ho ao ambonin'ny tafo Saola nataony hoe: Mitsangàna fa halefako hianao. Dia nitsangana Saola, ka niara-nivoaka izy roalahy, dia izy sy Samoela. 	
09O	9	27	0,00000	 Nony tafidina tany ami'ny faran'ny tanàna izy ireo, dia hoy Samoela tamin'i Saola: Asaovy mialoha antsika ny mpanomponao. Dia nialoha ilay mpanompo. Ary mijanòna hianao izao hampandrenesako anao izay nambaran'Andriamanitra.	
09O	10	1	0,00000	[NY NANOSORAN'I SAMOELA AN'I SALA HO MPANJAKA - SAOLA VOAFIDY TAMIN'NY FILOKANA] Nalain'i Samoela ny tavoara nisy diloilo, naidiny tamin'ny lohan'i Saola, dia norohany izy, sady nataony hoe: Moa tsy nohosoran'ny Tompo ho mpanapaka amin'ny lovany va hianao? 	
09O	10	2	0,00000	 Rahefa tafasaraka amiko hianao anio, dia hahita olona roa lahy, eo akaikin'ny fasan-dRasely amin'ny faritanin'i Benjamina, any Selsaky, hilaza aminao hoe: Ny ampondra notadiavinao efa hita ka tsy heverin-drainao intsony ny momba ny ampondravavy fa ny aminareo indray no ahiany sy ataony hoe: Inona no tsy maintsy hataoko ny amin'ity zanako ity? 	
09O	10	3	0,00000	 Avy eo hianao, dia hanohy ny dianao, ary ho tonga ao amin'ny aokan'i Tabora, ka hotsenain'olona telo lahy miakatra ho any amin'Andriamanitra any Betela: ny iray mitondra zanak'osy telo, ny iray mitondra mofo telo, ny iray mitondra divay iray siny hoditra; 	
09O	10	4	0,00000	 rahefa avy miarahaba anao izy ireo, dia hanome anao mofo roa, ka horaisinao avy amin'ny tànany izany. 	
09O	10	5	0,00000	 Manaraka izany ho tonga ao Gabaàn'Andriamanitra hianao, izay misy miaramila Filistina mpiambina. Rahefa miditra ao an-tanàna, hifanena amin'ny mpaminany maro, andiany iray, midina avy any amin'ny fitoerana avo, ialohan'ny lokanga, ampongatapaka, sodina, valiha, sady maminany.	
09O	10	6	0,00000	 Hilatsaka aminao ny Fanahin'ny Tompo dia hiara-maminany amin'ireo hianao, ka ho voaova ho olom-baovao. 	
09O	10	7	0,00000	 Rahefa tanteraka ho anao ireo famantarana ireo, dia ataovy araka izay sendra eo anoloanao fa momba anao Andriamanitra. 	
09O	10	8	0,00000	 Ary midìna alohako any Galgalà, ary indro fa hidina aho hanatona anao, mba hanatitra sorona dorana mandra-pahatongako any aminao, dia holazaiko aminao izay tokony hataonao.	
09O	10	9	0,00000	 Vao nihodina nisaraka tamin'i Samoela Saola, dia nomen'Andriamanitra fo vaovao; ary tanteraka androtr'izay ihany ireo famantarana rehetra ireo. 	
09O	10	10	0,00000	 Nony tonga tany Gabaà izy, indreto ny mpaminany maro, andiany iray, nifanena taminy, dia nilatsaka taminy ny Fanahin'Andriamanitra ka naminany teo afovoan'ireo izy. 	
09O	10	11	0,00000	 Nony hitan'izay rehetra nahalala azy taloha fa niara-naminany tamin'ireo mpaminany koa izy, dia nifampilaza ireo olon-drehetra ireo hoe: Fa naninona ity zanak'i Kisy? Mba isan'ny mpaminany koa va Saola? 	
09O	10	12	0,00000	 Niteny ny iray teo amin'ny vahoaka ka nanao hoe: Ary iza moa no rain'izy ireo? Izany no nahatonga ilay fitenenana hoe: Mba isan'ny mpaminany koa va Saola? 	
09O	10	13	0,00000	 Nony efa nitsahatra tsy naminany izy, dia nankeo amin'ny fitoerana avo. 	
09O	10	14	0,00000	 Ary hoy ny rahalahin-drain'i Saola taminy sy tamin'ity mpanompony: Nankaiza hianareo? Dia hoy ny navalin'i Saola: Nitady ny ampondra izahay, fa nony tsy nahita azy hatraiza hatraiza dia nankany amin'i Samoela. 	
09O	10	15	0,00000	 Ary hoy ny rahalahin-drain'i Saola: Tantarao amiko izay nambaran'i Samoela taminareo. 	
09O	10	16	0,00000	 Dia hoy Saola tamin'ity rahalahin-drainy: Nambarany taminay fa efa hita ny ampondravavy. Fa tsy nolazainy taminy ny momba ny fanjakana nambaran'i Samoela azy.	
09O	10	17	0,00000	 Novorin'i Samoela ho eo anatrehan'ny Tompo any Masfà ny vahoaka, 	
09O	10	18	0,00000	 dia hoy izy tamin'ny zanak'Israely: Izao no lazain'ny Tompo Andriamanitr'Israely: Izaho no nampiakatra an'Israely avy any Ejipta; izaho no nanafaka anareo tamin'ny tànan'ny Ejipsiana, sy tamin'ny tànan'ireo fanjakana nampahory anareo. 	
09O	10	19	0,00000	 Fa hianareo kosa izao manary ny Andriamanitrareo, izay nanafaka anareo tamin'ny loza amam-pijalianareo rehetra, ary milaza aminy hoe: Manangàna mpanjaka aminay! Koa ankehitriny misehoa hianareo isam-poko sy isam-pianakaviana, eo anatrehan'ny Tompo. 	
09O	10	20	0,00000	 Dia nasain'i Samoela nanatona ny fokon'Israely rehetra, ka ny fokon'i Benjamina no voafidy. 	
09O	10	21	0,00000	 Nampanatoniny isam-pianakaviana indray ny fokon'i Benjamina, ka ny fianakavian'i Metrì no voafidy, ary Saola zanak'i Kisy no voatendry. Dia notadiavina izy nefa tsy hita. 	
09O	10	22	0,00000	 Amin'izany dia nanontany an'ny Tompo indray ny olona hoe: Moa mbola misy olona tonga teto va? Hoy ny navalin'ny Tompo: Indro izy miery ao amin'ny entana. 	
09O	10	23	0,00000	 Dia nihazakazaka naka azy tao ny olona, ary nitsangana teo afovoan'ny vahoaka izy, dia nanatombo noho ny olona rehetra hatramin'ny sorony no ho miakatra. 	
09O	10	24	0,00000	 Ary hoy Samoela tamin'ny vahoaka rehetra: Hitanareo va ilay voafidin'ny Tompo, fa tsy misy toa azy eo amin'ny vahoaka rehetra! Dia nihoby ny vahoaka rehetra, ka nanao hoe: Ho ela velona anie ny mpanjaka! 	
09O	10	25	0,00000	 Tamin'izay nasehon'i Samoela ny vahoaka ny fahefana hampiasain'ny fanjakana, sady nosoratany tamin'ny boky, izay napetrany teo anatrehan'ny Tompo. Izay vao nampodiny ny vahoaka, samy ho any an-tranony avy. 	
09O	10	26	0,00000	 Saola koa nandeha nody ho any an-tranony, any Gabaà, notronin'olona mahery fo, izay nohetsehin'ny Tompo ny fony. Fa ny olon'i Beliala kosa dia nanao hoe: Dia iny ve no hamonjy antsika? Sady naneso azy izy no tsy nitondra fanatitra ho azy, nefa tsy nasian'i Saola raharaha akory izany.	
09O	11	1	0,00000	[NY NANDRESENA'I SAOLA NY AMONITA] Ary Naasy Amonita niakatra dia nitoby teo anoloan'i Jabesy any Galaada. Ka hoy ny mponina rehetra tany Jabesy tamin'i Naasy: Manaova fanekem-pihavanana aminay, dia hanompo anao izahay. 	
09O	11	2	0,00000	 Fa izao no navalin'i Naasy Amonita azy ireo: Hifampiraharaha aminareo aho, raha manaiky hianareo ny hamotsirako tsirairay ny masonareo rehetra ankavanana, mba hanalako baraka an'Israely rehetra. 	
09O	11	3	0,00000	 Ka hoy ny loholon'i Jabesy taminy: Mba omeo andro hafitoana àry izahay handefasanay iraka ho any amin'ny faritanin'Israely rehetra; ka raha tany tsy misy olona hamonjy anay, dia hitolo-tena aminao izahay. 	
09O	11	4	0,00000	 Nankany Gabaàn'i Saola ny iraka, dia nilaza izany zavatra izany mba ho ren'ny vahoaka, ka nanandratra ny feony ny vahoaka rehetra ary nitomany. 	
09O	11	5	0,00000	 Ary indro fa tonga avy any an-tsaha, nandroaka ny ombiny Saola tamin'izay, ka hoy Saola hoe: Maninona ity vahoaka no mitomany? Dia nambaran'ny olona azy ny voalazan'ny olona avy any Jabesy. 	
09O	11	6	0,00000	 Vao nandre izany teny izany Saola, dia nilatsaka taminy ny Fanahin'ny Tompo ka nirehitra ny hatezerany. 	
09O	11	7	0,00000	 Naka omby roa izy, norasarasainy ho madinika, dia nampitondrainy iraka ho any amin'ny faritanin'Israely rehetra nataony hoe: Na zovy na zovy tsy handeha manaraka an'i Saola sy Samoela dia hatao tahaka ireny ny ombiny. Azon'ny tahotra an'ny Tompo ny vahoaka, ka indray niainga toy ny olona iray ihany izy rehetra. 	
09O	11	8	0,00000	 Notsapain'i Saola tamin'ny matso ny toetrany tany Bezeka, ka telo hetsy no isan'ny zanak'Israely, ary telo alina ny lehilahy amin'i Jodà. 	
09O	11	9	0,00000	 Dia hoy izy tamin'iretsy iraka tonga: Lazao amin'ny olona an'i Jabesy any Galaada fa rahampitso ilay efa mahery iny ny andro dia hahazo famonjena hianareo. Nambaran'ny iraka tamin'ny olona tany Jabesy izany, ka feno hafaliana izy ireo. 	
09O	11	10	0,00000	 Ary hoy ny olona tany Jabesy tamin'ny Amonita: Rahampitso hitolo-tena hanaiky anareo izahay dia hataonareo aminay izay tianareo. 	
09O	11	11	0,00000	 Nony ampitso, nozarain'i Saola ho telo toko ny vahoaka dia nankany an-tobin'ny Amonita, tamin'ny fiambenana maraina izy ireo, ka namely azy ireo mandra-pahafanàn'ny andro. Nieli-patrana izay afa-nitsoaka ka tsy nisy tafaraka na roa monja aza. 	
09O	11	12	0,00000	 Ary hoy ny vahoaka tamin'i Samoela: Zovy moa no nilaza hoe: Dia Saola ve no hanjaka aminay? Atolory anay izany olona izany fa hataonay maty. 	
09O	11	13	0,00000	 Fa hoy Saola: Tsy misy olona hatao maty anio, fa androany no namonjen'ny Tompo an'Israely. 	
09O	11	14	0,00000	 Ary hoy Samoela tamin'ny vahoaka: Andeha isika ho any Galgalà, hanavao ny fanjakana any. 	
09O	11	15	0,00000	 Dia nankany Galgalà ny vahoaka rehetra ka nanangana an'i Saola ho mpanjaka, teo anatrehan'ny Tompo, tany Galgalà, ary teo no nanateran'izy ireo sorom-pisaorana teo anatrehan'ny Tompo; ary teo Saola sy ny lehilahy rehetra amin'Israely dia nanao firobirobiana fatratra.	
09O	12	1	0,00000	[SAMOELA MIALA AMIN'NY RAHARAHA MOMBA NY FITSARANA] Hoy Samoela tamin'Israely rehetra: Izao àry efa nihaino ny feonareo aho, tamin'izay rehetra nolazainareo tamiko, ary efa nanangana mpanjaka aminareo. 	
09O	12	2	0,00000	 Koa ankehitriny, indro ny mpanjaka handeha alohanareo. Izaho ity efa antitra sy fotsy volo, ary ny zanakao, indreo eo aminareo. Hatry ny fony mbola tanora aho no nandeha teo alohanareo ka mandrak'ankehitriny;	
09O	12	3	0,00000	 ary inty aho, ataovy tenin'ny vavolombelona ny amiko eto anatrehan'ny Tompo sy ny voahosony: ombin'iza no mba nalaiko ary ampondran'iza no mba nalaiko? Zovy no mba nanaovako tsy an-drariny, ary iza no nampahoriako? Zovy no nandraisako kolikoly, mba hodiako tsy mahita azy? Fa honerako aminareo izany. 	
09O	12	4	0,00000	 Dia hoy ny navalin'izy ireo: Tsy nanaovanao tsy an-drariny izahay, na nampahory anay, na nandray inona na inona teo an-tànan'olona. 	
09O	12	5	0,00000	 Ary hoy izy taminy: Iaveh no vavolombelona anio, fa tsy nahita na inona na inona teo an-tànako hianareo. Hoy ny vahoaka namaly azy: Vavolombelona izy. 	
09O	12	6	0,00000	 Dia hoy Samoela tamin'ny vahoaka: Eny, vavolombelona Iaveh izay nanangana an'i Moizy sy Aarona, ary nitondra ny razanareo niakatra avy tany an-tany Ejipta. 	
09O	12	7	0,00000	 Koa ankehitriny avia eto anatrehako hianareo, fa tiako ny miantso anareo amin'ny fitsarana eto anatrehan'ny Tompo ny amin'ny soa rehetra nataony taminareo sy ny razanareo. 	
09O	12	8	0,00000	 Taorian'ny nahatongavan'i Jakoba tany Ejipta, dia nitaraina tamin'ny Tompo ny razanareo, ka naniraka an'i Moizy sy Aarona Iaveh, ary izy ireo nitondra ny razanareo hivoaka avy tany Ejipta, sy namponina azy amin'ity tany ity. 	
09O	12	9	0,00000	 Nanadino an'ny Tompo Andriamaniny anefa izy ireo, ka natolony ho eo an-tànan'i Sisarà, filohan'ny tafik'i Hasora, sy ho eo an-tànan'ny Filistina, ary ho eo an-tànan'ny mpanjakan'i Moaba, izay niady taminy. 	
09O	12	10	0,00000	 Dia nitaraina tamin'ny Tompo izy ireo nanao hoe: Nanota izahay, fa nandao an'ny Tompo sy nanompo ny Baala sy ny Astarte! Fa izao dia afaho amin'ny tànan'ny fahavalonay izahay ary hanompo anao! 	
09O	12	11	0,00000	 Dia nirahin'ny Tompo Jerobaala, Badana, Jefte, ary Samoela, ka nanafaka anareo tamin'ny tànan'ny fahavalonareo rehetra manodidina anareo izy, dia nandry fahizay, teo amin'ny fonenanareo hianareo. 	
09O	12	12	0,00000	 Ary nony nahita an'i Naasy mpanjakan'ny taranak'i Amona tamy hiady aminareo anefa hianareo, dia nanao tamiko hoe: Tsia, fa aoka hisy mpanjaka hanjaka aminay! Kanefa Iaveh no mpanjakanareo fahizay. 	
09O	12	13	0,00000	 Koa indro àry ny mpanjaka nofidinareo sy nangatahinareo; indro fa misy mpanjaka natsangan'ny Tompo aminareo. 	
09O	12	14	0,00000	 Raha matahotra an'ny Tompo hianareo, raha manompo azy, sy mankatò ny teniny, raha tsy mandika ny didin'ny Tompo ary raha samy manaraka an'ny Tompo Andriamanitrareo hianareo sy ny mpanjaka manjaka aminareo... 	
09O	12	15	0,00000	 Fa raha tsy mankatò ny tenin'ny Tompo kosa hianareo ary mandika ny didin'ny Tompo dia hamely anareo ny tànan'ny Tompo toy ny efa namelezany ny razanareo. 	
09O	12	16	0,00000	 Ary ankehitriny andraso kely koa ka jereo ny zava-dehibe efa hataon'ny Tompo eo imasonareo. 	
09O	12	17	0,00000	 Tsy izao va no fijinjana ny varim-bazaha? Hiantso an'ny Tompo aho, ary hahatonga kotrokorana sy ranonorana izy, ary ho fantatrareo amin'izany fa lehibe loatra eo imason'ny Tompo ny ratsy nataonareo tamin'ny nangatahanareo mpanjaka ho anareo. 	
09O	12	18	0,00000	 Dia niantso an'ny Tompo Samoela, ary nampiavy kotrokorana sy ranonorana Iaveh androtr'izay ihany ka natahotra mafy an'ny Tompo sy an'i Samoela ny vahoaka. 	
09O	12	19	0,00000	 Hoy ny vahoaka rehetra tamin'i Samoela: Mivavaha amin'ny Tompo Andriamanitrao ho an'ny mpanomponao, mba tsy ho faty izahay, fa nanampy ny fahotanay rehetra ny hadisoanay nangataka mpanjaka ho anay! 	
09O	12	20	0,00000	 Dia hoy Samoela tamin'ny vahoaka: Aza matahotra. Efa nataonareo tokoa izany ratsy rehetra izany, nefa aza mitsahatra ny manaraka an'ny Tompo, ary manompoa an'ny Tompo amin'ny fonareo rehetra. 	
09O	12	21	0,00000	 Aza mivily sao mankany amin'ny zava-poana izay tsy ahazoan-tsoa na fahafahana akory, satria zava-poana. 	
09O	12	22	0,00000	 Fa tsy handao ny olony Iaveh, noho ny anarany lehibe, satria sitrak'Iaveh ny nanao anareo ho olony. 	
09O	12	23	0,00000	 Ary raha ny amiko, dia lavitra ahy izay hanota amin'ny Tompo ka hitsahatra ny tsy hivavaka ho anareo. Fa hatoroko anareo ny làlana tsara sy mahitsy. 	
09O	12	24	0,00000	 Izao ihany, matahora an'ny Tompo ary manompoa azy marina, amin'ny fonareo rehetra. Satria jereo ange ireo zava-dehibe nataony teo aminareo! 	
09O	12	25	0,00000	 Raha mbola mikiry manao ratsy ihany anefa hianareo dia ho levona hianareo sy ny mpanjakanareo.	
09O	13	1	0,00000	[NY HADISOANA VOALOHANY NATAON'I SAOLA] Ny taonan'i Saola nony tonga mpanjaka izy dia ..., ary roa taona no nanjakany tamin'Israely. 	
09O	13	2	0,00000	 Telo alin-dahy no nofantenan'i Saola tamin'Israely homba azy; ny roa arivo nitoetra tao aminy tao Makmasy sy tany amin'ny tendrombohitr'i Betela ary ny arivo teo amin'i Jonatasy tany Gabaàn'i Benjamina, fa ny vahoaka sisa, samy nampodiny ho any an-dainy avy. 	
09O	13	3	0,00000	 Namely ny miaramilan'ny Filistina izay tao Gabea Jonatasy ka ren'ny Filistina izany. Ary nampitsoka ny trompetra tany amin'ny tany rehetra Saola ka nanao hoe: Aoka handre ny Hebrio. 	
09O	13	4	0,00000	 Dia ren'Israely rehetra ny vaovao: Namely ny miaramilan'ny Filistina Saola, ary tonga mahadikidiky ny Filistina aza Israely. Ary nantsoina ho any amin'i Saola any Galgalà ny vahoaka. 	
09O	13	5	0,00000	 Dia nivory hiady amin'Israely ny Filistina: telo alina ny kalesiny, enina arivo ny olona an-tsoavaly, ary ny vahoaka tsy hita isa hoatra ny fasika eny amoron-dranomasina. Tonga nitoby teo Makmasy atsinanan'i Bety Avena izy. 	
09O	13	6	0,00000	 Nony hitan'ny lehilahy amin'Israely fa poritra mafy izy, satria voatery mafy indrindra, dia lasa izy niery tany an-johy, tany anaty ala kely, tany amin'ny harambato, tany an-davaka ary tany an-davaka famorian-drano. 	
09O	13	7	0,00000	 Nisy Hebrio sasany koa nita an'i Jordany ho any amin'ny tany Gada sy Galaada. Saola izany dia mbola tany Galgalà ary tera-kovitra avokoa ny vahoaka nanaraka azy. 	
09O	13	8	0,00000	 Niandry hafitoana izy, araka ny fotoana noferan'i Samoela. Nefa tsy tonga tany Galgalà Samoela, ka nihahaka lavitra an'i Saola ny vahoaka. 	
09O	13	9	0,00000	 Hoy Saola tamin'izay: Ento aty amiko ny sorona dorana sy ny fanati-pihavanana. Dia nanatitra ny sorona dorana izy. 	
09O	13	10	0,00000	 Nony avy nanatitra ny sorona dorana izy, dia indro tonga Samoela, ka nivoaka hitsena azy Saola mba hiarahaba azy. 	
09O	13	11	0,00000	 Ary hoy Samoela: Fa inona ity nataonao? Dia hoy Saola: Nony hitako fa nihahaka lavitra ahy ny vahoaka, hianao tsy tonga tamin'ny fotoana voafetra ary ny Filistina efa tafavory tany Makmasy 	
09O	13	12	0,00000	 dia niteny anakampo aho: Hidina hamely ahy aty Galgalà ity ny Filistina nefa aho mbola tsy nanao fifonana tamin'ny Tompo akory. Koa na dia tsy tiako velively aza, dia voatery nanatitra ny sorona dorana aho. 	
09O	13	13	0,00000	 Hoy Samoela tamin'i Saola: Fanaon'ny adala ny anao tamin'izany, fa tsy nitandrina ny didy nomen'ny Tompo Andriamanitrao anao hianao. Fa ho nampaharetan'ny Tompo mandrakizay ny fanjakanao amin'Israely. 	
09O	13	14	0,00000	 Fa ankehitriny tsy haharitra ny fanjakanao. Fa efa nitady lehilahy araka ny fony ho azy Iaveh, ary Iaveh efa nanendry azy ho mpanjakan'ny olony; satria hianao tsy nitandrina izay nandidian'ny Tompo anao. 	
09O	13	15	0,00000	 Dia niainga Samoela niakatra avy any Galgalà ho any Gabaàn'i Benjamina. Ary Saola nampanao matso ny olona teo aminy; sahabo ho enin-jato lahy ny isany. 	
09O	13	16	0,00000	 Saola sy Jonatasy zanany mbamin'ny vahoaka nomba azy, nitoby tao Gabaàn'i Benjamina, ary ny Filistina kosa nitoby tao Makmasy. 	
09O	13	17	0,00000	 Ny tafi-pandringanana nivoaka avy teo an-tobin'ny Filistina ka nizara telo toko: ny toko iray nihazo ny làlana mankany Efrà ho any amin'ny tany Soala, 	
09O	13	18	0,00000	 ny toko iray nihazo ny làlana mankany Beti-Horona; ary ny toko fahatelo, ny làlana mankany amin'ny faritany eo ambonin'ny lohasaha Seboima amin'ilan'ny efitra. 	
09O	13	19	0,00000	 Tsy nisy mpanefy teo amin'ny tanin'Israely rehetra, fa nataon'ny Filistina hoe: Aoka ny Hebrio tsy hahazo manefy sabatra na lefona intsony. 	
09O	13	20	0,00000	 Ka smy nidina nankany amin'ny Filistina Israely rehetra hasana ny angadiny, ny angady mibaka roa, ny famaky, ny angadin'omby; 	
09O	13	21	0,00000	 hany ka dombo matetika ny lela angady, ny angady mibaka roa, ny angady telo rantsana sy ny famaky, ary tsy voahitsy indray ny fanindronan'omby. 	
09O	13	22	0,00000	 Koa noho izany dia indro fa tamin'ny andro hiadina dia tsy nisy lefona na sabatra teo an-tànan'ny vahoaka rehetra nomba an'i Saola sy Jonatasy, fa teo an-tànan'i Saola sy Jonatasy zanany ihany no nisy. 	
09O	13	23	0,00000	 Ny andian'ny miaramilan'ny Filistina anankiray nankao amin'ny hadilalan'i Makmasy.	
09O	14	1	0,00000	[HERIM-PON'I JONATASY - FANDRESENA NY FILISTINA - FIANAKAVIAN'I SAOLA] Indray andro izay, hoy Jonatasy tamin'ny zatovo nitondra ny fiadiany: Andeha isika hiampita eny amin'ny antoko miaramilan'ny Filistina ery an-dafy. Tsy nolazainy tamin-drainy anefa izany.	
09O	14	2	0,00000	 Saola nitoetra teo an-tsisin'i Gabaà, ambanin'ilay ampongabendanitra any Magrona, ary sahabo ho enin-jato lahy ny vahoaka teo aminy.	
09O	14	3	0,00000	 Ary nitafy ny efoda Akiasy zanak'i Akitoba, rahalahin'i Ikaboda, zanak'i Finea, zanak'i Helì, mpisoron'ny Tompo tany Silao. Tsy nahalala ny vahoaka, fa hoe lasa Jonatasy.	
09O	14	4	0,00000	 Teo an-tenantenan'ny hadilàlana, notadiavin'i Jonatasy hankanesana eny amin'ny antoko-miaramilan'ny Filistina, dia nisy haram-bato kitso loha tamin'ny laniny iray, ary haram-bato kitso loha tamin'ny laniny iray; ny iray natao hoe Bosesa ary ny iray kosa Sene.	
09O	14	5	0,00000	 Ny iray tamin'ireo haram-bato ireo nijoro teo avaratra, tandrifin'i Makmasy; ny iray kosa teo atsimo, tandrifin'i Gabea.	
09O	14	6	0,00000	 Dia hoy Jonatasy tamin'ny zatovo nitondra ny fiadiany: Andeha isika ho any amin'ny antoko-miaramilan'ireo tsy mifora ireo; angamba hiasa hanampy antsika Iaveh, satria tsy misy mahasakana an'ny Tompo tsy hamonjy, na amin'ny maro, na amin'ny vitsy.	
09O	14	7	0,00000	 Dia hoy ity mpitondra fiadiana: Ataovy izay rehetra ao am-ponao; mandehana amin'izay rehetra tianao, fa inty aho momba anao, vonon-kanaraka anao.	
09O	14	8	0,00000	 Ary hoy Jonatasy: Izao àry, dia handeha amin'ireo olona ireo isika ary hiseho aminy koa isika. 	
09O	14	9	0,00000	 Raha ataony hoe: Andraso aloha ho tonga any aminareo izahay, dia hiandry eo amin'izay itoerantsika isika, fa tsy hiakatra ho any aminy. 	
09O	14	10	0,00000	 Fa raha ataony hoe: Miakara aty aminay, dia hiakatra isika, fa natolotry ny Tompo eo an-tànantsika izy. Famantarana ho antsika izany. 	
09O	14	11	0,00000	 Dia niseho tamin'ny antoko-miaramilan'ny Filistina izy roa lahy, ka hoy ny Filistina: Indreto ny Hebrio mivoaka avy any an-davaka niereny. 	
09O	14	12	0,00000	 Ary niteny tamin'i Jonatasy sy ny mpitondra fiadiany ny miaramila amin'io antokony io nanao hoe: Miakara aty aminay, fa hataonay mahita raha hianareo. Dia hoy Jonatasy tamin'ity mpitondra fiadiany: Manaraha ahy, fa efa natolotry ny Tompo eo an-tànantsika izy ireo. 	
09O	14	13	0,00000	 Koa niakatra nandady tongotra aman-tànana Jonatasy narahin'ity mpitondra fiadiany. Ary lavo teo anoloan'i Jonatasy ny Filistina, sady namono teo aoriany koa ity mpitondra fiadiany. 	
09O	14	14	0,00000	 Dia sahabo ho roapolo lahy aloha no matin'i Jonatasy sy ny mpitondra fiadiany tamin'io famelezany voalohany tao anatin'ny tany an-tsasaky ny vava asa amin'ny tany iray arpent. 	
09O	14	15	0,00000	 Niely tao an-toby ny fahatahorana mafy, tany an-tany lemaka ary tamin'ny vahoaka rehetra; raiki-tahotra koa ny antoko-miaramila mbamin'ny tafi-pandringanana; nihorohoro ny tany. Fahatsiravina avy amin'Andriamanitra izany. 	
09O	14	16	0,00000	 Tazan'ny mpitilin'i Saola izay tao Gabaàn'i Benjamina, ny ielezany sy ifanaritahan'ny vahoaka be tamin'ny Filistina. 	
09O	14	17	0,00000	 Ka hoy Saola tamin'ny vahoaka nomba azy: Ataovy ny matso, ka zahao izay niala tamintsika. Dia nanao matso izy ireo, ka hita fa Jonatasy sy ny mpitondra fiadiany no tsy teo. 	
09O	14	18	0,00000	 Ary hoy Saola tamin'i Akiasy: Ento mankaty ny fiaran'Andriamanitra, fa teo amin'ny zanak'Israely ny fiaran'Andriamanitra tamin'izany andro izany. 	
09O	14	19	0,00000	 Raha mbola niteny tamin'ny mpisorona Saola dia nitombo ny tabataba teny an-tobin'ny Filistina, ka hoy Saola tamin'ny mpisorona: Tsoahy ny tànanao. 	
09O	14	20	0,00000	 Rahefa izany dia nivory Saola mbamin'ny vahoaka rehetra nomba azy, ka nandroso tonga hatrany amin'ny toerana niadiana; ka indro fa izy samy izy no nifamely sabatra ary efa nifanaritaka be ihany. 	
09O	14	21	0,00000	 Ny Hebrio, izay teo amin'ny Filistina taloha koa, dia niara-niakatra taminy ho eo an-toby, eny manodidina eny, ary rafitra niandany tamin'Israely nomba an'i Saola sy Jonatasy. 	
09O	14	22	0,00000	 Ireo lehilahy rehetra amin'Israely, izay niery tany amin'ny tendrombohitr'i Efraima, nony nandre ny nandosiran'ny Filistina, dia rafitra nanenjika sy niady tamin'ireny koa. 	
09O	14	23	0,00000	 Toy izany no nanafahan'ny Tompo an'Israely tamin'izany andro izany. Ary notohizany ny ady mandra-pahatonga any Bety-Avena.	
09O	14	24	0,00000	 Reraka mafy ny lehilahy amin'Israely tamin'izany andro izany. Nampianiana ny vahoaka Saola nanao hoe: Ho voaozona anie izay lehilahy mihinam-kanina, mandra-paharivan'ny andro, mandra-pamaliako ny fahavaloko. Ka tsy nisy olona nitendry hanina na dia iray aza.	
09O	14	25	0,00000	 Tonga tany amin'ny ala ny vahoaka ary nisy tantely teny ambonin'ny tany. 	
09O	14	26	0,00000	 Ary niditra ny ala ny vahoaka ka nahita tantely nitsononoka, nefa tsy nisy sahy nanainga ny tànany ho eo am-bavany, fa natahotra ny fianianana ny vahoaka. 	
09O	14	27	0,00000	 Tsy mba nandre anefa Jonatasy nony nampanaovin-drainy fianianana ny vahoaka, ka narosony ny loha tenina teny an-tànany dia natsoboka tao amin'ny toho-tantely ary nataony tao am-bavany ny tànany, dia nihiratra ny masony. 	
09O	14	28	0,00000	 Fa niteny kosa tamin'izay ity olona iray tamin'ny vahoaka, nanao hoe: Rainao anie ka nampianiana ny vahoaka nanao hoe: Ho voaozona anie izay lehilahy mihinan-kanina anio! Efa reraka ery ny vahoaka. 	
09O	14	29	0,00000	 Dia hoy Jonatasy: Nampidirin'i dada angano lahy ny vahoaka! Jereo ange ity fihiratry ny masoko, azon'ilay izaho nanandrana kely tamin'ny tantely teo! 	
09O	14	30	0,00000	 Raha izay ny vahoaka no nihinana androany tamin'ny babo azony tamin'ny fahavalony dia ho mafy lavitra ny nandresena ny Filistina.	
09O	14	31	0,00000	 Namely ny Filistina hatrany Makmasy ka hatrany Ajalòna izy ireo tamin'izany andro izany, ka reraka indrindra ny vahoaka, 	
09O	14	32	0,00000	 dia nirotsaka nianjady tamin'ny babo ny vahoaka: nalainy ny ondry, ny omby mbamin'ny zanak'omby, ka novonoiny tamin'ny tany, dia nohanin'ny vahoaka mbamin'ny rany. 	
09O	14	33	0,00000	 Ary nisy nilaza tamin'i Saola, nanao hoe: Indro, manota amn'ny Tompo ny vahoaka, fa homan-javatra miaraka amin'ny rany. Ka hoy Saola: Efa nanao hadisoana hianareo, ka kodiavo vato lehibe ho aty amiko izao ankehitriny izao ihany! 	
09O	14	34	0,00000	 Ary hoy Saola: Mieleza any amin'ny vahoaka, ka lazao aminy hoe: Samia mitondra ny ombiny na ny ondriny aty amiko sy mamono azy eto, vao hihinana, ka tsy hanota amin'ny Tompo hianareo amin'ny fihinanan-javatra miaraka amin'ny rany. Dia samy nitondra ny ombiny, tamin'ny tànany, nandritra ny alina ny vahoaka rehetra, ka namony azy teo. 	
09O	14	35	0,00000	 Nanangana otely ho an'ny Tompo Saola: io no voalohan'otely natsangany ho an'ny Tompo. 	
09O	14	36	0,00000	 Ary hoy Saola: Dieny mbola alina ny andro dia ndeha hidina manenjika ny Filistina isika; hobabointsika mandra-pahazavan'ny andro izy, ary tsy hasiantsika miangana na dia iray aza. Hoy izy ireo: Ataovy izay sitrakao rehetra. Ary hoy ny mpisorona; Andeha hanatona an'Andriamanitra etoana. 	
09O	14	37	0,00000	 Dia nanontany an'Andriamanitra Saola nanao hoe: Hidina hanenjika ny Filistina va aho? Hatolotrao eo an-tànan'Israely va ireny? Fa tsy nomeny valy izy, tamin'izay andro izay. 	
09O	14	38	0,00000	 Hoy Saola: Avia aty hianareo rehetra loholon'ny vahoaka. Zahao ka fantaro izay fahotana natao androany. 	
09O	14	39	0,00000	 Fa raha velona koa Iaveh mpanafaka an'Israely dia tsy maintsy maty izay hahitana izany, na dia Jonatasy zanako aza. Ary tsy nisy namaly azy teo amin'ny vahoaka rehetra. 	
09O	14	40	0,00000	 Ka hoy izy tamin'Israely rehetra: Aoka hianareo ho an-daniny, ary izaho sy Jonatasy zanako kosa ho an-kilany. Dia hoy ny vahoaka tamin'i Saola: Ataovy izay sitrakao. 	
09O	14	41	0,00000	 Ary hoy Saola tamin'ny Tompo: Ry Andriamanitr'Israely ô, asehoy izay marina! Dia Jonatasy sy Saola no voatondro, ka ny vahoaka afaka. 	
09O	14	42	0,00000	 Ka hoy Saola: Ataovy filokana izaho sy Jonatasy zanako. Dia Jonatasy no voatondro. 	
09O	14	43	0,00000	 Ka hoy Saola tamin'i Jonatasy: Ambarao amiko izay nataonao. Dia nambaran'i Jonatasy azy, ka hoy izy: Nanandrana tantely kely tamin'ny loha tehina tety an-tànako, ary inty aho manaiky ny ho faty. 	
09O	14	44	0,00000	 Dia hoy Saola: Hasian'Andriamanitra mafy indrindra anie aho, raha tsy hatao maty tokoa hianao, ry Jonatasy! 	
09O	14	45	0,00000	 Fa hoy ny vahoaka tamin'i Saola: Jonatasy izay nanao izao famonjen-dehibe izao tamin'Israely indray ve no ho faty e! Sanatria izany! Raha velona koa Iaveh tsy hisy latsaka amin'ny tany, na dia ny singam-bolondohany iray akory aza; fa ny nataony androany dia niarahany tamin'Andriamanitra. Toy izany no namonjen'ny vahoaka an'i Jonatasy, ka tsy maty izy. 	
09O	14	46	0,00000	 Saola niakatra fa tsy nanenjika ny Filistina ary tafaverina tany amin'ny taniny ny Filistina. 	
09O	14	47	0,00000	 Rahefa azon'i Saola ny fanjakana tamin'Israely, niady tamin'ny fahavalony rehetra manodidina izy, dia tamin'i Moaba, tamin'ny taranak'i Amona, tamin'i Edoma, tamin'ireo mpanjakan'i Sobà ary tamin'ny Filistina, ka izay nitodihany rehetra na aiza na aiza resiny avokoa. 	
09O	14	48	0,00000	 Nampiseho herim-po tany an'ady izy, dia namely an'i Amaleka, ka nanafaka an'Israely teo an-tànan'izay namabo azy. 	
09O	14	49	0,00000	 Ny zanakalahin'i Saola dia Jonatasy, Jesoì, Melkisoà, ary ny anaran'ny zanany roa vavy, dia Meroba ny zokiny ary Mikola ny zandriny. 	
09O	14	50	0,00000	 Ny anaran'ny vadin'i Saola kosa dia Akinoama, zanakavavin'i Akimaasy. Ny anaran'ny lehiben'ny foloalindahy dia Abnera zanak'i Nera, rahalahin-drain'i Saola. 	
09O	14	51	0,00000	 Kisy rain'i Saola, sy Nera rain'i Abnera dia samy zanak'i Abiela.	
09O	14	52	0,00000	 Nandritry ny andro rehetra niainan'i Saola, dia mafy dia mafy ny ady tamin'ny Filistina, ka nony nahita lehilahy matanjaka sy mahery fo Saola dia nitana azy ho amin'ny fanompoana azy.	
09O	15	1	0,00000	[NY ADY TAMIN'NY AMALEKA - NY HADISOANA FAHAROA NATAON'I SAOLA] Ary hoy Samoela tamin'i Saola: Izaho no nirahin'ny Tompo hanosotra anao ho mpanjaka amin'ny vahoakany, amin'Israely: koa henoy izay lazain'ny Tompo: 	
09O	15	2	0,00000	 Izao no lazain'ny Tompon'ny tafika: Nodinihiko ny nataon'i Amaleka tamin'Israely dia ny nitsnaganany nisakana azy teny an-dàlana fony izy niakatra avy tany Ejipta. 	
09O	15	3	0,00000	 Koa ankehitriny, mandehana, asio Amaleka, ka ataovy anatema avokoa izay azy rehetra; aza mamindra fo aminy fa ataovy maty avokoa, na lahy na vavy, na kely sy mbola minono, na omby na ondry, na rameva na ampondra. 	
09O	15	4	0,00000	 Nampandrenesin'i Saola ny vahoaka izany: dia nampanaoviny matso tany Telaima izy ireo, ka roa hetsy ny miaramila an-tongotra nisainy, ary iray alina ny lehilahy amin'i Jodà. 	
09O	15	5	0,00000	 Dia nandroso Saola hatrany amin'ny tanànan'i Amaleka ary nametraka otrika tao amin'ny lohasaha. 	
09O	15	6	0,00000	 Hoy Saola tamin'ny Kineana: Mandehana mihataka hianareo, midina avy eo afovoan'i Amaleka, fandrao voasaroko miarak'aminy koa hianareo, fa soa no nataonareo tamin'ny zanak'Israely rehetra fony izy nivoaka avy tany Ejipta. Dia nihataka niala teo afovoan'i Amaleka ny Kineana.	
09O	15	7	0,00000	 Noresen'i Saola Amaleka, hatrany Hevilà ka hatrany Sora eo atsinanan'i Ejipta.	
09O	15	8	0,00000	 Agaga mpanjakan'i Amaleka nataony sambo-belona, ary ny vahoaka rehetra nataony anatema tamin'ny lelan-tsabatra.	
09O	15	9	0,00000	 Tsy novonoin'i Saola sy ny vahoaka anefa Agaga, mbamin'ny tsara indrindra tamin'ny ondry, ny omby, ny biby avy amin'ny terany fanindroany, ny zanak'ondry mbamin'izay tsara rehetra, tsy nekeny hatao anatema izany, fa ny ratsiratsy sy tsy misy vidiny ihany no nataony anatema.	
09O	15	10	0,00000	 Tonga tamin'i Samoela ny tenin'ny Tompo nanao hoe:	
09O	15	11	0,00000	 Manenina aho tamin'ny nananganako an'i Saola ho mpanjaka; fa nivily niala tamiko izy, ary tsy narahiny ny teniko. Dia nalahelo Samoela ary nitaraina tamin'ny Tompo izy nandritra iny alina iny.	
09O	15	12	0,00000	 Nifoha maraina koa Samoela hitsena an'i Saola, dia nisy nilaza tamin'i Samoela hoe: Tany Karmela Saola nanangana tsangam-bato ho azy, ary avy eo izy dia niverina dia nandroso lavidavitra sy nidina nankany Galgalà.	
09O	15	13	0,00000	 Dia nankany amin'i Saola Samoela, ka hoy Saola taminy: Hotahin'ny Tompo anie hianao! Efa tanteraka ny tenin'ny Tompo.	
09O	15	14	0,00000	 Ary hoy Samoela: Ka inona izany fibarareok'ondry ren'ny sofiko sy fimamàn'ny omby henoko izany?	
09O	15	15	0,00000	 Dia hoy ny navalin'i Saola: Nentin'ny olona avy any amin'ny Amalesita ireny; fa navelan'ny olona hatao sorona ho an'ny Tompo Andriamanitrao ny tsara indrindra amin'ny ondry sy ny omby, ary ny sisa nataonay anatema.	
09O	15	16	0,00000	 Ka hoy Samoela tamin'i Saola: Aoka izay, fa hambarako anao izao izay nolazain'ny Tompo tamiko halina. Dia hoy Saola taminy: Lazao.	
09O	15	17	0,00000	 Hoy Samoela: Moa tsy tonga filohan'ny fokon'Israely hianao fony hianao mbola kely teo imasonao? Ary moa tsy nohosoran'ny Tompo hianao ho mpanjaka amin'Israely?	
09O	15	18	0,00000	 Nirahin'ny Tompo handeha amin'ny làlana hianao nataony hoe: Mandehana, ataovy anatema ireo mpanota ireo, ny Amalesita, ary miadia aminy, mandra-pandringana azy.	
09O	15	19	0,00000	 Nahoana ity hianao no tsy nihaino ny feon'ny Tompo fa nanao hitsin-dàlana tamin'ny babo, sy nanao izay ratsy eo imason'ny Tompo?	
09O	15	20	0,00000	 Dia hoy Saola tamin'i Samoela: Eny tokoa, nihaino ny feon'ny Tompo aho ary nandeha tamin'ny làlana nanirahan'ny Tompo ahy. Nentiko Agaga mpanjakan'i Amaleka ary Amaleka nataoko anatema.	
09O	15	21	0,00000	 Ary ny vahoaka naka tamin'ny ondry sy ny omby izay santatry ny anatema mba hanaovana sorona amin'ny Tompo Andriamanitrao, any Galgalà.	
09O	15	22	0,00000	 Fa hoy Samoela: Moa sitrak'Iaveh tahaka ny fanekena ny tenin'ny Tompo va ny sorona dorana sy ny fanatitra? Tsara noho ny sorona ny fanekena, ary ny fanoavana noho ny saboran'ondralahy. 	
09O	15	23	0,00000	 Fa mahameloka toy ny manandro ny mikomy, ary toy ny fanompoan-tsampy sy ny terafima ny mandà. Noho hianao nanary ny tenin'ny Tompo, dia mba ariany kosa hianao tsy ho mpanjaka intsony. 	
09O	15	24	0,00000	 Tamin'izay Saola no niteny tamin'i Samoela hoe: Nanota aho, fa nivadika ny didin'ny Tompo sy ny teninao: natahotra ny vahoaka aho ary nihaino ny teniny. 	
09O	15	25	0,00000	 Koa ankehitriny, masìna hianao, avelao ny heloko, andeha hiara-miverina amiko, dia hivavaka amin'ny Tompo aho. 	
09O	15	26	0,00000	 Fa hoy Samoela tamin'i Saola: Izaho tsy hiara-miverina aminao fa efa nanary ny tenin'ny Tompo hianao, ka efa nariany tsy ho mpanjaka amin'Israely intsony koa. 	
09O	15	27	0,00000	 Nony nihodina ndeha handeha Samoela dia nosamborin'i Saola ny sisin'ny kapaotiny ka triatra. 	
09O	15	28	0,00000	 Dia hoy Samoela taminy: Efa notriarin'ny Tompo ho afaka aminao androany ny fanjakan'Israely, ary efa nomeny ny namana akaikinao izay tsara noho hianao. 	
09O	15	29	0,00000	 Tsy mba mandainga ilay famirapiratan'Israely ary tsy mba manenina izy satria tsy olombelona izy ka hoe hanenina. 	
09O	15	30	0,00000	 Hoy Saola: Nanota aho! Kanefa mihanta aminao aho ankehitriny, mba omeo voninahitra eo anatrehan'ny loholon'ny vahoaka, eo anatrehan'Israely aho, ka handeha hiara-miverina amiko, dia hivavaka amin'ny Tompo Andriamanitrao aho. 	
09O	15	31	0,00000	 Dia niverina nanaraka an'i Saola Samoela; ary nivavaka tamin'ny Tompo Saola. 	
09O	15	32	0,00000	 Ka hoy Samoela: Ento mankaty amiko Agaga mpanjakan'i Amaleka. Miramirana endrika Agaga anatona azy, fa hoy Agaga: Lasa tokoa ny ngidin'ny fahafatesana! 	
09O	15	33	0,00000	 Hoy Samoela: Toy ny nampamoizan'ny sabatrao zanaka ny vehivavy no hamoizan'ny reninao zanaka kosa eo amin'ny vehivavy. Dia notetitetehin'i Samoela teo anatrehan'ny Tompo tany Galgalà Agaga.	
09O	15	34	0,00000	 Ary Samoela nankany Ramà, fa Saola niakatra nankany amin'ny tranony any Gabaàn'i Saola. 	
09O	15	35	0,00000	 Tsy nahita an'i Saola intsony Samoela mandra-pahafatiny. Nitomany an'i Saola Samoela satria nanenina Iaveh tamin'ny nananganany azy ho mpanjaka amin'Israely.	
09O	16	1	0,00000	[NY NANOSORANA AN'I DAVIDA HO MPANJAKA, SY NIANTSOANA AZY HO ANY AMIN'I SAOLA] Ka hoy Iaveh tamin'i Samoela: Mandra-pahoviana no hitomanianao an'i Saola, kanefa aho manary azy tsy ho mpanjaka amin'Israely intsony? Fenoy diloilo ny tandrokao, dia mandehana fa irahiko ho amin'Isaï any Betleema hianao, satria amin'ny zanany no nahitako ilay mpanjaka tiako.	
09O	16	2	0,00000	 Dia hoy Samoela: Hataoko ahoana no fankàny? Ho ren'i Saola izany dia hataony maty aho? Ary hoy Iaveh: Mitondrà vantotr'ombivavy, ka ataovy hoe: Hanatitra sorona ho an'ny Tompo no nankanesako taty. 	
09O	16	3	0,00000	 Ary asao Isaï amin'ny sorona, fa hampahafantariko anao izay tokony hataonao, dia hohosoranao ho ahy izay hotondroiko aminao. 	
09O	16	4	0,00000	 Dia nataon'i Samoela izay nandidian'ny Tompo azy, ka nankany Betleema izy. Tonga nitsena azy ny loholon'ny tanàna tamin'ahiahy ka nanao hoe: Hampiadana va no nahatongavanao? 	
09O	16	5	0,00000	 Dia hoy Samoela: Hampiadana! Tonga hanatitra sorona ho an'ny Tompo aho. Ka hamasino ny tenanareo, ary andeha hiaraka amiko ho any amin'ny sorona. Dia nanamasina an'Isaï sy ny zanany izy, sy nanasa azy ireo ho any amin'ny sorona. 	
09O	16	6	0,00000	 Nony tafiditra izy ireo dia nahita an'i Eliaba Samoela ka nanao hoe: Mby eto anatrehany tokoa ilay voahosotry ny Tompo. 	
09O	16	7	0,00000	 Fa hoy Iaveh tamin'i Samoela: Aza ny tarehiny no jerenao, na ny hahavon'ny tsanganany, fa efa natanilako io. Tsy mba izay hitan'ny olombelona no izy; ny olombelona mijery ny tarehy fa Iaveh kosa mijery ny fo. 	
09O	16	8	0,00000	 Dia Abinadaba indray no nantsoin'Isaï, ka nampandaloviny teo anatrehan'i Samoela fa hoy Samoela: Ity koa tsy mba nofidin'ny Tompo. 	
09O	16	9	0,00000	 Dia Samà indray no nampandalovin'Isaï, fa hoy Samoela: Tsy mbola ilay voafidin'ny Tompo koa ity. 	
09O	16	10	0,00000	 Nampandalovin'Isaï teo anatrehan'i Samoela koa ireto fito mirahalahy tamin'ny zanany ary hoy Samoela tamin'Isaï : Tsy misy nofidin'ny Tompo amin'ireto. 	
09O	16	11	0,00000	 Ary hoy Samoela tamin'Isaï: Ireo ihany va no zatovolahy rehetra? Dia hoy Isaï: Mbola misy ilay faralahy, ka indro fa miandry ondry izy. Ka hoy Samoela tamin'Isaï: Ampanalao izy, fa tsy hipetraka hihinana isika raha tsy efa tonga izy. 	
09O	16	12	0,00000	 Dia nampanalain'Isaï io. Mavo mena ny volon'izy izay; sady bary maso izy no tsara tarehy. Ary hoy Iaveh: Mitsangàna, hosory io, fa io no izy. 	
09O	16	13	0,00000	 Dia noraisin'i Samoela ny tandroka nisy diloilo, ka nohosorany teo afovoan'ny rahalahiny io; ary hatramin'izany andro izany sy tamin'ny andro manaraka, dia nidina tamin'i Davida ny fanahin'ny Tompo Dia niainga Samoela nankany Ramata. 	
09O	16	14	0,00000	 Ary niala tamin'i Saola ny Fanahin'ny Tompo, fa nisy fanahy ratsy avy amin'ny Tompo nalatsany tamin'i Saola. 	
09O	16	15	0,00000	 Ka hoy ny mpanompon'i Saola taminy: Indro misy fanahy ratsy avy amin'ny Tompo, milatsaka aminao. 	
09O	16	16	0,00000	 Aoka hiteny ny tomponay, dia indreto ny mpanomponao manoloana anao dia hitady olona mahay mitendry harpa; ary rahefa tonga aminao ny fanahy ratsy avy amin'ny Tompo, dia hitendry amin'ny tànany izy; ka hionona hianao. 	
09O	16	17	0,00000	 Dia hoy ny navalin'i Saola tamin'ny mpanompony: Itadiavo olona mahay zava-maneno tsara àry aho, ka ento mankaty amiko. 	
09O	16	18	0,00000	 Ary niteny ny iray tamin'ny mpanompony nanao hoe: Hitako ny iray amin'ny zanak'Isaï ao Betleema, mahay mitendry harpa; lehilahy matanjaka sy mahery an'ady, mahay miteny, tsara tarehy, ary omban'ny Tompo. 	
09O	16	19	0,00000	 Dia nandefa iraka nankany amin'Isaï Saola hilaza aminy hoe: Alefaso hankaty amiko Davida zanakao, izay miandry ondry. 	
09O	16	20	0,00000	 Koa naka ampondra anankiray Isaï, mambin'ny mofo sy ny divay iray siny hoditra ary zanak'osy iray, ka nampitondrainy an'i Davida zanany ireo ho an'i Saola. 	
09O	16	21	0,00000	 Nony tonga tany amin'i Saola Davida dia nitsangana teo anatrehany, dia raiki-pitia azy Saola ary nataony mpitondra fiadiany izy. 	
09O	16	22	0,00000	 Ary Saola naniraka olona hilaza amin'Isaï hoe: Aoka Davida mba hitoetra eto anatrehako, fa nahita fitia teo imasoko izy! 	
09O	16	23	0,00000	 Nony injay tonga amin'i Saola ny fanahy avy amin'Andriamanitra, raisin'i Davida ny harpa, ka tendreny amin'ny tànany dia mionona Saola sy finaritra, ary miala aminy ny fanahy ratsy.	
09O	17	1	0,00000	[ADY TAMIN'NY FILISTINA - MATIN'I DAVIDA GOLIATA] Ary namory ny miaramilany ny Filistina mba hiantafika ka tafangona tao Sokao, izay an'i Jodà, dia nitoby tao Efesa-Domina anelanelan'i Sokao sy Azeka.	
09O	17	2	0,00000	 Nivory koa Saola sy ny lehilahy amin'Israely, ka niorin-dasy tao amin'ny lohasahan'ny Terebinta, ary nilahatra tandrifin'ny Filistina.	
09O	17	3	0,00000	 Ny Filistina moa teo am-pita amin'ny tendrombohitra iray, ary Israely kosa teo am-pita amin'ny tendrombohitra iray, ka ny lohasaha no nanelanelana azy roa tonta.	
09O	17	4	0,00000	 Tamin'izay dia nivoaka avy teo amin'ny tobin'ny Filistina ity mpiady anankiray, Goliata no anarany, ary avy any Geta: enina hakiho sy irain-jehy ny halavany.	
09O	17	5	0,00000	 Satroka valala mihoatra no nanarona ny lohany ary fiarovan-tratra varahina mihelakelaka no nentiny, ary dimy arivo sikla varahina ny lanjan'ny fiarovan-tratra.	
09O	17	6	0,00000	 Kiraro varahina no teo an-tongony, lefompohy varahina no tao anelanelan'ny sorony;	
09O	17	7	0,00000	 tahaka ny vodi-tenon'ny mpanenona no haben'ny zaran-defony, vy lanjana enin-jato sikla ny lela lefony, ary nandeha teo alohany ny mpitondra ampingany.	
09O	17	8	0,00000	 Nitsatoka izy, dia niantso ny antokon'Israely ka niteny tamin'ny feo avo nanao tamin'izy ireo hoe: Ahoana ange no nivoahanareo hilahatra hiady? Moa tsy Filistina aho, ary hianareo kosa moa tsy mpanompon'i Saola? Koa mifidiana lehilahy anankiray hianareo, hidina hikatroka amiko. 	
09O	17	9	0,00000	 Ka raha izy no mahery eo am-piadiana amiko ka mahafaty ahy, dia ho mpanomponareo izahay, fa raha izaho kosa no mandresy sy mahafaty azy dia ho ambany fahefanay hianareo sy ho mpanomponay. 	
09O	17	10	0,00000	 Mbola nanohy ihany io Filistina io nanao hoe: Lasa izay ny fihaikako ny miaramilan'Israely anio,ka amoahy lehilahy anankiray aho dia hikatroka izahay! 	
09O	17	11	0,00000	 Nivadi-po sy raiki-tahotra mafy Saola sy Israely rehetra, nony nandre izany tenin'ilay Filistina izany. 	
09O	17	12	0,00000	 Ary Davida dia zanak'ilay Efrateana, tany Betleema any Jodà, atao hoe Isaïa izay nanan-janaka valo lahy. Ary lehilahy efa anti-panahy ihany izy sy efa nandroso fahanterana tamin'ny andron'i Saola. 	
09O	17	13	0,00000	 Lasa nanaraka an'i Saola tany amin'ny ady ny telo lahy zokiny tamin'ny zanak'Isaïa; ary izao no anaran'ireo zanany telo lahy lasa tany amin'ny ady: Eliaba no lahimatoa, Abinadaba no lahiaivo, ary Samà no fahatelony. 	
09O	17	14	0,00000	 Davida no faralahy. Izy telo lahy zokiny nanaraka an'i Saloa, 	
09O	17	15	0,00000	 ary Davida kosa dia nivoivoy avy tany amin'i Saola hiandry ny ondrin-drainy any Betleema. 	
09O	17	16	0,00000	 Nanatona marain-tsy hariva ilay Filistina, ary niseho nandritra ny efapolo andro. 	
09O	17	17	0,00000	 Ary hoy Isaïa tamin'i Davida, zanany: Ento ho an'ny rahalahinao ity lango iray efaha ity, sy ireto mofo folo ireto ka mandehana faingana mankany an-toby amin'ny rahalahinao. 	
09O	17	18	0,00000	 Ento koa ireto fromazy folo ireto, ho an'ny mpifehy arivony. Dia hamangy ny rahalahinao hianao, hizahanao raha tsara ihany izy, ary mitondrà famantarana avy any aminy. 	
09O	17	19	0,00000	 Ao amin'ny lohasahan'ny Terebinta Saola sy izy telo lahy ary ny lehilahy rehetra amin'Israely miady amin'ny Filistina. 	
09O	17	20	0,00000	 Nifoha maraina koa Davida, dia navelany tamin'ny mpiandry anankiray ny ondriny, noraisiny ireto vatsy ka nandeha araka ny nandidian'Isaïa azy izy. Tamin'ny nahatongavany tao amin'ny fitobiana indrindra dia nivoaka avy ao an-toby ndeha hilahatra hiady ny tafika, ka velona ny akoran'ady. 	
09O	17	21	0,00000	 Samy nilahatra ny Israelita sy ny Filistina, nifanatrika ny tafika roa tonta. 	
09O	17	22	0,00000	 Navelan'i Davida teo amin'ny mpiambina entana ny entany teny aminy, dia nihazakazaka nankeny amin'ny miaramila izy. Avy hatrany dia nanontany ny rahalahiny ny toe-pahasalamany. 	
09O	17	23	0,00000	 Mbola niresaka amin'ireo rahalahiny eo Davida, no inty ilay mpiady, Goliata no anarany, ilay Filistina avy any Geta nitsoaka avy eo amin'ny laharan'ny Filistina, sy niteny tahaka ny teo aloha ihany ary ren'i Davida izany.	
09O	17	24	0,00000	 Raha mahita io lehilahy io Israely rehetra, dia mihataka teo anatrehany, raiki-tahotra mafy loatra. 	
09O	17	25	0,00000	 Hoy ny Israelita anankiray nanao hoe: Jereo kely ity lehilahy mandroso eto! Hihaika an'Israely no androsoany. Ka izay lehilahy mahafaty an'io dia sady homen'ny mpanjaka harem-bevava no homeny ny zanany vavy ho vady, ary tsy hampandoaviny hetra ny tranon-drainy eo amin'Israely. 	
09O	17	26	0,00000	 Dia hoy Davida tamin'ireo olona teo anilany: Ahoana sy ahoana avy ange no hatao amin'izay mahafaty io Filistina io, ka mahafa-tondromaso an'Israely? Zinona izay Filistina; ilay tsy mifora io no dia hanala baraka ny tafiky ny Andriamanitra velona! 	
09O	17	27	0,00000	 Dia naverin'ny olona taminy ilay teny teo nataony hoe: izany sy izany no hatao amin'izay mahafaty an'io. 	
09O	17	28	0,00000	 Nirehitra tamin'i Davida ny fahatezeran'i Eliaba zokiny lahimatoa, nony nandre azy niteny tamin'ireo olona ireo izy, ka hoy izy: F'inona moa no nidinanao aty? Ary iza no namelanao ireny ondry vitsy ireny, any an'efitra? Fantatro moa raha ny avonavonao sy ny haratsiam-ponao, ny hizaha ny ady fotsiny no nidinanao taty! 	
09O	17	29	0,00000	 Hoy ny navalin'i Davida: Fa naninona re aho izao e? Moa tsy teny tsotra izao no nataoko? 	
09O	17	30	0,00000	 Izay dia niala teo aminy izy, ka ny hafa indray no nitenenany ireo teny teo ihany, ary novalian'ny olona toy ny teo ihany koa. 	
09O	17	31	0,00000	 Nony nandre ny teny nolazain'i Davida ny olona, dia nambarany tamin'i Saola izany, ka nampanalainy izy. 	
09O	17	32	0,00000	 Ary izao no nolazain'i Davida tamin'i Saola: Aza misy mamoy fo ny olona fa handeha hiady amin'io Filistina io ny mpanomponao. 	
09O	17	33	0,00000	 Fa hoy Saola tamin'i Davida: Tsy azonao atao ny mandroso hihaona amin'io Filistina io mba hiady aminy, fa hianao mbola zaza, izy efa lehilahy mpiady hatramin'ny fahatanorany. 	
09O	17	34	0,00000	 Ary hoy Davida tamin'i Saola: Raha niandry ny ondrin-drainy tany an-tsaha ny mpanomponao, ka nisy liona na orsa tonga naka iray tamin'ny andian'ondry, 	
09O	17	35	0,00000	 dia rafitra nanenjika azy aho sy nikapoka azy ka naka ny ondry teny am-bavany, ary raha nitsangana hamely ahy izy nohazoniko amin'ny valaoranony, nokapohiko dia novonoiko ho faty. 	
09O	17	36	0,00000	 Efa samy novonoin'ny mpanomponao ihany ny liona sy ny orsa, ka ho tahaka ny iray amin'ireny koa ilay Filistina ilay tsy mifora io; fa efa naniratsira ny tafiky ny Andriamanitra velona. 	
09O	17	37	0,00000	 Dia hoy koa Davida: Iaveh izay efa namonjy ahy tamin'ny liona sy ny orsa, no hamonjy ahy koa amin'ny tànan'io Filistina io. Ka hoy Saola tamin'i Davida: Andeha àry, ary homba anao anie Iaveh. 	
09O	17	38	0,00000	 Dia nampiakanjoin'i Saola an'i Davida ny akanjony, nasatrony ny lohany ny satroka valala mihoatra, nasalony azy ny fiarovan-tratra, 	
09O	17	39	0,00000	 nafehin'i Davida teo ambonin'ny akanjo fiadiany koa ny sabatr'i Saola, dia nanandrana namindra izy, fa mbola tsy nanandrana na oviana na oviana. Hoy Davida tamin'i Saola: Tsy afa-mamindra amin'ireto fiadiana ireto aho, fa tsy mba zatra amin'itony. Dia nesorin'i Davida ireny; 	
09O	17	40	0,00000	 ny tehiny no noraisiny teny an-tànany, vato kilonjy dimy no nofantenany teny amin'ny rian-driaka sy nataony tao an-kitapo fitondran'ny mpiandry ondry, kotra fasiany haza; ary ny antsamontadiny no nataony an-tànana, dia nandroso nanatona ilay Filistina izy. 	
09O	17	41	0,00000	 Nanatona an'i Davida tsikelikely ity Filistina, nialohan'ny lehilahy nitondra ny ampingany. 	
09O	17	42	0,00000	 Nijery ilay Filistina ka nahita an'i Davida, ary naneso azy, fa tanora kely, mena volo ary tsara tarehy. 	
09O	17	43	0,00000	 Hoy ilay Filistina tamin'i Davida: F'izaho angaha alika, no tehina no hankanesan'ialahy aty amiko? Dia nanozona an'i Davida amin'ireo andriamaniny ilay Filistina. 	
09O	17	44	0,00000	 Ary hoy ilay Filistina tamin'i Davida hoe: Mankanesa ety amiko ange ialahy, raha tsy omeko ny voro-manidina sy ny biby any an-tsaha ny nofon'ialahy e! 	
09O	17	45	0,00000	 Fa hoy kosa ny navalin'i Davida an'ilay Filistina: Hianao manatona ahy amin'ny sabatra aman-defona sy lefom-pohy, fa izaho kosa manatona anao amin'ny anaran'ny Tompon'ny tafika, ny Andriamanitry ny foloalindahin'Israely, izay notsiratsirainao. 	
09O	17	46	0,00000	 Anio dia hatolotry ny Tompo eo an-tànako hianao, ka hasiako hianao, ary hoesoriko eo amboninao ny lohanao; anio dia homeko ny voro-manidina any an-danitra sy ny bibin'ny tany ny fatin'ny tafiky ny Filistina, ka ho fantatry ny tany rehetra fa manana Andriamanitra Israely; 	
09O	17	47	0,00000	 ary ho fantatr'izao vahoaka rehetra izao fa tsy sabatra na lefona no amonjen'ny Tompo, fa azy ny ady, ka efa natolony eo an-tànanay hianareo.	
09O	17	48	0,00000	 Nitsangana ilay Filistina dia niainga nandroso hitsena an'i Davida, dia nohazakazahin'i Davida nohatonina teo amin'ny laharan'ny miaramila kosa izy, 	
09O	17	49	0,00000	 ka natsofok'i Davida tao anatin'ny kotrany ny tànany, notsoahany avy tao ny vato iray, ary nalefany tamin'ny antsamotady. Nahavoa ilay Filistina tamin'ny handriny izy, sady niletra tamin'ny handriny ny vato, ka lavo niankohoka tamin'ny tany izy. 	
09O	17	50	0,00000	 Nahomby noho ilay Filistina izany Davida tamin'ny antsamotady iray sy ny vato iray, dia novonoiny ho faty ilay Filistina. Tsy nisy sabatra teny an-tànan'i Davida. 	
09O	17	51	0,00000	 Nihazakazaka Davida dia niato teo akaikin'ilay Filistina, ary nalainy ny sabany, notsoahany tamin'ny tranony, ka namonoany azy, sy nanapahany ny lohany. 	
09O	17	52	0,00000	 Nony hitan'ny Filistina fa maty ilay olo-maheriny, dia vaky nandositra izy ireo. Ary nitsangana ny lehilahy amin'Israely sy Jodà sady nanakora ary nanenjika ny Filistina hatrany amin'ny fidirana ao Geta, sy hatrany am-bavahadin'i Akarona. Niampatrampatra teny an-dàlana ny fatin'ny Filistina hatrany Saraima ka hatrany Geta sy Akarona. 	
09O	17	53	0,00000	 Avy nanenjika ny Filistina ny zanak'Israely dia namabo ny tobiny. 	
09O	17	54	0,00000	 Ary ny lohan'ilay Filistina nalain'i Davida sy nampitondrainy any Jerosalema, ary ny fiadiany napetrany tao an-dainy. 	
09O	17	55	0,00000	 Nony efa nahita an'i Davida nandroso hiady amin'ilay Filistina Saola dia nanontany an'i Abnera, lehiben'ny foloalindahy hoe: Zanak'iza moa iny zazalahy iny, ry Abnera: Ary hoy Abnera: Marina toy ny maha-velona ny fanahinao, raha mba fantatro velively, ry mpanjaka. 	
09O	17	56	0,00000	 Ka hoy ny mpanjaka: Anontanio kely àry na zanak'iza na zanak'iza iny zazalahy iny. 	
09O	17	57	0,00000	 Nony niverina avy namono an'ilay Filistina Davida, dia nalain'i Abnera ka nentiny nankeo anatrehan'i Saola; ny lohan'ilay Filistina dia teny an-tànany. 	
09O	17	58	0,00000	 Dia hoy Saola taminy: Zanak'iza moa hianao, ry zatovo? Ary hoy Davida namaly hoe: zanak'Isaïa mpanomponao any Betleema.	
09O	18	1	0,00000	[FITIAVAN'I JONATASY AN'I DAVIDA - HIRAN'NY VEHIVAVY AMIN'ISRAELY - FIALONAN'I SAOLA AN'I DAVIDA - FANOMEZAN'I SAOLA AN'I MIKOLA ZANANY VAVY HO VADIN'I DAVIDA] Nony tapitra niteny tamin'i Saola Davida, dia raiki-pitia tamin'ny fanahin'i Davida ny fanahin'i Jonatasy, ka tia azy toy ny ainy Jonatasy. 	
09O	18	2	0,00000	 Androtr'izay ihany, dia noraisin'i Saola Davida ka tsy navelany hody any an-tranon-drainy. 	
09O	18	3	0,00000	 Ary Jonatasy nanao fanekem-pihavanana tamin'i Davida, fa tia azy toy ny ainy izy. 	
09O	18	4	0,00000	 Ka notsoahan'i Jonatasy nomena an'i Davida ny kapaoty nentiny, toy izany koa ny akanjo fiadiany, mbamin'ny sabany, hatramin'ny tsipìkany sy hatramin'ny fehin-kibony. 	
09O	18	5	0,00000	 Raha nivoaka Davida na aiza na aiza no nanirahan'i Saola azy dia nahomby izy; nataon'i Saola filohan'ny lehilahy mpiady izy, ary nankasitrahan'ny vahoaka rehetra hatramin'ny mpanompon'ny mpanjaka aza.	
09O	18	6	0,00000	 Nony niditra izy ireo, tamin'ny niverenan'i Davida avy namono ilay Filistina, dia nivoaka avy tamin'ny tanànan'Israely rehetra ny vehivavy, nihira sy nandihy teo anoloan'i Saola mpanjaka, an-kafaliana, tamin'ny feon'ny ampongatapaka sy ny valiha. 	
09O	18	7	0,00000	 Ka nifamaly ny vehivavy, ny mpandihy, nanao hoe: Arivoarivo no matin'i Saola, Fa alinalina kosa, ny an'i Davida. 	
09O	18	8	0,00000	 Tezitra mafy Saola ary tsy sitrany izany teny izany, ka hoy izy: Ny an'i Davida nataony alinalina, fa ny ahy kosa nataony arivoarivo ka ny fanjakana izany no sisa tsy azony. 	
09O	18	9	0,00000	 Hatramin'izay andro izay dia ratsy fijery an'i Davida Saola. 	
09O	18	10	0,00000	 Ny ampitson'izay dia nisy fanahy ratsy avy tamin'Andriamanitra nilatsaka tamin'i Saola, ka nihoalahoala teo afovoan 'ny tranony izy. Dia nitendry harpa, araka ny fanaony amin'ny andro hafa Davida, ary teo an-tànan'i Saola ny lefony. 	
09O	18	11	0,00000	 Nampandihizin'i Saola ny lefony; sady nataony hoe: Hataoko indray migorobaka Davida sy ny rindrina. Kanjo indroa Davida no nihodivitra teo anoloany. 	
09O	18	12	0,00000	 Dia natahotra an'i Davida Saola, satria nomba azy Iaveh, fa Saola kosa nialany; 	
09O	18	13	0,00000	 ka nataon'i Saola lavitra azy izy, ary natsangany ho mpifehy arivo lahy. Ary nivoaka sy niditra teo anatrehan'ny vahoaka izy. 	
09O	18	14	0,00000	 Nampiseho fahakingana tamin'izay rehetra nataony Davida ary nomba azy Iaveh. 	
09O	18	15	0,00000	 Natahotra azy Saola nahita ity izy hendry dia hendry; 	
09O	18	16	0,00000	 fa Israely sy Jodà rehetra kosa tia an'i Davida, noho izy nivoaka sy niditra teo anoloan'izy ireo.	
09O	18	17	0,00000	 Ary hoy Saola tamin'i Davida: Indro homeko ho vadinao Meroba, zanako vavimatoa. Misehoa ho mahery fo anefa hianao, ary tohàny ny adin'ny Tompo. Fa Saola nanao anakampo hoe: Aza ny tànako no mamely azy, fa aoka ny tànan'ny Filistina no hamely azy. 	
09O	18	18	0,00000	 Dia namaly an'i Saola Davida nanao hoe: Zinona moa aho, zinona ny aiko, ary zinona ny fianakavian'ikaky eo amin'Israely, no dia ho vinanton'ny mpanjaka aho? 	
09O	18	19	0,00000	 Kanjo nony tonga ny fotoana tokony hanomezana an'i Meroba zanakavavin'i Saola, ho vadin'i Davida, dia nomena ho vadin'i Hadriela, any Molati, indray kosa izy. 	
09O	18	20	0,00000	 Ary Mikola zanakavanin'i Saola tia an'i Davida; dia nampandrenesina an'i Saola izany, ka nankasitrahany. 	
09O	18	21	0,00000	 Hoy Saola anakampo: Homeko azy izy, mba ho fandrika ho azy, ka hamelezan'ny tànan'ny Filistina azy. Dia hoy Saola tamin'i Davida fanindroany: Ho tonga vinantoko hianao anio. 	
09O	18	22	0,00000	 Ary nomen'i Saola didy ny mpanompony, nataony hoe: Miresaha mangingina amin'i Davida ataovy hoe: Raiki-pitia anao ny mpanjaka, ary tia anao koa ny mpanompony rehetra, ka aoka ho vinanton'ny mpanjaka hianao amin'izao. 	
09O	18	23	0,00000	 Dia nolazain'ny mpanompon'i Saola tamin'i Davida mba ho ren'ny sofiny izany teny izany; ka hoy ny navalin'i Davida: Fa ataonareo ho zavatra kely ve izany ho vinanton'ny mpanjaka e? Izaho dia olo-mahantra sy iva razana. 	
09O	18	24	0,00000	 Notaterin'ny mpanompon'i Saola taminy izany, nataony hoe: izany no teny nataon'i Davida. 	
09O	18	25	0,00000	 Dia hoy Saola: Izao no holazainareo amin'i Davida: Tsy mila zavatra akory ho vody ondry ny mpanjaka, fa hodi-tsy miforan'ny Filistina zato lahy, mba ho voavaly faty ny fahavalon'ny mpanjaka. Ny hisamboran'ny tànan'ny Filistina an'i Davida no nampoizin'i Saola tamin'izany. 	
09O	18	26	0,00000	 Dia nolazain'ny mpanompon'i Saola tamin'i Davida izany teny izany, ka nankasitrahan'i Davida izany hoe ho tonga vinanton'ny mpanjaka izy. 	
09O	18	27	0,00000	 Ary tsy mbola tapitra akory ny fetr'andro dia nitsangana Davida ary niainga izy sy ny olony, namono roan-jato lahy tamin'ny Filistina sy nitondra ny hodi-tsy miforan'izy ireo Davida; ary nomeny ny mpanjaka araka ny isany marina mba hahatonga azy ho vinantony. Ka dia nomen'i Saola ho vadiny Mikola zanany vavy. 	
09O	18	28	0,00000	 Hitan'i Saola sy fantany tsara, fa omban'ny Tompo Davida, ary Mikola zanakavavin'i Saola dia tia an'i Davida. 	
09O	18	29	0,00000	 Ka nitombo ny fahatahoran'i Saola an'i Davida ary nitsangan-ko fahavalon'i Davida Saola isan'andro isan'andro.	
09O	18	30	0,00000	 Tonga nanafika ireo andrianan'ny Filistina ary isaky ny nivoaka ireny, dia nahomby nandresy azy Davida noho ny fahakingany mihoatra noho ny mpanompon'i Saola rehetra, ka tonga malaza indrindra ny anarany.	
09O	19	1	0,00000	[JONATASY NIFONA HO AN'I DAVIDA, FA SAOLA KOSA NITADY HAHAFATY AZY; ARY DAVIDA NANDOSITRA TANY AMIN'I SAMOELA] Niresaka tamin'i Jonatasy zanany sy ny mpanompony rehetra Saola ny amin'izay hahafaty an'i Davida. Fatratra kosa anefa ny fitiavan'i Jonatasy zanak'i Saola an'i Davida. Koa nampandre an'i Davida Jonatasy nanao hoe:	
09O	19	2	0,00000	 Tadiavin'i Saola raiko hovonoina hianao ka mitandrema tena rahampitso maraina, mihataha ka miere.	
09O	19	3	0,00000	 Ary hivoaka aho ka ho eo anilan'i dada amin'ny saha misy anao, ka hiresaka amin'i dada ny aminao, dia ho hitako izay heviny, ka hampandrenesiko anao.	
09O	19	4	0,00000	 Nilaza soa an'i Davida, tamin'i Saola rainy, Jonatasy, fa hoy izy taminy: Aoka ny mpanjaka tsy hanota amin'i Davida mpanompony, satria tsy nanota taminao izy. Fa vao mainka koa soa ho anao aza ny nataony rehetra,	
09O	19	5	0,00000	 nanao vy very ny ainy, namono an'ilay Filistina izy, ka izy no nanaovan'ny Tompo famonjena lehibe ho an'Israely rehetra. Nahita izany hianao sy nifaly tamin'izany. Ka ahoana no hanotanao amin'ny rà tsy manan-tsiny, amin'ny famonoana, tsy misy antony, an'i Davida?	
09O	19	6	0,00000	 Nihaino ny tenin'i Jonatasy Saola, ka nianiana Saola nanao hoe: Velona Iaveh, tsy hovonoina Davida!	
09O	19	7	0,00000	 Dia nantsoin'i Jonatasy Davida ary nilazan'i Jonatasy izany teny rehetra izany, vao nentin'i Jonatasy nankeo amin'i Saola Davida, ka nitoetra teo anatrehany, toy ny taloha indray.	
09O	19	8	0,00000	 Ary nisy ady indray, ka nivoaka hanohitra ny Filistina Davida ka nandrafitra ady taminy; noreseny mafy tokoa izy ireo ka vaky nandositra teo anoloany.	
09O	19	9	0,00000	 Tamin'izay tonga tamin'i Saola ilay fanahy ratsy avy tamin'ny Tompo, raha nipetraka tao an-tranony, nitana ny lefony teo an-tànany izy; ka notendren'i Davida tamin'ny tànany ny harpa.	
09O	19	10	0,00000	 Notadiavin'i Saola hasiany ny lefona Davida sy ny rindrina, saingy nitsoaka teo anatrehan'i Saola Davida ka ny lefona no nakapony tamin'ny rindrina. Dia nandositra Davida nilefa nandritra ny alina.	
09O	19	11	0,00000	 Nanirahan'i Saola olona, tany an-tranon'i Davida, hisambotra azy sy hamono azy ny ampitso; fa nilazan'i Mikola vadiny an'izany Davida, nataony hoe: Raha tsy mandositra anio alina hianao, rahampitso ihany dia maty.	
09O	19	12	0,00000	 Dia nampidinin'i Mikola tamin'ny varavaran-kely Davida dia lasa nandositra Davida ka voavonjy.	
09O	19	13	0,00000	 Nalain'i Mikola ny terafima nony avy eo, ka nampidiriny teo am-parafara, ary hoditr'osivavy no nataony teo amin'ny fitoeran'ny lohany, ary norakofany lamba.	
09O	19	14	0,00000	 Ka nony nirahin'i Saola haka an'i Davida ny olona nirahiny, dia hoy ravehivavy: Marary izy.	
09O	19	15	0,00000	 Fa naverin'i Saola indray ny olona nirahiny hizaha an'i Davida, ka hoy izy: Ento mankaty amiko amin'ny farafara izy, hamonoako azy.	
09O	19	16	0,00000	 Dia niverina ny iraka, kanjo inty Terafima no teo am-pandriana mbamin'ny hoditr'osy teo amin'ny fitoeran'ny lohany.	
09O	19	17	0,00000	 Ka hoy Saola tamin'i Mikola: Nahoana hianao no namitaka ahy toy izany, ka namela ny fahavaloko handeha mba ho voavonjy izy? Fa hoy ny navalin'i Mikola an'i Saola: Izao no nataony tamiko: Avelao aho handeha sao hovonoiko hianao.	
09O	19	18	0,00000	 Toy izany no nandosiran'i Davida, ka dia voavonjy izy. Nankany amin'i Samoela tany Ramà izy, ka notantarainy taminy izay rehetra nataon'i Saola taminy. Dia niara-nandeha tamin'i Samoela honona tany Najota izy.	
09O	19	19	0,00000	 Nisy nilaza izany tamin'i Saola nanao hoe: Indro Davida ao Najota, any Ramà.	
09O	19	20	0,00000	 Dia naniraka olona haka an'i Davida Saola; kanjo nony hitan'ireo ny antoko-mpaminany naminany ary Samoela nitsangana teo nitarika azy ireo, dia tonga tamin'ny irak'i Saola ny Fanahin'Andriamanitra ka naminany koa izy ireo.	
09O	19	21	0,00000	 Nambara tamin'i Saola izany, ka naniraka olon-kafa izy, ary naminany koa ireo. Dia naniraka olona fanintelony indray Saola nefa naminany ihany koa ireo. 	
09O	19	22	0,00000	 Tamin'izany dia ny tenan'i Saola no nankany Ramà. Nony tonga tao amin'ilay lavaka lehibe famorian-drano, any Sokao, izy, dia nanontany hoe: Aiza moa Samoela sy Davida? Ka nisy namaly azy hoe: Indreo izy ao Najota any Ramà. 	
09O	19	23	0,00000	 Dia nizotra nankany Najota any Ramà izy, ary tonga tao aminy koa ny Fanahin'Andriamanitra dia nandeha ary naminany mandra-pahatongany tany Najota any Ramà. 	
09O	19	24	0,00000	 Mba niala lamba ka naminany koa izy teo anatrehan'i Samoela, sy nipetraka tamin'ny tany, tsy nitafy, nandritra iny andro iny sy ny alina manontolo. Izany no anton'ny fitenin'ny olona hoe: Mba isan'ny mpaminany koa ve Saola?	
09O	20	1	0,00000	[FARAN'NY NITADIAVAN'I JONATASY HAMPIHAVANA AN-DRAINY AMIN'I DAVIDA - NISARA-TOERANA JONATASY SY DAVIDA] Nandositra niala tany Najota any Ramà Davida, ka nony tonga izy dia niala teo anatrehan'i Jonatasy hoe: Inona no nataoko? Inona no heloko? Ary inona no fahadisoako teo anatrehan-drainao no dia mitady ny aiko izy: 	
09O	20	2	0,00000	 Dia hoy Jonatasy taminy: Sanatria izany! Tsy ho faty hianao. Tsy misy tsy ambaran'i dada ahy izay ataony, na zava-dehibe na zavatra kely; ka ahoana ange no hanafenany an'izany amiko? Tsy misy izany mihitsy! 	
09O	20	3	0,00000	 Fa namaly tamim-pianinana Davida nanao hoe: Fantatry ny rainao marimarina, fa nahita fitia eo imasonao aho, ka hoy izy: Aoka tsy ho fantatr'i Jonatasy izany, fandrao malahelo izy. Kanefa toy ny mahavelona an'ny Tompo sy ny mahavelona ny ainao dia marina raha tsy iray dia monja no elanelako amin'ny fahafatesana! 	
09O	20	4	0,00000	 Dia hoy Jonatasy tamin'i Davida: Na inona na inona ambaran'ny fanahinao, dia hataoko ho anao avokoa. 	
09O	20	5	0,00000	 Ary hoy Davida tamin'i Jonatasy: Izao àry: rahampitso no tsinam-bolana, ka tokony hipetraka eo anilan'ny mpanjaka amin'ny sakafo aho; avelao aho handeha dia hiery any an-tsaha, mandra-paharivan'ny andro fahatelo. 	
09O	20	6	0,00000	 Ary raha tsikaritry ny rainao fa tsy eo aho, dia ataovy hoe: Niera tamiko Davida mba hikaretsaka kely any Betleema tanànany, fa atao ao ny sorona fanao isan-taona ho an'ny fianakaviany rehetra. 	
09O	20	7	0,00000	 Ka raha ataony hoe: Tsara izany, dia mahazo mandry tsy amin'ahiahy ny mpanomponao. Fa raha tezitra kosa izy, dia fantaro fa efa ifofoany mihitsy ny ratsy. 	
09O	20	8	0,00000	 Ka manaova soa amin'ny mpanomponao, fa fanekem-pihavanana natao tamin'ny anaran'ny Tompo no nanintonanao ny mpanomponao ho ato aminao. Raha misy hadisoana ato amiko dia ny tenanao mihitsy mamono ahy, fa inona indray no itondranao ahy any amin-drainao? 	
09O	20	9	0,00000	 Dia hoy Jonatasy taminy: Halaviro anao izany hevitra izany! Fa raha fantatro marina fa efa tapaka ao an-tsain'i dada ny hanao ratsy hahavoa anao dia ianianako ny hilaza izany aminao. 	
09O	20	10	0,00000	 Ary hoy Davida tamin'i Jonatasy: Iza anefa no hilaza izany amiko, na izay teny sarotra havalin-drainao? 	
09O	20	11	0,00000	 Ka hoy Jonatasy tamin'i Davida: Andeha àry isika hivoaka ho any an-tsaha. Dia nivoaka nankany an-tsaha izy roa lahy.	
09O	20	12	0,00000	 Ary hoy Jonatasy tamin'i Davida: Iaveh Andriamanitr'Israely! Hotsapaiko i dada rahampitso na rahafakampitso, ka raha tsy misy hatahorana ny amin'i Davida, ka tsy maniraka hilaza izany aminao aho, 	
09O	20	13	0,00000	 dia aoka ho entin'ny Tompo amin'izany ngidiny indrindra Jonatasy. Ary raha ny hanisy ratsy anao no sitrak'i dada dia hampandrenesiko izany koa hianao, ka halefako mba handehananao amim-piadanana, ary homban'ny Tompo anao, toy ny nombany an'i dada. 	
09O	20	14	0,00000	 Ary raha mbola velona ihany aho, dia aoka ny hatsaram-pon'ny Tompo no hataonao amiko, 	
09O	20	15	0,00000	 ary raha maty aho, aoka tsy hesorinao mandrakizay amin'ny fianakaviako ny hatsaram-ponao, na dia amin'izay handringanan'ny Tompo ny fahavalon'i Davida rehetra ety ambonin'ny tany aza. 	
09O	20	16	0,00000	 Toy izany no nanaovan'i Jonatasy fanekem-pihavanana tamin'ny fianakavian'i Davida, ka namalian'ny Tompo ny fahavalon'i Davida. 	
09O	20	17	0,00000	 Ary mbola nangataka mafy tamin'i Davida indray koa Jonatasy, noho ny fitiavany azy, fa tia azy toy ny ainy izy. 	
09O	20	18	0,00000	 Hoy Jonatasy taminy: Rahampitso izao no tsinam-bolana, ary ho hitan'ny olona fa foana ny fitoeranao. 	
09O	20	19	0,00000	 Koa amin'ny andro fahatelo, midìna faingana dia mankanesa ao amin'ilay fitoerana nierenao androtry ny nitrangan'ilay raharaha, ka eo akaikin'ny vaton'i Ezela mitoetra. 	
09O	20	20	0,00000	 Ary handefa zana-tsipìka telo mankamin'ny vato aho toy ny mikendry zavatra. 	
09O	20	21	0,00000	 Ary indro hirahiko ny zazalahy hataoko hoe: mandehana zahao ny zana-tsipìka. 	
09O	20	22	0,00000	 Raha lazaiko amin'ny zazalahy hoe: Ireo aorianao ireo ny zana-tsipìka ka raiso! dia avia hianao, fa tsara tsy misy maninona ny aminao, ka tsy misy atahorana, velona Iaveh! Fa raha hoy aho amin'ilay zazalahy manao hoe: Ireo alohanao ireo ny zana-tsipìka! dia mandehana fa Iaveh no mampandeha anao. 	
09O	20	23	0,00000	 Ary ny amin'ny teny nifanaovantsika izaho sy hianao dia indro fa anelanelako izaho sy hianao, mandrakizay, Iaveh. 	
09O	20	24	0,00000	 Dia niery tany an-tsaha Davida. Ary nony tonga ny tsinam-bolana, dia nipetraka hihinana teo amin'ny fanasana ny mpanjaka. 	
09O	20	25	0,00000	 Ka araka ny fanao dia nipetraka teo amin'ny sezany ny mpanjaka, dia ilay seza manolotra ny rindrina, Jonatasy nitsangana, ary Abnera nipetraka teo anilan'i Saola, ary ny fipetrahan'i Davida dia foana. 	
09O	20	26	0,00000	 Tsy niteny na inona na inona Saola tamin'io andro io, fa nisy zavatra nahazo azy izay, hoy izy, ka tsy madio izy, eny tokoa tsy madio izy. 	
09O	20	27	0,00000	 Nony ampitso, andro faharoan'ny volan-tsinana, mbola foana ihany ny fipetrahan'i Davida, ka hoy Saola tamin'i Jonatasy zanany: Nahoana ny zanak'Isaïa no tsy tonga tamin'ny fanasana, omaly sy androany? 	
09O	20	28	0,00000	 Dia hoy Jonatasy namaly an'i Saola: Niera nanao lemozy tamiko Davida ho any Betleema, 	
09O	20	29	0,00000	 fa hoy izy: Avelao kely re aho handeha, fa misy fisoronam-pianakaviana ho anay any an-tanàna, sady nanafatrafatra ahy ery ny rahalahiko, ka raha mba nahita fitia teo imasonao ihany aho, avelao aho hankany, sady hizaha ny rahalahiko. Izany no antony tsy nahatongavany teto amin'ny latabatry ny mpanjaka. 	
09O	20	30	0,00000	 Izay dia nirehitra tamin'i Jonatasy ny fahatezeran'i Saola ka hoy izy taminy: Ry zana-behivavy ratsy sy maditra. Moa tsy fantatro fa misakaiza amin'ny zanak'Isaï hianao? Ho fahafaham-baraka hoanao sy ho fahafaham-baraka ho an'ny kibon-dreninao izany! 	
09O	20	31	0,00000	 Satria raha mbola velona ety ambonin'ny tany koa iny zanak'Isaïa iny dia tsy hisy fandriam-pahalemana ho anao na ho an'ny fanjakanao. Koa ankehitriny, ampanalao izy hankaty amiko, fa zanaky ny fahafatesana izy. 	
09O	20	32	0,00000	 Namaly an'i Saola rainy, Jonatasy, ka nanao taminy hoe: Ahoana no hovonoina izy? Fa naninona izy? 	
09O	20	33	0,00000	 Dia nampandihizin'i Saola ny lefony, ndeha hamelezany azy. Fantatr'i Jonatasy fa nofofoin-drainy hovonoina tokoa Davida. 	
09O	20	34	0,00000	 Nitsangana Jonatasy niala teo amin'ny latabatra tamim-pahatezerana mafy, ary tsy nety nihinan-kanina tamin'ny andro faharoan'ny volan-tsinana. satria nalahelo izy noho ity Davida dia nalain-drainy baraka. 	
09O	20	35	0,00000	 Nony ampitso maraina, dia nankany an-tsaha Jonatasy araka ny nifanekeny tamin'i Davida. Ka nisy zazalahy kely anankiray nanaraka azy. Hoy izy tamin'ilay zazalahy: 	
09O	20	36	0,00000	 Mandehana faingana, tadiavo ny zana-tsipìka halefako. Dia nihazakazaka razazalahy ka nalefan'i Jonatasy hihoatra azy ny zana-tsipìka. 	
09O	20	37	0,00000	 Nony tonga teo amin'ny toerana nipetrahan'ny zana-tsipìka nalefan'i Jonatasy ny zazalahy, dia nantsoin'i Jonatasy ny zazalahy nataony hoe: Moa tsy ery alohanao va ny zana-tsipìka? 	
09O	20	38	0,00000	 Ary nantsoantsoin'i Jonatasy indray ny zazalahy nataony hoe: Mihazakazaha faingana fa aza mijanonjanona. Dia noraisin'io zazalahin'i Jonatasy io ny zana-tsipìka, ary niverina nankeo amin'ny tompony izy. 	
09O	20	39	0,00000	 Tsy nahalala na inona na inona ilay zazalahy, fa Jonatasy sy Davida ihany no nahafantatra izany. 	
09O	20	40	0,00000	 Dia nomen'i Jonatasy an-drazazalahy izay niaraka taminy ny fiadiany ka hoy izy taminy: Mandehana ento mankany an-tanàna ireto. 	
09O	20	41	0,00000	 Vao lasa ilay zazalahy dia nitsangana avy eny atsimo Davida ary nidaboka tamin'ny tany dia niankohoka intelo, vao nifanoroka izy roa lahy, ka samy rafitra nitomany tamin'ny namany avy izy ireo: ary Davida nanao ranomaso havozona mihitsy. 	
09O	20	42	0,00000	 Dia hoy Jonatasy tamin'i Davida: Mandehana amim-piadanana, fa efa samy nianiana tamin'ny anaran'ny Tompo izaho sy hianao, nanao hoe: Iaveh no anelanelako, izaho sy hianao, ary ny taranakao sy ny taranako, mandrakizay.	
09O	21	1	0,00000	[NY NANDOSIRAN'I DAVIDA TANY NOBE, AMIN'I AKIMELEKA, SY TANY GETA AMIN'I AKISA MPANJAKA] Koa Davida moa nitsangana dia lasa nandeha, fa Jonatasy kosa niditra nankany an-tanàna.	
09O	21	2	0,00000	 Lasa nankany Nobe amin'i Akimeleka mpisorona Davida ka taitra mafy Akimeleka nitsena an'i Davida nanao taminy hoe: Nahoana ity hianao no honjohonjonao irery, fa tsy misy miaraka aminao? 	
09O	21	3	0,00000	 Dia hoy ny navalin'i Davida tamin'i Akimeleka mpisorona: Nomen'ny mpanjaka didy aho, nataony hoe; Aoka tsy hisy olona hahalala ny raharaha anirahako anao, sy nanomezako didy anao. Ka nomeko fotoana any ananona any ny olona momba ahy. 	
09O	21	4	0,00000	 Ary amin'izao kosa inona no vonona eo am-pelatànanao izao? Omeo mofo dimy aho eto an-tànako na izay sendra hita.	
09O	21	5	0,00000	 Ary hoy ity mpisorona namaly an'i Davida hoe: Tsy misy mofo fihinana eto amiko, mofo voahasina no misy; tsy maintsy ho nifady vehivavy ahay anefa ny olona. 	
09O	21	6	0,00000	 Ka hoy Davida namaly ny mpisorona nanao hoe: Hatramin'ny nandehanako hateloana izay no efa nifady vehivavy izahay, sady masina koa ny kapaoky ny olona miaraka amiko, ka na tsy masina aza ny dia, ny amin'ny momba ny kapaoka kosa dia voahasina. 	
09O	21	7	0,00000	 Dia nomen'ny mpisorona mofo voahasina izy, fa tsy nisy mofo hafa teo afa-tsy ny mofo aseho, izay efa nesorina teo anoloan'ny Tompo mba hosoloana ny mofo mafana amin'ny fotoana fanesorana azy. 	
09O	21	8	0,00000	 Tao indrindra ny lehilahy anankiray amin'ny mpanompon'i Saola tamin'izay andro izay, fa voahazona teo anatrehan'ny Tompo; Doega Edomita no anarany, ary lehiben'ny mpiandry ny ondrin'i Saola izy.	
09O	21	9	0,00000	 Ary hoy Davida tamin'i Akimeleka: Tsy misy lefina na sabatra va ato aminao? Fa tsy naharay ny sabatro na ny fiadiana ho entiko akory aho fa maika ny raharaha nandidian'ny mpanjaka ahy. 	
09O	21	10	0,00000	 Dia hoy ny navalin'ny mpisorona: Ny sabatr'i Goliata, ilay Filistina, izay novonoinao tao amin'ny lohasahan'ny Terebinta no ao, indro mifono ny lamba kapaoty ao ivohon'ny efoda ao izy. Ka raha tianao hoentina iny, dia ento, fa tsy misy afa-tsy iny eto. Ary hoy Davida: Tsy misy hoatra an'iny ka omeo ahy iny. 	
09O	21	11	0,00000	 Nitsangana Davida ary androtr'izay ihany dia nandositra lavitra an'i Saola, ka tany amin'i Akisa mpanjakan'i Geta no nalehany. 	
09O	21	12	0,00000	 Ary hoy ny mpanompon'i Akisa taminy: Tsy io va no Davida, mpanjakan'ny tany? Tsy io va no nanaovana hira arahim-pandihizana hoe: Arivoarivo no matin'i Saola, Ary alinalina no matin'i Davida? 	
09O	21	13	0,00000	 Nieritreritra ny amin'izany teny izany Davida, ka raiki-tahotra mafy an'i Akisa mpanjakan'i Geta. 	
09O	21	14	0,00000	 Dia nody adala teo anatrehan'izy ireo sy niseho ho very saina teo am-pelatànany izy: noveleziny, nataony langoraona ny lela vavahady; ary navelany hitsororoka amin'ny somony ny ranon'iviny. 	
09O	21	15	0,00000	 Ka hoy Akisa tamin'ny mpanompony: Hitanareo fa adala io lehilahy io, ka ahoana no nitondranareo azy aty amiko? 	
09O	21	16	0,00000	 Tsy ampy olona adala ato amiko angaha no itondranareo an'io, hanondrana eto anatrehako? Io ve dia tokony hiditra izay tranoko akory?	
09O	22	1	0,00000	[DAVIDA TANY ODOLAMA, TANY AMIN'NY MPANJAKAN'I MOABA - SAOLA NAMPAMONO AN'I AKIMELEKA SY IREO MPISORONA MARO TANY NOBE] Niala teo Davida ka nandositra tany amin'ny zohin'i Odolama. Nony nandre izany ny rahalahiny sy ny fianakavian-drainy rehetra, dia nidina nankany aminy koa.	
09O	22	2	0,00000	 Ary niangona teo aminy avokoa ny nampahorina, ny ananan'olon-trosa, ny manan'alahelo, rehetra, ka tonga filohan'ireo izy, ary nisy sahabo ho efa-jato lahy no teo aminy.	
09O	22	3	0,00000	 Avy eo Davida dia nankany Masfà any Moaba, ka nanao tamin'ny mpanjakan'i Moaba hoe: Raha sitrakao, aoka homena malalaka hihataka aty aminao ny ray aman-dreniko, mandra-pahafantatro izay hanaovan'Andriamanitra ahy.	
09O	22	4	0,00000	 Dia nentiny ho eo anatrehan'ny mpanjakan'i Moaba izy ireo, ka nonina teo aminy, mandritra ny fotoana rehetra nipetrahan'i Davida tao amin'ny fitoerana mimanda.	
09O	22	5	0,00000	 Hoy ny mpaminany Gada tamin'i Davida hoe: Aza mitoetra amin'ny fitoerana mimanda hianao, fa mandehana miverina any amin'ny tanin'i Jodà. Dia lasa Davida nankany amin'ny ala Hareta. 	
09O	22	6	0,00000	 Ren'i Saola fa hoe hita Davida sy ny olona niaraka taminy. Tamin'izay Saola hipetraka tao Gabaà, tambanin'ny tamariska teo an-kavoana, nitana lefona teny an-tànany; ary nilahatra nanodidina azy ny mpanompony rehetra. 	
09O	22	7	0,00000	 Niteny tamin'ny mpanompony nilahatra teo anoloany Saola nanao hoe: Mihainoa, hianareo Benjamita: Moa ve ny zanak'Isaï hanome anareo rehetra saha aman-tanim-boaloboka koa, hanao anareo rehetra ho tompon'arivo aman-tompon-jato, 	
09O	22	8	0,00000	 no dia niray tetika hamely ahy hianareo rehetra, ka tsy mba nisy nilaza tamiko fa nanao fanekena tamin'ny zanak'Isaï ny zanako, sady tsy nisy malahelo ahy amin'izany hianareo na nampandre ahy fa ny zanako nampiodina ny mpanompoko tamiko, hamelarany fandrika amiko, araka izao ataony ankehitriny izao?	
09O	22	9	0,00000	 Dia hoy Doega ilay Edomita lehiben'ny mpanompon'i Saola namaly azy: Hitako tonga tany Nobe, tao amin'i Akemeleka zanak'i Akitoba, ny zanak'i Isaï. 	
09O	22	10	0,00000	 Ary Akimeleka nanontany an'ny Tompo ho azy, sy nanome vatsy azy, sady nanome azy ny sabatra'i Goliata Filistina.	
09O	22	11	0,00000	 Nampiantsoin'ny mpanjaka Akimeleka mpisorona, zanak'i Akitoba, mbamin'ny fianakavian-drainy rehetra dia ireo mpisorona tany Nobe. 	
09O	22	12	0,00000	 Dia nankany amin'ny mpanjaka izy rehetra ireo, ka hoy Saola: Henoy, ry zanak'i Akitoba. Ary hoy ny navalin'io: Inty aho tompoko! 	
09O	22	13	0,00000	 Hoy Saola taminy: Nahoana hianao sy ny zanak'Isaï no niray tatika hamely ahy: Fa nanome mofo sy sabatra azy hianao, ary nanontany an'Andriamanitra ho azy mba hikomiany amiko sy hamelarany fandrika amiko toy izao ankehitriny izao? 	
09O	22	14	0,00000	 Fa namaly ny mpanjaka, Akimeleka ka nanao hoe: Iza moa amin'ny mpanomponao rehetra no tahaka an'i Davida, mahatoky indrindra, vinanton'ny mpanjaka, mpanolo-tsaina anao, sady manan-kaja ao an-tranonao? 	
09O	22	15	0,00000	 Ary moa vao androany va aho no nanomboka nanontany an'Andriamanitra ho azy? Sanatria ahy izany! Ka aoka re ny mpanjaka tsy hanadidy ny mpanompony, amin'izao zavatra mety hahatratra ny ankohonan'ikaky rehetra izao, fa tsy mahalala kely na be amin'izany velively akory ny mpanomponao. 	
09O	22	16	0,00000	 Hoy ny mpanjaka: Hovonoina hianao, ry Akimeleka, dia hianao sy ny ankohonan-drainao rehetra! 	
09O	22	17	0,00000	 Dia hoy ny mpanjaka tamin'ireo miaramila mpanotrona azy nitsangana teo akaikiny: Mihodìna ka vonoy ny mpisoron'ny Tompo! fa momba an'i Davida ny tànan'ireo; nahalala azy ho mandositra ireo, nefa tsy nilaza izany tamiko akory. Tsy nety naninjitra ny tànany hamely ny mpisoron'ny Tompo anefa ny mpanompon'ny mpanjaka. 	
09O	22	18	0,00000	 Ka hoy ny mpanjaka tamin'i Doega: Mihodìna, hianao ka vonoy ny mpisorona! Dia nihodina Doega ilay Edomita ka izy no namono ny mpisorona, ary olona valopolo lahy samy manao efoda rongony no matiny tamin'izay andro izay. 	
09O	22	19	0,00000	 Nasian'i Saola tamin'ny lelan-tsabatra koa Nobe, tanànam-pisorona, ka matin'ny sabatra avokoa, na lahy na vavy, na ankizy madinika na zaza minono, na omby na ampondra na ondry. 	
09O	22	20	0,00000	 Anankiray ihany tamin'ny zanak'i Akimeleka zanak'i Akitoba no afa-nandositra; Abiatara no anarany, ary nandositra tany amin'i Davida izy. 	
09O	22	21	0,00000	 Nambaran'i Abiatara tamin'i Davida ny namonoan'i Saola ny mpisoron'ny Tompo. 	
09O	22	22	0,00000	 Ka hoy Davida tamin'i Abiatara: Efa fantatro androtr'izay ihany fa Doega Edomita izay tao tamin'izay dia tsy maintsy hilaza amin'i Saola. Koa izaho no antony namonoana ny fianakavian-drainao rehetra. 	
09O	22	23	0,00000	 Mijanòna aty amiko, ary aza matahotra, fa izay mitady ny aiko mitady ny ainao koa, ka ho tsara ambina hianao eto anilako.	
09O	23	1	0,00000	[DAVIDA TANY KEILÀ, TANY AN'EFITRA ZEFA SY MAONA] Ary nisy olona tonga nilaza tamin'i Davida hoe: Indreo ny Filistina mamely an'i Keilà, sady mamabo eny am-pamoloana. 	
09O	23	2	0,00000	 Dia nanontany an'ny Tompo Davida nanao hoe: Handeha hamely izao Filistina izao va aho? Ary hoy ny navalin'ny Tompo an'i Davida: Mandehana fa handresy ny Filistina hianao sy hanafaka an'i Keilà. 	
09O	23	3	0,00000	 Hoy anefa ny olon'i Davida taminy: Indro fa aty Jodà aza isika ity matahotra, ka mainka izany hoe ho any Keilà hiady amin'ny miaramilan'ny Filistina! 	
09O	23	4	0,00000	 Dia nanontany an'ny Tompo indray Davida, ka hoy Iaveh namaly azy: Mitsangàna hianao, midìna any Keilà, fa hatolotro eo an-tànanao ny Filistina. 	
09O	23	5	0,00000	 Dia nandeha Davida nankany Keilà niaraka tamin'ny olona momba azy, ka niady tamin'ny Filistina. Nahorony ny biby fiompiny, ary nandresy azy mafy dia mafy izy. Izany no namonjeny ny mponina tao Keilà. 	
09O	23	6	0,00000	 Fony Abiatara zanak'i Akimeleka nandositra tany amin'i Davida any Keilà dia nidina izy nitondra ny efoda eo an-tànany. 	
09O	23	7	0,00000	 Nisy nilaza tamin'i Saola fa hoe nankany Keilà Davida, ka hoy Saola hoe: Natolotr'Andriamanitra eo an-tànako izy, fa nanao izay mahatafahidy azy izy nankany amin'ny tanàna misy vavahady sy hidiny. 	
09O	23	8	0,00000	 Ka nantsoin'i Saola ny olona rehetra hiantafika hidina any Keilà sy hanao fahirano an'i Davida sy ny olony. 	
09O	23	9	0,00000	 Fa rahefa fantratr'i Davida kosa fa niomana hanisy ratsy azy Saola, dia hoy izy tamin'i Abiatara mpisorona: Ento aty ny efoda. 	
09O	23	10	0,00000	 Dia hoy Davida: Ry Iaveh Andriamanitr'Israely ô, nandre ny mpanomponao fa mioman-ko avy aty Keilà Saola mba handrava ny tanàna noho ny amiko. 	
09O	23	11	0,00000	 Ka moa hatolotry ny mponina eto Keilà eo an-tànany va aho? Ary moa hidina va Saola araka ny ren'ny mpanomponao? Ho sitrakao anie ny hanambara izany amin'ny mpanomponao, ry Iaveh Andriamanitr'Israely! Dia hoy Iaveh namaly: Hidina izy. 	
09O	23	12	0,00000	 Ary hoy Davida: Moa hatolotry ny mponina eto Keilà eo an-tànan'i Saola va aho sy ny oloko? Ka hoy Iaveh: Hatolony azy hianao. 	
09O	23	13	0,00000	 Dia niainga Davida sy ny olony, sahabo ho enin-jato lahy, ka niala tao Keilà, ka dia nandeha nankatsy nankary nanao anjoanjo tany. Nony ren'i Saola fa hoe nandositra niala tao Keilà Davida dia niato tsy nandeha izy. 	
09O	23	14	0,00000	 Nonina tany an'efitra Davida tao amin'ny fitoerana mimanda, dia nitoetra tao amin'ny tendrombohitra amin'ny efitr'i Zifa. Nitady azy isan'andro Saola, fa tsy natolotr'Andriamanitra teo an-tànany izy.	
09O	23	15	0,00000	 Fantatr'i Davida fa niainga niantafika hanala ny ainy Saola ary Davida nitoetra tao amin'ny efitr'i Zifa, any anaty ala. 	
09O	23	16	0,00000	 Dia niainga nankany amin'i Davida tany an'ala Jonatasy zanak'i Saola. Nankahery ny tànany ao amin'Andriamanitra izy ka nanao taminy hoe: 	
09O	23	17	0,00000	 Aza matahotra fa ny tànan'i Saola raiko tsy hahazo anao. Hianao hanjaka amin'Israely, ary izaho no ho lefitrao manaraka anao, fantatr'i Saola raiko tsara izany. 	
09O	23	18	0,00000	 Dia nanao fanekem-pihavanana teo anatrehan'ny Tompo izy roa lahy; ka Davida nijanona tany an'ala ary Jonatasy niverina nody any aminy.	
09O	23	19	0,00000	 Ary niakatra nankany amin'i Saola tany Gabaà, ny Zifiana, ka nilaza hoe: Miery any aminay Davida ao amin'ny fitoerana mimanda any an'ala, amin'ny havoan'i Hakila, atsimon'ny tany lava volo. 	
09O	23	20	0,00000	 Koa araka ny fanirian'ny fanahinao rehetra dia midìna, ry mpanjaka, fa anay ny manolotra azy eo an-tànan'ny mpanjaka. 	
09O	23	21	0,00000	 Dia hoy Saola: Hotahin'ny Tompo anie hianareo noho izao famindram-ponareo amiko izao. 	
09O	23	22	0,00000	 Ary miangavy anareo aho, mandehana tilio tsara indray aloha, fantaro ka zahao avokoa ny toerana alehany sy ny olona nahita azy tao, fa konjolahy anie izy izay, hono! 	
09O	23	23	0,00000	 Ka zahao sy fantaro avokoa ny toerana rehetra fiereny, dia miverena aty amiko mitondra fanoroana izany mazava, dia handeha miaraka aminareo aho. Fa raha eto amin'ny tany koa iny dia hokarohiko amin'ny arivon'i Jodà rehetra. 	
09O	23	24	0,00000	 Koa dia niainga ireo nankany Zifa hialoha an'i Saola. Fa Davida sy ny olony izany efa nankany amin'ny efitr'i Maona, amin'ny tany lemaka, atsimon'ny tany lava volo. 	
09O	23	25	0,00000	 Ary niainga Saola sy ny olony hikaroka. Nony nandre izany Davida dia nidina tao amin'ny haram-bato, ka nitoetra teo an'efitr'i Maona Davida. 	
09O	23	26	0,00000	 Saola moa nandeha tamin'ilan'ny tendrombohitra iray, Davida sy ny olony koa tamin'ny ilan'ny tendrombohitra iray. Niezaka Davida mba tsy ho tratran'i Saola, ka Saola sy ny olony kosa nanodidina an'i Davida sy ny olony hisambotra azy ireo. 	
09O	23	27	0,00000	 Dia inty nisy iraka anankiray tonga nanatona an'i Saola nanao hoe: Avie faingana hianao fa mananika ny tany ny Filistina! ka natsahatr'i Saola ny fanenjehana an'i Davida, ka lasa hifanena amin'ny Filistina izy. Izany no nanaovana io toerana io hoe Sela-Hamakelkoty.	
09O	24	1	0,00000	[NY TSY NAMONOAN'I DAVIDA AN'I SAOLA TAO AN-JOHIN'I ENGADÌ] Avy teo Davida dia niakatra hipetraka tao amin'ny fitoerana mimanda ao Engadì. 	
09O	24	2	0,00000	 Nony tafaverina avy nanenjika ny Filistina Saola dia nisy tonga nilaza taminy hoe: Indro Davida any an'efitr'i Engadì. 	
09O	24	3	0,00000	 Dia naka telo arivo lahy voafantina tamin'Israely rehetra Saola ka nandeha nitady an'i Davida sy ny olony, hatrany amin'ny vatolampin'ny osy dia.	
09O	24	4	0,00000	 Tonga tamin'ny valan'ondry izay tao amoron-dàlana izy ary nisy zohy tao ka nidiran'i Saola hiavela; nefa Davida sy ny olony, izany, nipetraka tao amin'ny faravody zohy. 	
09O	24	5	0,00000	 Ary hoy ny olon'i Davida taminy: Ity no andro nolazain'ny Tompo taminao hoe: Indro hatolotro eo an-tànanao ny fahavalonao, ka ataovy izay sitrakao. Dia nitsangana Davida ka nanapahany antsokosoko ny sisin-kapaotin'i Saola. 	
09O	24	6	0,00000	 Nitepotepo mafy ny fon'i Davida taorian'izany, noho ny nanapahany ny sisin-kapaotin'i Saola. 	
09O	24	7	0,00000	 Ka hoy izy tamin'ny olony: Hampanalavirin'ny Tompo ahy anie, ny hanao izany zavatra izany amin'ny tompoko, izay voahosotry ny Tompo, ka hamely azy amin'ny tànako, satria izy no ilay voahosotry ny Tompo. 	
09O	24	8	0,00000	 Izany no nisakanan'i Davida ny olony sy tsy namelany azy hiantoraka amin'i Saola. Dia nitsangana Saola hivoaka ny zohy, ka nanohy ny diany. 	
09O	24	9	0,00000	 Izay Davida vao nitsangana koa sy nivoaka ny zohy ary rafitra niantsoantso an'i Saola nanao hoe: Ry mpanjaka tompoko ô! Niherika nijery Saola, dia niondrika tamin'ny tany Davida ka niankohoka. 	
09O	24	10	0,00000	 Ary hoy Davida tamin'i Saola hoe: Nahoana hianao no dia maka ny vavan'olona hoe: Indro fa mitady hanisy ratsy anao Davida? 	
09O	24	11	0,00000	 Kanefa indro nahita maso hianao androany izay nanoloran'ny Tompo anao teo an-tànako androany tao an-johy, ka ny olona nilaza tamiko mba hamono anao. Nefa namindra fo taminao aho, fa hoy izaho: tsy haninjitra ny tànako amin'ny tompoko aho, fa voahosotry ny Tompo izy. 	
09O	24	12	0,00000	 Jereo kely ange, ry ikaky, jereo ity sisin-kapaotinao eto an-tànako! Ary raha ny sisin-kapaotinao, notinapako, nefa ny tenanao tsy novonoiko, dia ekeo ary zahao fa ny fitondran-tenako tsy misy ratsy na fikomiana ary tsy nanota taminao aho. Hianao kosa manenjika ny aiko hanala azy amiko! 	
09O	24	13	0,00000	 Ka aoka Iaveh no hitsara anao noho ny amiko, fa ny tànako tsy hamely anao. 	
09O	24	14	0,00000	 Ny ratsy fanahy no ihavian'ny haratsiam-panahy, hoy ny ohabolana fahagola, koa tsy hamely anao ny tànako. 	
09O	24	15	0,00000	 Hanenjika an'iza moa no dia niaingan'ny mpanjakan'Israely? Iza no enjehinao? Amboa maty ve? parasy ve? 	
09O	24	16	0,00000	 Aoka Iaveh hitsara ahy sy anao, ary hanapaka ny amintsika. Aoka hitsinjo sy handahatra ho ahy izy, ka hanafaka ahy amin'ny tànanao ny didim-pitsarany.	
09O	24	17	0,00000	 Nony vitan'i Davida ny filazany izany teny izany tamin'i Saola, dia hoy Saola: Feonao tokoa va izany, ry Davida, zanako ô! Sady nanandra-peo Saola ary nitomany. 	
09O	24	18	0,00000	 Hoy izy tamin'i Davida: Marina noho izaho hianao, fa soa no nataonao tamiko, nefa ratsy kosa no navaliko anao. 	
09O	24	19	0,00000	 Nasehonao ny hatsaram-ponao amiko androany fa nanolotra ahy eo an-tànanao Iaveh, nefa hianao kosa tsy nahafaty ahy. 	
09O	24	20	0,00000	 Raha misy olona mifanena amin'ny fahavalony, moa avelany hanohy ny diany soa aman-tsara izy va? Hovalian'ny Tompo soa anie hianao, noho izay nataonao tamiko androany izay. 	
09O	24	21	0,00000	 Ary ankehitriny fantatro fa ho mpanjaka hianao, ary ho tafatoetra eo an-tànanao ny fanjakan'Israely. 	
09O	24	22	0,00000	 Koa mianiàna amiko, amin'ny Tompo, fa tsy handringana ny fara aman-dimbiko any aoriako hianao, ary tsy hamono ny anarako eo amin'ny taranaky ny raiko. 	
09O	24	23	0,00000	 Dia nianiana izany tamin'i Saola Davida. Ary Saola lasa nody any an-tranony, ary Davida sy ny olony niakatra nankany amin'ny toerana mimanda.	
09O	25	1	0,00000	[NY NAHAFATESAN'I SAMOELA - DAVIDA SY NABALA] Ary maty Samoela ka nivory Isarely rehetra dia nitomaniany izy sy naleviny tao amin'ny fonenany, any Ramà. Tamin'izany dia nitsangana Davida ary nidina nankany an'efitr'i Faràna. 	
09O	25	2	0,00000	 Tany Maona nisy lehilahy anankiray, ary tany Karmela ny fananany. Mpanan-karem-be izy: telo arivo ny ondriny ary arivo ny osiny, ary tao Karmela izy tamin'izay noho ny fanetezana ny ondriny. 	
09O	25	3	0,00000	 Nabala no anaran-dralehilahy io, ary Abigaila noanaran'ny vadiny; ravehivavy dia hendry tokoa sy tsara tarehy, fa ralehilahy kosa sady henjana no ratsy fiaina; taranak'i Kaleba izy io.	
09O	25	4	0,00000	 Ren'i Davida tany an'efitra fa nanety ny ondriny Nabala. 	
09O	25	5	0,00000	 Naniraka zatovo folo lahy Davida ary hoy Davida tamin'ny zatovo nanao hoe: Miakara any Karmela hianareo, dia mankanesa ao amin'i Nabala, ka miarahabà azy amin'ny anarako. 	
09O	25	6	0,00000	 Ary izao no lazao aminy: Ho evla velona anie hianao! Ho aminao anie ny fiadanana, ho amin'ny ankohonanao anie ny fiadanana, ho amin'ny zavatra rehetra anananao anie ny fiadanana. 	
09O	25	7	0,00000	 Ary ankehitriny reko fa mby ao aminao ny mpanety. Ary ny mpiandry ondrinao dia nitoetra tany aminay, ka tsy nisy nampalahelovanay azy, tsy nisy nalaina taminy nandritra ny andro rehetra nitoerany tany Karmela. 	
09O	25	8	0,00000	 Anontanio ny mpanomponao, fa holazainy aminao izany. Koa aoka hahita fitia eo imasonao ny zatovo lahy fa andro fifaliana izao ahatongavanay izao. Mba omeo amin'izay mety ho hitan'ny tànanao, ireto mpanomponao sy Davida zanakao.	
09O	25	9	0,00000	 Nony tonga ny zatovon'i Davida naveriny tamin'i Nabala izany teny rehetra izany, tamin'ny anaran'i Davida, dia niala sasatra izy. 	
09O	25	10	0,00000	 Ary izao no navalin'i Nabala an'ireto mpanompon'i Davida nataony hoe: Iza moa Davida ary zovy ny zanak'Isaï? Maro ny mpanompo milefa miala amin'ny tompony ankehitriny. 	
09O	25	11	0,00000	 Ary ny mofoko mbamin'ny ranoko amam-biby fiompiko novonoiko ho an'ny mpanety ondriko ve, ka halaiko homena izay olona tsy fantatro nihaviany? 	
09O	25	12	0,00000	 Dia niverina ilàlana ny mpanompon'i Davida, ka nody, ary nony tonga izy, dia naveriny taminy izany teny rehetra izany. 	
09O	25	13	0,00000	 Ka hoy Davida tamin'ny olony: Samia hianareo manisy ny sabany amin'ny hetrany avy. Dia samy nanisy ny sabany tamin'ny hetrany avy izy ireo, ary Davida kos nanisy ny sabany tamin'ny hetrany, ary sahabo ho efa-jato lahy no niaraka nanaraka an'i Davida, fa roan-jato lahy kosa nipetraka niandry ny entana. 	
09O	25	14	0,00000	 Nisy mpanompo anankiray nitondra ny vaovao tamin'i Abigaila nanao hoe: Indro fa naniraka olona avy any an'efitra Davida hiarahaba ny tompolahintsika, kanjo niantraika tamin'ireny izy. 	
09O	25	15	0,00000	 Tsara anefa ny nataon'ireny olona ireny taminay, tsy nisy nampalahelovany anay, tsy nisy nalaina taminay nandritra ny andro rehetra niarahany dia taminy, dieny mbola tany an-tsaha izahay. 	
09O	25	16	0,00000	 Izy ireo no mandanay andro aman'alina, nandritra ny andro rehetra niarahanay taminy, teo am-piandrasana ondry. 	
09O	25	17	0,00000	 Koa ankehitriny, fantaro sy zahao izay tokony hataonao, fa efa voafofo hasiana ratsy ny tompontsika sy ny ankohonany rehetra; raha izy tokoa dia zana-Beliala ka tsy azo iresahana. 	
09O	25	18	0,00000	 Niaraka tamin'izay Abigaila dia naka mofo roan-jato, divay roa siny hoditra, ondrilahy vaovoatra dimy, lango dimy vata, vaingam-boaloboka maina zato, ary vaingan'aviavy maina roan-jato, nasampiny tamin'ny ampondra ireo, 	
09O	25	19	0,00000	 dia hoy izy tamin'ireto zatovony: Mandehana eo alohako hianareo, fa aoriananareo aho manaraka. Tsy nilaza na inona na inona tamin'i Nabala vadiny anefa izy. 	
09O	25	20	0,00000	 Nony nidina nitaingina ampondra tamin'ity toerana anankiray voasaron-kazo tao amin'ny tendrombohitra izy dia indro Davida sy ny olony nidina teo an-tandrifiny koa, ka nifanena tamin'izy ireo izy. 	
09O	25	21	0,00000	 Davida nilaza hoe: Sasa-poana aho niaro ny ananan'iny lehilahy iny any an'efitra, ka tsy nisy nalaina izay rehetra ananany, nefa valiany ratsy ity ny soa nataoko. 	
09O	25	22	0,00000	 Hoentin'ny Tompo amin'izay ngidiny indrindra anie ny fahavalon'i Davida. Tsy hasiako miangana, rehefa mety ho an'i Nabala, mandra-pahamaraina ny andro, na dia lehilahy iray aza. 	
09O	25	23	0,00000	 Vao nahita an'i Davida Abigaila dia nidina faingana tamin'ny ampondra, niankohoka teo anatrehan'i Davida, ary nihohoka tamin'ny tany mihitsy, 	
09O	25	24	0,00000	 vao niantoraka teo an-tongony, nanao hoe: Aoka ho ahy, tompoko, aoka ho ahy ny tsiny! Avelao mba hiteny eo amin'ny sofinao ity ankizivavinao; ary henoy ny tenin'ny ankizivavinao. 	
09O	25	25	0,00000	 Aoka ny tompoko tsy hihevitra akory an'iny olon'i Beliala iny, an'i Nabala, fa araka izay ambaran'ny anarany ihany ny toeny: ilay adala no anarany, ary misy hadalana ao aminy. Ary ny amiko ankizivavinao, tompoko, dia tsy mba nahita ny olon'ny tompoko izay nirahinao aho. 	
09O	25	26	0,00000	 Koa ankehitriny, tompoko, toy ny mahavelona an'ny Tompo, toy ny mahavelona ny fanahinao, dia narovan'ny Tompo tsy handatsa-drà hianao, na hamaly faty amin'ny tànanao. Ary ankehitriny aoka ny fahavalonao sy izay mitady hanisy ratsy ny tompoko no hanahaka an'i Nabala.	
09O	25	27	0,00000	 Izao fanatitra entin'ny mpanomponao amin'ny tompoko izao, dia raiso ary aoka hozaraina amin'ny zatovo manaraka ny tompoko. 	
09O	25	28	0,00000	 Avelao ny heloky ny ankizivavinao fa trano mafy orina no hataon'ny Tompo tokoa ho an'ny tompoko, satria manohana ny adin'ny Tompo ny tompoko, ary tsy hisy ratsy ho hita ao aminao mandritra ny andro rehetra hiainanao. 	
09O	25	29	0,00000	 Raha misy olona mitsangan-kanenjika anao sy hitady ny ainao; ny ain'ny tompoko ho voafehy ao amin'ny fehezan'ny velona ao amin'ny Tompo Andriamanitrao fa ny ain'ny fahavalonao kosa ho voatsipiny eny lavitra eny, amin'ny foitran'antsamotady. 	
09O	25	30	0,00000	 Rahefa tanterak'Iaveh amin'ny tompoko ny soa rehetra nambarany momba ny tananao ka ho voatsangany ho filohany amin'Israely hianao, 	
09O	25	31	0,00000	 dia tsy hotsindronin'ny nenina hianao, na hampijalin'ny fony ny tompoko, avy amin'ny fandatsahan-drà tsy misy antony sy famaliam-paty ho an'ny tena. Ary rahefa asian'ny Tompo soa ny tompoko mba tsarovy ny ankizivavinao.	
09O	25	32	0,00000	 Dia hoy Davida tamin'i Abigaila: Hankalazaina anie Iaveh Andriamanitr'Israely izay naniraka anao hitsena ahy androany! Hankalazaina anie ny fahendrenao lehibe! 	
09O	25	33	0,00000	 Ary hankalazaina anie hianao, izay niaro ahy tsy handatsa-drà foana sy tsy hamaly faty amin'ny tànako amin'ity andro ity. 	
09O	25	34	0,00000	 Fa raha tsy izany, toy ny mahavelona an'ny Tompo Andriamanitr'Israely izay nisakana ahy tsy hanisy ratsy anao, raha tsy tonga faingana hitsena ahy hianao, dia nataoko tsy misy miangana ny an'i Nabala na lehilahy iray aza, mandra-pahazavan'ny andro. 	
09O	25	35	0,00000	 Ary noraisin'i Davida teny an-tànan'i Abigaila ny zavatra nateriny ho azy, ka hoy izy taminy: Miakara amim-piadanana ho an-tranonao, jereo fa nihaino ny feonao ary nampahazo toky ny tavanao aho.	
09O	25	36	0,00000	 Dia nody tany amin'i Nabala Abigaila ka inty izy nanao fanasana tao an-tranony, toy ny fanasan'ny mpanjaka, ary faly ny fon'i Nabala, ary mamo loatra izy. Tsy nilaza kely na be taminy ny vavy mandra-pahazavan'ny andro. 	
09O	25	37	0,00000	 Nony maraina anefa, efa nahatsiaro tamin'ny hamamoany Nabala, dia notantarain'ny vavy taminy izany zavatra izany, ka nihotakotaka nila hahafaty azy ny fony dia nanjary toy ny vato izy. 	
09O	25	38	0,00000	 Ary sahabo ho hafoloan taorian'izany, dia nasian'ny Tompo Nabala ka maty. 	
09O	25	39	0,00000	 Nony ren'i Davida fa maty Nabala dia hoy izy: Isaorana anie Iaveh izay nahafa-tondromaso ahy, tamin'ny naniratsiran'i Nabala ahy, sady niaro ny mpanompony tsy hahavita ratsy. Fa ny lohan'i Nabala ihany no nataon'ny Tompo nifoteran'ny ratsy nataony. Taty aoriana, naniraka olona Davida hilaza amin'i Abigaila ny hakany azy ho vady. 	
09O	25	40	0,00000	 Nony tonga tany Karmela amin'i Abigaila ny mpanompon'i Davida, dia niteny taminy hoe: Nirahin'i Davida ho aty aminao izahay, ny amin'ny hakany anao ho vadiny. 	
09O	25	41	0,00000	 Nitsangana ravehivavy, dia niankohoka tamin'ny tany, vao niteny hoe: Indro fa ny ankizivavinao dia toy ny mpanompo hanasa ny tongotry ny mpanompon'ny tompoko. 	
09O	25	42	0,00000	 Nitsangana niaraka tamin'izay Abigaila nitaingina ampondra ary ny dimy tamin'ny zazavaviny nomba azy; nanaraka ny irak'i Davida izy ka dia tonga vadiny. 	
09O	25	43	0,00000	 Nanambady an'i Akinoama avy any Jezraela koa Davida, ka vadiny avokoa izy roa vavy. 	
09O	25	44	0,00000	 Fa Saola efa nanome an'i Mikola zanany vavy, vanin'i Davida, ho vadin'i Faltì avy any Galima, zanak'i Laisa.	
09O	26	1	0,00000	[NIVADIKA INDRY NY ZIFEANA - TSY NAMONO AN'I SAOLA INDRAY KOA DAVIDA] Tonga tao amin'i Saola tany Gabaà, ny Zifeana, ka nilaza hoe: Miery any amin'ny havoan'i Hakilà ao atsinanan'ny tany lava volo Davida. 	
09O	26	2	0,00000	 Dia nitsangana Saola, ka nidina nankany an'efitr'i Zifa, mbamin'ny telo arivo lahy, voafantina tamin'Israely, hitady an'i Davida, any an'efitr'i Zifa. 	
09O	26	3	0,00000	 Nitoby teo amin'ny havoan'i Hakilà Saola ao atsinanan'ny tany lava volo, eo amoron-dàlana, ary Davida nitoetra tany an'efitra. Nony tazany fa tamy hitady azy any an'efitra Saola,	
09O	26	4	0,00000	 dia naniraka mpitsikilo Davida ka nahalala fa tonga tokoa Saola.	
09O	26	5	0,00000	 Dia niainga Davida ka tonga teo amin'ny toerana nitobian'i Saola. Hitan'i Davida ny toerana nandrian'i Saola sy Abnera zanak'i Nera lehiben'ny miaramilany; tao afovoan'ny toby Saola no nandry ary nitoby manodidina azy ny vahoaka.	
09O	26	6	0,00000	 Koa niteny tamin'i Akimeleka Heteana sy tamin'i Abisaï zanak'i Sarvia sy rahalahin'i Joaba, Davida ka nanao hoe: Iza no manaiky hiara-midina amiko, ho any an-toby any amin'i Saola? Dia hoy Abisaï namaly azy: Izaho no hiara-midina aminao.	
09O	26	7	0,00000	 Alina no nahatongavan'i Davida sy Abisaï tany amin'ny vahoaka; ary inty Saola nandry tao afovoan'ny toby ka natory, ary ny lefony nitsatoka amin'ny tany teo anilan'ny ondany; Abnera sy ny vahoaka nandry manodidina azy. 	
09O	26	8	0,00000	 Dia hoy Abisaï tamin'i Davida: Voahidin'ny Tompo eo an-tànanao ity ny fahavalonao anio, ka ankehitriny mba avelao kely re hasiako amin'ny lefona izy dia hataoko miboroaka amin'ny tany amin'ny indray mamely monja, fa tsy hiverenako fanindroany. 	
09O	26	9	0,00000	 Fa hoy Davida tamin'i Abisaï: Aza mamono azy! Fa iza moa no haninji-tànana amin'ny voahosotry ny Tompo, ka afa-maina tsy ho voasazy? 	
09O	26	10	0,00000	 Ary hoy Davida: Marina fa velona Iaveh, koa dia Iaveh ihany no hamely azy, na ho tapitr'andro izy ka maty, na hirotsaka amin'ny ady izy ka maty; 	
09O	26	11	0,00000	 fa aoka harovan'ny Tompo tsy haninji-tànana amin'ny voahosotry ny Tompo aho! Koa ankehitriny ny lefona eo anilan'ny ondany sy ny sny fitoeran-drano no alao, dia ndao isika handeha. 	
09O	26	12	0,00000	 Dia nalain'i Davida ny lefona sy ny siny fitoeran-drano teo anilan'ny ondan'i Saola, dia nandeha izy ireo. Tsy nisy olona nahita azy, tsy nisy nahalala, tsy nisy nahatsiaro, fa natory daholo izy rehetra, fa nandatsahan'ny Tompo torimaso nandrenoka azy izy ireo.	
09O	26	13	0,00000	 Niampita teny an-dafy Davida, ka nijanona lavitra teo an-tampon'ny tendrombohitra nisy elanelany lavitra nampisaraka azy roa tonta. 	
09O	26	14	0,00000	 Ary Davida niantso ny vahoaka sy Abnera zanak'i Nera nanao hoe: Tsy hamaly va hianao, ry Abnera? Dia hoy Abnera namaly: Zovy moa hianao, miantso aty amin'ny mpanjaka? 	
09O	26	15	0,00000	 Ary hoy Davida tamin'i Abnera: Tsy lehilahy va hianao? Ary iza no toa anao amin'Israely? Koa nahoana hianao no tsy niambina ny mpanjaka tomponao? Fa nisy anankiray tamin'ny vahoaka tonga teny hamono ny mpanjaka tomponao. 	
09O	26	16	0,00000	 Tsy mety mihitsy izany nataonao izany. Fa marina tokoa fa velona Iaveh, koa dia ny maty no tandrifin'anao, satria hianareo tsy niambina ny tomponareo, ilay voahosotry ny Tompo. Jereo ange izao: nankaiza àry ny lefon'ny mpanjaka, sy ny siny fitoeran-drano, teo anilan'ny ondany?	
09O	26	17	0,00000	 Fantatr'i Saola ny feon'i Davida, ka hoy izy: Feonao va izany, ry Davida, zanako ô! Dia hoy Davida namaly: Feoko tokoa, ry mpanjaka tompoko! 	
09O	26	18	0,00000	 Sady nampiany hoe: Nahoana ny tompoko no manenjika ity mpanompony? Fa nanao inona aho? Inona no ratsy nataon'ny tànako? 	
09O	26	19	0,00000	 Ho sitraky ny mpanjaka tompoko anie ankehitriny ny hihaino ny tenin'ny mpanompony: Raha Iaveh no nanesika anao hamely ahy, aoka hankasitrahany ny hanitry ny fanatitra anankiray; fa raha olombelona kosa, aoka ho voaozona eo anatrehan'ny Tompo izy, satria efa nandroaka ahy izy izao, mba hanesotra amiko ny anjara toerako amin'ny lovan'ny Tompo, nanao hoe: mandehana manompo andriamani-kafa. 	
09O	26	20	0,00000	 Koa ankehitriny, aoka ny rako tsy ho latsaka aminny tany lavitra ny tavan'ny Tompo! Fa ny mpanjakan'Israely ity no niainga hitady izay parasy anankiray, mova tsy ny manenjika tsipoy eny an-tendrombohitra! 	
09O	26	21	0,00000	 Dia hoy Saola: Nanota aho, miverena re, ry Davida zanako, fa tsy hanisy ratsy anao intsony aho, satria sarobidy teo imasonao ny aiko androany. Nanao toy ny adala aho, ka nahavita ratsy lehibe. 	
09O	26	22	0,00000	 Namaly Davida hoe: Indro ny lefona, ry mpanjaka. Ny iray amin'ny zatovonao no aoka haka azy ety. 	
09O	26	23	0,00000	 Samy hovalian'ny Tompo araka ny fahitsiana amam-pahamarinany avy; fa efa natolotry ny Tompo teo an-tànako hianao androany, nefa tsy nety naninjitra ny tànako tamin'ny voahosotry ny Tompo aho. 	
09O	26	24	0,00000	 Ary indro fa toy ny nahasarobidy ny ainao teo imasoko androany, no mba hahasarobidy ny aiko eo imason'ny Tompo koa, ka hanafahany ahy amin'ny tebiteby rehetra. 	
09O	26	25	0,00000	 Dia hoy Saola tamin'i Davida: Hambinina anie hianao, ry Davida zanako. Marina fa ho vanona tsara ny raharaha iandraiketanao. Dia nanohy ny diany Davida; ary Saola nody any aminy.	
09O	27	1	0,00000	[NY NITOERAN'I DAVIDA TANY SIKELEGA AMIN'NY FILISTINA] Ary hoy Davida anakampony: Mbola ho fatin'ny tànan'i Saola ihany aho, indray andro any, ka ny mandositra faingana any amin'ny tanin'ny Filistina no mety amiko indrindra, mba hitsaharan'i Saola tsy hitady ahy intsony amin'ny faritanin'Israely rehetra, dia ho afaka amin'ny tànany aho. 	
09O	27	2	0,00000	 Koa niainga Davida sy izy enin-jato lahy nomba azy, nankany amin'i Akisa, zanak'i Maoka mpanjakan'i Geta. 	
09O	27	3	0,00000	 Dia nitoetra teo amin'i Akisa, tany Geta Davida sy ny olony, samy nomban'ny fianakaviany avy, ary nomba an'i Davida izy roa vavy, dia Akinoama avy any Jezraela, sy Abigaila avy any Karmela, ilay novinadin'i Nabala. 	
09O	27	4	0,00000	 Nilazana Saola fa nandositra tany Geta Davida ka dia tsy nandeha hanjohy azy intsony izy. 	
09O	27	5	0,00000	 Hoy Davida tamin'i Akisa: Raha mba nahita fitia eo imasonao ihany aho, dia aoka homena ahy ny fitoerana anankiray honenako ao amin'ny anankiray amin'ny tanàna any an-tsaha, satria aiza ka dia hiara-monina aminao, eto amin'ny renivohi-panjakanao ny mpanomponao? 	
09O	27	6	0,00000	 Dia nomen'i Akisa azy androtr'izay ihany Sikelega; noho izany dia an'ny mpanjakan'i Jodà Sikelega mandrak'androany. 	
09O	27	7	0,00000	 Herintaona sy efa-bolana no andro nipetrahan'i Davida tany amin'ny tanin'ny Filistina.	
09O	27	8	0,00000	 Niakatra Davida sy ny olony ary nanafika ny Gesoriana sy ny gerziana ary ny Amalesita, fa olona nonina any an-kilan'i Sora ka hatrany amin'ny tany Ejipta izy ireo izany ela izany. 	
09O	27	9	0,00000	 Noravan'i Davida mihitsy ny tany fa ny olona tsy nasiany miangana na lahy na vavy, ny ondry, ny omby, ny ampondra, ny rameva, mbamin'ny fitafiana, nobaboiny avokoa; vao niverina tany amin'i Akisa izy. 	
09O	27	10	0,00000	 Ary hoy Akisa: Taiza no nanafika hianareo androany? Dia namalay Davida: Tany amin'ny Negeban'i Jodà, tany amin'ny Negeban'i Jerameelita ary tany amin'ny Negeban'ny Kineana. 	
09O	27	11	0,00000	 Fa ny olona no tsy nasian'i Davida miangana, ho enti-mankany Geta, na lahy na vavy, dia hoy izy anakampo: fandrao manao filazana mamely antsika ireo, manao hoe: Izao sy izao no nataon'i Davida. Ary toy izany mandrakariva no nataony, tamin'ny andro rehetra nitoerany tany amin'ny tanin'ny Filistina; 	
09O	27	12	0,00000	 ka natoky an'i Davida Akisa, fa hoy izy: Nanao izay hampangidy hoditra azy amin'Israely vahoakany izy, ka ho mpanompoko mandrakizay.	
09O	28	1	0,00000	[NY NIKAMBANAN'I DAVIDA TAMIN'NY TAFIKY NY FILISTINA - SAOLA NILA HEVITRA TAMIN'ILAY VEHIVAVY MPAMOHA ANGATRA TANY ENDORA] Tamin'izany andro izany nangonin'ny Filistina ho tafika iray ihany ny antoko-miaramilany rehetra hiady amin'Israely. Ka hoy Akisa tamin'i Davida: Fantaro fa ho avy miaraka amiko any an-toby hianao sy ny olonao. 	
09O	28	2	0,00000	 Ary hoy ny navalin'i Davida tamin'i Akisa: Koa ho hitanao ny hafitsoky ny mpanomponao. Ka hoy Akisa tamin'i Davida: Ary izaho kosa hanangana anao ho mpiambina ny tenako mandrakizay.	
09O	28	3	0,00000	 Efa maty Samoela ka nitomanian'Israely rehetra ary naleviny tany Ramà tao amin'ny tanànany. Ary efa noroahin'i Saola hiala amin'ny tany ny olona mpamoha angatra sy mpanao sikidy.	
09O	28	4	0,00000	 Nony tafangona ny Filistina dia tonga nitoby tao Sonama; ary Israely rehetra novorin'i Saola ka nitoby tao Jelboe. 	
09O	28	5	0,00000	 raiki-tahotra sy nivadi-po mafy Saola, nony nahita ity tobin'ny Filistina. 	
09O	28	6	0,00000	 Nanontany an'ny Tompo Saola, nefa tsy namaly azy Iaveh, na tamin'ny nofy, na tamin'ny Orima, na tamin'ny mpaminany. 	
09O	28	7	0,00000	 Dia hoy Saola tamin'ny mpanompony: Izahao vehivavy mpamoha angatra aho dia handeha hanatona azy sy hantontany azy aho. Ka hoy ny mpanompony taminy: Any Endora misy vehivavy mpamoha angatra. 	
09O	28	8	0,00000	 Dia nanova tarehy sy nitafy fitafiana hafa Saola, ka niainga narahin'ny olona roa lahy. Alina no tonga tany amin'ilay vehivavy izy ireo ka hoy Saola taminy: Lazao amiko mialoha izay ho avy, amin'ny fiantsoana ny maty anankiray, ary asaovy miakatra mankaty amiko izay hotononiko aminao. 	
09O	28	9	0,00000	 Fa namaly azy ravehivavy: Indro fa fantatro ihany ny nataon'i Saola, dia ny nandroahany hiala amin'ny tany izay olona mpamoha angatra sy mpanao sikidy, ka nahoana hianao no dia mamela-pandrika hahafaty ny aiko? 	
09O	28	10	0,00000	 Nianiana taminy, tamin'ny Tompo, Saola, nanao hoe: Marina fa velona Iaveh. Koa tsy hampidi-doza aminao akory izao zavatra izao. 	
09O	28	11	0,00000	 Dia hoy ravehivavy: Iza àry no hasaiko miakatra mankaty aminao? Ka hoy ny navaliny: Samoela no asaovy miakatra mankaty amiko.	
09O	28	12	0,00000	 Vao nahita an'i Samoela ravehivavy dia nidradradradra mafy, ary hoy ravehivavy tamin'i Saola hoe: Ahoana no namitahanao ahy? Hianao no Saola. 	
09O	28	13	0,00000	 Ary hoy ny mpanjaka taminy: Aza matahotra; fa inona no hitanao? Dia hoy ravehivavy tamin'i Saola: andriamanitra miakatra avy amin'ny tany no hitako. 	
09O	28	14	0,00000	 Ka hoy izy taminy: Manao ahoana ny endriny? Ary hoy ny navaliny: Anti-dahy io miakatra io, ary mihodidina amin'ny kapaoty izy. Fantatr'i Saola fa Samoela izay, ka tafaondrika tamin'ny tany tery izy, dia niankohoka. 	
09O	28	15	0,00000	 Ary hoy Samoela tamin'i Saola: Ahoana no manabataba ahy hianao amin'ny fampiakarana ahy? Dia namaly Saola nanao hoe: Poritra loatra aho: ny Filistina miady amiko, ary Andriamanitra nihataka tamiko, fa tsy namaly ahy izy, na tamin'ny mpaminany, na tamin'ny nofy. Niantso anao aho, mba hampahalala ahy izay tsy maintsy hataoko. 	
09O	28	16	0,00000	 Ary hoy Samoela: Ahoana no anontanianao ahy, nefa Iaveh efa nihataka taminao, sy efa tonga fahavalonao? 	
09O	28	17	0,00000	 Nataon'ny Tompo izao araka izay efa nolazainy rahateo tamin'ny alàlako; efa notsoahan'ny Tompo teo am-pelatànanao ny fanjakana, ka nomeny ny namanao, dia Davida. 	
09O	28	18	0,00000	 Satria tsy nihaino ny feon'ny Tompo hianao, fa tsy nanao tamin'i Amaleka araka ny firehitry ny hatezerany; ka izany no nanaovan'ny Tompo toy izao taminao androany. 	
09O	28	19	0,00000	 Mainka hatolotry ny Tompo eo an-tànan'ny Filistina aza Israely sy hianao. Rahampitso hianao sy ny zanakao dia ho any amiko, ary ny tobin'Israely hatolotry ny Tompo eo an-tànan'ny Filistina. 	
09O	28	20	0,00000	 Dia lavo nitsingidina tamin'ny tany, niaraka tamin'izany, Saola; fa ny tenin'i Samoela nahatsiravina azy indrindra; ny heriny koa efa tsy nisy intsony, stria tsy nanendry hanina izy, indray andro sy indray alina maninjitra. 	
09O	28	21	0,00000	 Nankeo amin'i Saola ilay vehivavy, ka nahita azy very hevitra efa izaitsizy, ka dia nanao taminy hoe: Efa nihaino ny feonao ny ankizivavinao ary nanao vy very ny aiko aho, tamin'ny nanekeko ny teny nolazainao tamiko. 	
09O	28	22	0,00000	 Koa ankehitriny, mba henoy kosa ny tenin'ny ankizivavinao: aoka mba horosoako sombi-mofo kely hianao; mihinàna amin'izany hahazoanao tanjaka ho eny amin'ny dia hotohizanao. 	
09O	28	23	0,00000	 Tsy nety anefa izy, fa hoy izy: Tsy hihinana aho. Nanesy azy teo niaraka tamin-dravehivavy ireto mpanompony, dia nanaiky ny fiambezoan'izy ireo ihany izy. Nitsangana avy eo amin'ny tany, dia nipetraka tamin'ny saofà izy. 	
09O	28	24	0,00000	 Nanan-janak'omby matavy tao aminy ravehivavy, ka novonoiny faingana izay, dia naka lafarina izy, nandity azy, ka nandotra azy ho mofo tsy misy lalivay. 	
09O	28	25	0,00000	 Ary narosony teo anoloan'i Saola sy teo anoloan'ny mpanompony ireo, ka dia niihinana izy ireo. Izay vao nitsangana izy ireo, ka lasa iny alina iny ihany.	
09O	29	1	0,00000	[NESORINA TSY HIARAKA AMIN'NY TAFIKY NY FILISTINA DAVIDA] Ary namory ny miaramilany rehetra tao Afeka ny Filistina, fa nitoby teo anilan'ny loharano ao Jezraela kosa Israely. 	
09O	29	2	0,00000	 Raha nandroso nitarika ny an-jatony sy ny an'arivony ireo andrianan'ny Filistina, ary Davida sy ny olony kosa namindra tery amin'ny vody làlana, niaraka tamin'i Akisa, dia hoy ireo filohan'ny Filistina: 	
09O	29	3	0,00000	 Ahoana ireto Hebrio? Ary hoy Akisa namaly an'ireo filohan'ny Filistina: Tsy io va no Davida mpanompon'i Saola mpanjakan'Israely, ka efa andro maro sy taona maro izay izy no taty amiko, nefa tsy mbola nahita izay tsininy aho na dia kely aza, hatrizay nifindrany ho aty amintsika izay ka mandrak'androany.	
09O	29	4	0,00000	 Tezitra tamin'i Akisa anefa ireo filohan'ny Filistina ka hoy ny filohan'ny Filistina taminy hoe: Alefaso iny lehilahy iny, aoka izy hiverina any amin'ny tany namponenanao azy any, fa aoka tsy hiara-midina amintsika ho any amin'ny ady, fandrao dia tonga fahavalontsika izy rahefa miady. Satria inona indray ary no hahazoany sitraka amin'ny tompoony fa tsy amin'ny fanolorany aminy ny lohan'ireto lehilahy ireto.	
09O	29	5	0,00000	 Ary moa tsy io Davida io indrindra va no nihirana tamim-pandihizana hoe: Matin'i Saola ny arivoarivo; ary matin'i Davida ny alinalina.	
09O	29	6	0,00000	 Dia nantsoin'i Akisa Davida, ka nilazany hoe: Marina fa velona Iaveh ka dia olo-marina hianao, sady sitrako eo imasoko izay rehetra ataonao amiko eto an-toby, satria tsy mbola nahita ratsy taminao aho hatrizay nahatongavanao taty amiko, ka mandrak'androany. Nefa kosa tsy sitrak'ireo andriana ireo hianao.	
09O	29	7	0,00000	 Koa miverena ary mandehana amim-piadanana mba tsy hanao izay mety hahasosotra ny andrianan'ny Filistina. 	
09O	29	8	0,00000	 Dia hoy Davida tamin'i Akisa: Fa inona no nataoko; ary inona no hitanao tamin'ny mpanomponao, hatrizay nitoerako teto aminao ka mandrak'androany, no dia tsy hahazo mandeha hiady amin'ny fahavalon'ny mpanjaka tompoko aho?	
09O	29	9	0,00000	 Ary hoy Akisa namaly an'i Davida: Fantatro fa tsara tamiko hianao hoatra ny anjelin'Andriamanitra, fa ny filohan'ny Filistina nanao hoe: Tsy hiara-miakatra amintsika amin'ny ady izy.	
09O	29	10	0,00000	 Koa mifohaza maraina koa hianao, mbamin'ireo mpanompon'ny tomponao, izay niaraka taminao, samia mifoha maraina hianareo, ka raha mazava ny andro dia mandehana.	
09O	29	11	0,00000	 Nifoha maraina hiverina any amin'ny tanin'ny Filistina, ary ny Filistina kosa niakatra nankany Jezraela.	
09O	30	1	0,00000	[NY NANDRESEN'I DAVIDA NY AMALESITA] Nony tonga tao Sikelega Davida mbamin'ny olony, tamin'ny andro fahatelo, dia efa notafihin'ny Amalesita ny Negeba sy Sikelega: nasiany Sikelega ka nodorany; 	
09O	30	2	0,00000	 ny vehivavy sy ny olon-drehetra trany tao nobaboiny avokoa, na ny kely na ny lehibe, ary tsy nisy novonoiny izy fa nentiny ho babo dia lasa nandeha izy. 	
09O	30	3	0,00000	 Nony tonga tao an-tanàna Davida sy ny olony, dia hitany fa voadoro ny tanàna, ary ny vadiny, ny zanany lahy, ny zanany vavy lasan-ko babo. 	
09O	30	4	0,00000	 Ary samy nanandra-peo nitomany Davida sy ireto olona niaraka taminy, mandra-pahalanin'ny heriny tsy hanatomany intsony. 	
09O	30	5	0,00000	 Lasan-ko babo mbamin'izy roa vavy, vadin'i Davida, dia Akinoama avy any Jezraela, sy Abigaila avy any Karmela, ilay novinadin'i Nabala.	
09O	30	6	0,00000	 Niferin'aina mafy Davida, fa nanao teny hitora-bato azy ny antoko-miaramilany, satria samy nahatsiaro mangidy mafy loatra tao am-pony ny vahoaka noho ny amin'ny zanany lahy sy ny zanany vavy. Nefa nampahery ny tenany tamin'ny Tompo Andriamaniny, Davida. 	
09O	30	7	0,00000	 Hoy Davida tamin'i Abiatara mpisorona zanak'i Abimeleka: Ento aty amiko ny efoda; 	
09O	30	8	0,00000	 ka nanontany an'ny Tompo Davida nanao hoe: Hanenjika izany jirika izany va aho? Hahatratra azy va aho? Ary hoy ny navaliny: Enjeho, fa hahatratra azy marina tokoa hianao, sady hanafaka. 	
09O	30	9	0,00000	 Dia niainga Davida sy izy enin-jato lahy izay niaraka taminy. Nony tonga teo amin'ny ranon-driaka Besora izy ireo, dia niato ny mpitaredretra tamin'izy ireo. 	
09O	30	10	0,00000	 Nanohy ny dia fanenjehany niaraka tamin'ny efa-jato lahy Davida, fa ny roan-jato lahy nijanona noho izy efa reraka tsy nahatafita ny ranon-driaka Besora. 	
09O	30	11	0,00000	 Ary nahita lehilahy Ejipsiana anankiray tany an-tsaha izy ireo ka nentiny tao amin'i Davida. Ary nomeny mofo izy dia nihinana ary nampisotroin-drano, 	
09O	30	12	0,00000	 norosoana ampempan'aviavy maina iray didy, sy voaloboka maina roa takelaka. Nony efa nihinana izy, dia nody ny ainy, fa hateloan'andro sy hateloan'alina izy, tsy nihinan-kanina na nisotro rano. 	
09O	30	13	0,00000	 Hoy Davida taminy: An'iza hianao, ary avy aiza? ka hoy ny navaliny: Andevo Ejipsiana lasan-ko mpanompon'ny Amalesita anankiray aho, saingy narary, ka narian'ny tompoko, efa hateloana izay. 	
09O	30	14	0,00000	 Nanafika ny Negeban'ny Keretiana sy ny faritanin'i Jodà mbamin'ny Negeban'i Kaleba izahay, ary nodoranay Sikelega. 	
09O	30	15	0,00000	 Dia hoy Davida taminy: Manaiky hitarika ahy ho any amin'izany jirika izany va hianao? Ary hoy ny navaliny: Mianiàna amiko amin'Andriamanitra fa tsy hamono ahy hianao, na hanolotra ahy eo an-tànan'ny tompoko, dia hitarika anao ho any amin'izany jrika izany aho. 	
09O	30	16	0,00000	 Nony nitarika azy izy, dia indreo ny Amalesita, miely eran'ny tany, mihinana sy misotro, ary mandihy, fa nahazo babo betsaka tamin'ny tanin'ny Filistina sy ny tanin'i Jodà. 	
09O	30	17	0,00000	 Nasian'i Davida izy ireo, hatramin'ny takarivan'izay ka hatramin'ny ampitso hariva, tsy nisy afa-nandositra afa-tsy zatovo efa-jato lahy izay nitaingin-drameva, dia nitsoaka. 	
09O	30	18	0,00000	 Ka azon'i Davida indray izay rehetra voababon'ny Amalesita, ny vadiny roa voavonjy. 	
09O	30	19	0,00000	 Ny olony, tsy nisy tsy azon'izyz ireo, na kely na lehibe, na azanay lahy na zanany vavy, na ny zavatra, na inona na inona nalaina taminy: dia nentin'i Davida nody avokoa izany. 	
09O	30	20	0,00000	 Koa nalain'i Davida ny biby fiompy na ny madinika na ny vaventy; dia nandeha teo alohan'izany andiam-biby fiompy izany izy ireo nanao hoe: Itony no babon'i Davida. 	
09O	30	21	0,00000	 Niverina Davida nankany amin'izy roan-jato lahy izay reraka loatra ka tsy afa-nanaraka an'i Davida ka najanona tao amin'ny ranon-driaka Besora, dia nitsena an'i Davida sy ny vahoaka izay niaraka taminy izy ireo. Nanatona azy ireo Davida dia niarahaba azy tamim-pitiavana. 	
09O	30	22	0,00000	 Fa rehefa mety ho lehilahy sompatra sy faikany tamin'ny olona niaraka tamin'i Davida dia niteny kosa nanao hoe: Satria tsy mba tafaraka tamintsika ireo dia tsy mba omentsika amin'ny babo azontsika afa-tsy ny vady aman-janany isany avy ihany; ka aoka ho entiny izany ary handeha any izy. 	
09O	30	23	0,00000	 Nefa hoy kosa Davida: Aza manao toy izany, ry rahalahy, amin'ny zavatra nomen'ny Tompo antsika, satria niaro antsika izy sy nanolotra eo an-tànantsika ny jirika tonga hamely antsika. 	
09O	30	24	0,00000	 Ka iza no hanaiky anareo amin'izany raharaha izany? Tsy maintsy atao sahala ny anjaran'izay nidina hiady, sy ny an'izany nijanona tamin'ny entana: hiara-mizara daholo. 	
09O	30	25	0,00000	 Dia natao araka izany hatramin'izay andro izay ka aty aoriana, dia nataon'i Davida lalàna sy fitsipika izany mandrak'androany. 	
09O	30	26	0,00000	 Nony tafaverina tany Sikelega Davida dia nampanaterany ho an'ny loholon'i Jodà, sakaizany, ny babo azony, nataony hoe: Iny fanatitra ho anareo, avy amin'ny babo azo tamin'ny fahavalon'ny Tompo; 	
09O	30	27	0,00000	 dia ho an'ny ao Betela, an'ny ao Ramotan'ny Negeba, an'ny ao Jetera, 	
09O	30	28	0,00000	 an'ny ao Aroera, an'ny ao Sefamota, an'ny ao Estamao, 	
09O	30	29	0,00000	 an'ny ao Rakola, an'ireo ao amin'ny tanànan'ny Jerameelita, an'ireo ao amin'ny tanànan'ny Kineana, 	
09O	30	30	0,00000	 an'ny ao Arama, an'ny ao Kora-Asana, an'ny ao Ataka, 	
09O	30	31	0,00000	 an'ny ao Hebrona, ary ho an'ny any amin'ny tany rehetra nalehan'i Davida sy ny olony.	
09O	31	1	0,00000	[ISRAELY RESIN'NY FILISTINA - MATY SAOLA SY NY ZANANY] Nony rafita ny adin'ny Filistina tamin'Israely, dia nandositra teo anoloan'ny Filistina ny lehilahy amin'Israely, ka lavo voan'ny ratra mahafaty teo an-tendrombohitra Jelboe. 	
09O	31	2	0,00000	 Nikiry nanenjika an'i Saola sy ny zanany ny Filistina, ka matin'ny Filistina avokoa Jonatasy sy Abinadaba ary Melkisoà zanak'i Saola. 	
09O	31	3	0,00000	 Dia Saola no nanaovan'ny mpiady am-bezatra; hitan'ny mpandefa tsipìka izy, ka natahotra mafy ny mpandefa tsipìka. 	
09O	31	4	0,00000	 Dia hoy Saola tamin'ity mpitondra fiadiany: Tsoahy ny sabatrao ka atrobary ahy, fandrao dia ireo tsy mifora ireo indray no tonga manatrobaka ahy, ka alany baraka aho. Tsy nety ilay mpitondra fiadiany, fa raiki-tahotra izy, ka Saola no naka ny sabany, dian nianjera taminy.	
09O	31	5	0,00000	 Nony hitan'ity mpitondra fiadiany fa maty Saola, dia mba nanjera tamin'ny sabany koa izy, ka niara-maty taminy.	
09O	31	6	0,00000	 Izany no niarahany maty androtr'izay ihany, dia Saola sy ny zanany telo lahy, ary ny mpitondra fiadiany, mbamin'ny olona rehetra.	
09O	31	7	0,00000	 Nony hitan'ny olona amin'Israely izay nitoetra taty an-dafin'ny tany lemaka, sy tety an-dafin'i Jordany, fa nandositra ny zanak'Israely, dia nilaozany ny tanànany ka lasa nandositra izy, dia tonga ny Filistina nonina tao.	
09O	31	8	0,00000	 Ny ampitson'iny, tonga handroba ny zavatra teny amin'ny maty ny Filistina, ka nahita an'i Saola sy ny zanany telo lahy nitsitra tany an-tendrombohitra Jelboe.	
09O	31	9	0,00000	 Dia notapahiny ny lohany, nalainy ny fiadiany, ary naniraka olona izy ireo mba hiantso izany vaovao mahafaly izany eran'ny tanin'ny Filistina rehetra, tao an-tempolin-tsampiny, sy amin'ny vahoaka.	
09O	31	10	0,00000	 Ny fiadian'i Saola napetrany tao amin'ny tempolin'i Astarte ary ny fatiny napetany teo amin'ny mandan'i Betsàna.	
09O	31	11	0,00000	 Nony ren'ny mponina tany Jabesa any Galaada ny nanaovan'ny Filistina an'i Saola,	
09O	31	12	0,00000	 dia niainga ny lehilahy mahery rehetra, ka nandeha mandritra ny alina manontolo dia nanesotra ny fatin'i Saola sy ny fatin-janany teo amin'ny mandan'i Betsàna vao niverina tany Jabesa, dia nodorany tao ireo.	
09O	31	13	0,00000	 Noraisiny ny taolany ka naleviny tao ambanin'ny tamariska tao Jabesa; ary nifady hanina hafitoana izy.	
10O	1	1	0,00000	[NANDRE DAVIDA FA MATY SAOLA SY JONATASY - HIRA MOMBA AN'I SAOLA SY JONATASY] Nony maty Saola dia niverina avy nandresy ny Amalesita kosa Davida ka hatramin'ny andro roa Davida no nipetraka tao Sikelega. 	
10O	1	2	0,00000	 Tamin'ny andro fahatelo, inty nisy lehilahy anankiray, avy tany an-toby, avy tany amin'i Saola, ary ny akanjony rovitra, ny lohany norarahan-tany, ary nony mby teo amin'i Davida izy dia nidaboka tamin'ny tany, ka niankohoka. 	
10O	1	3	0,00000	 Hoy Davida taminy: Avy aiza hianao? Ary hoy ny navaliny azy: Nandositra avy tany an-tobin'Israely aho.	
10O	1	4	0,00000	 Dia hoy Davida taminy: Ka nanao ahoana avy? Tantarao amiko kely hoe. Ary hoy izy: Nandositra tamin'ny ady ny vahoaka, ka be no nitsingidina sy maty tamin'ny vahoaka, ary maty koa aza Saola sy Jonatasy zanany.	
10O	1	5	0,00000	 Hoy Davida tamin'ity zatovo, nilaza izany zava-baovao izany taminy: Ahoana no ahafantaranao fa maty Saola sy Jonatasy zanany?	
10O	1	6	0,00000	 Ary izao no navalin'ilay zatovo nilaza ny vaovao taminy: Sendra tany an-tendrombohitra Jelboe aho, no inty Saola nitehina tamin'ny lefony teo, efa saika tratry ny kalesy sy mpitaingin-tsoavaly mihitsy;	
10O	1	7	0,00000	 niherika izy ka nahatazana ahy dia niantso ahy, sy nolazaiko hoe: Inty aho.	
10O	1	8	0,00000	 Ary hoy izy tamiko: Iza moa hianao? Ka hoy aho namaly azy: Amalesita aho.	
10O	1	9	0,00000	 Dia hoy izy tamiko: Avia aty akaikiko ary vonoy ho faty aho; fa efa fanina aho ity, nefa ny aiko manontolo mbola ato amiko.	
10O	1	10	0,00000	 Dia nanatona azy aho, ka namono azy satria fantatro fa tsy ho velona intsony izy rahefa resy. Koa nalaiko ny satrok'andriana teny an-dohany sy ny fehin-tànana teny amin'ny sandriny, dia indreto nentiko nankaty amin'ny tompoko. 	
10O	1	11	0,00000	 Dia noraisin'i Davida ny fitafiany, ka notriariny ary nanao toy izany koa ny olona rehetra teo aminy. 	
10O	1	12	0,00000	 Nanao ny fombam-pisaonana azy ireo izy, nitomany sy nifady hanina mandra-paharivan'ny andro, nisaona an'i Saola sy Jonatasy zanany ary ny olon'ny Tompo sy ny tranon'Israely, satria lavon-tsabatra izy ireo. 	
10O	1	13	0,00000	 Ary hoy Davida tamin'ity zatovo nilaza ny vaovao taminy: Avy aiza no tany fihavianao? Hoy ny navaliny azy: Izaho dia zanaky ny olona hafa firenena, dia olona Amalesita. 	
10O	1	14	0,00000	 Ary hoy Davida taminy: Nahoana hianao no dia tsy natahotra ny haninji-tànana hamono ny voahosotry ny Tompo? 	
10O	1	15	0,00000	 Sady niantso ny anankiray tamin'ny tovolahy Davida ka nanao hoe: Avia, vonoy io. Dia nasiany, ka maty. 	
10O	1	16	0,00000	 Ary hoy Davida taminy: Aoka ny ranao ho eo an-dohanao, satria vavanao ihany no niampanga anao, fony hianao nanao hoe: Izaho no namono ny voahosotry ny Tompo.	
10O	1	17	0,00000	 Noventesin'i Davida ity hira fisaonana an'i Saola sy Jonatasy zanany ity, 	
10O	1	18	0,00000	 ka nasainy nampianarina ny zanak'i Jodà izany. Io ilay hira hoe: Tsipìka. Indro fa voasoratra ao amin'ny Bokin'ny Marina izany: 	
10O	1	19	0,00000	 Moa levona teny amin'ny tamponao va ny famirapiratr'Israely? Ahoana no nahalavoan'ny mahery? 	
10O	1	20	0,00000	 Aza ambaranareo any Geta izany, na torinareo any amin'ny araben'i Askalona, fandrao mifaly amin'izany ny zanakavavin'ny Filistina, fandrao mibita-kavaliana ny zanakavavin'ny tsy mifora. 	
10O	1	21	0,00000	 Hianareo tendrombohitra Jelboe, aza misy andro aman'orana intsony eo aminareo na saha fisantaram-bokatra! Fa teo no nahararaka an-tany ny ampingan'ny mahery. 	
10O	1	22	0,00000	 Ny ampingan'i Saola tsy mba diloilo no nahosotra azy fa ny ran'ny maratra sy ny tavin'ny mahery; ny tsipìkan'i Jonatasy tsy lasa nihemotra na oviana na oviana ary ny sabatr'i Saola tsy nody maina. 	
10O	1	23	0,00000	 Malala sy mahate-ho tia Saola sy Jonatasy, fony fahavelony, ary teo am-pahafatesany dia tsy tafasaraka. Mailaka noho ny voromahery izy, mahery noho ny liona.	
10O	1	24	0,00000	 Mitomania an'i Saola, ry zanakavavin'Israely, fa notafiany jaky tao anatin'ny fahafinaretana hianareo; noravahany volamena ny fitafianareo! 	
10O	1	25	0,00000	 Ahoana no nahalavoan'ny mahery tany an'ady? Voagorobaka teo amin'ny havoanao Jonatasy! 	
10O	1	26	0,00000	 Trotraky ny alahelo anao aho, ry Jonatasy rahalahiko! Fa hianao ihany no fahafinaretako tanteraka; mamiko noho ny fitiavan'ny vehivavy ny fitiavanao.	
10O	1	27	0,00000	 Ahoana no nahalavoan'ny mahery? Ahoana no nahafatesan'ny mpiady?	
10O	2	1	0,00000	[NY NANJAKAN'I DAVIDA TAMIN'I JODÀ, SY NANOHERAN'NY TARANAK'I SAOLA AZY TAO GABAONA] Taorian'izany dia nanontany an'ny Tompo Davida nanao hoe: Hiakatra any amin'ny anankiray amin'ny tanànan'i Jodà va aho? Dia hoy ny navalin'ny Tompo azy: Miakara. Hoy Davida: Aiza no hiakarako? Ary Iaveh namaly hoe: Any Hebrona. 	
10O	2	2	0,00000	 Dia niakatra tany Davida mbamin'ny vadiny roa, Akinoama avy any Jezraela sy Abigaïla avy any Karmela, ilay novinadin'i Nabala. 	
10O	2	3	0,00000	 Nampiakatra ny olona teo aminy mbamin'ny fianakaviany koa Davida ka nonina tamin'ny tanàna momba an'i Hebrona izy ireo. 	
10O	2	4	0,00000	 Dia tonga ny lehilahy amin'i Joda ka tao no nanosorany an'i Davida ho mpanjaka amin'ny fokon'i Joda. Nisy nilaza tamin'i Davida fa ny olona any Jabesa any Galaada, no nandevina an'i Saola. 	
10O	2	5	0,00000	 Ka dia nandefa iraka ho any amin'ny olona any Jabesa any Galaada Davida hilaza aminy hoe: Ho tahin'ny Tompo anie hianareo, noho ny nanefanareo izany adidim-pitiavana izany tamin'i Saola tomponareo, dia tamin'ny nandevenanareo azy. 	
10O	2	6	0,00000	 Ary ankehitriny haneho hatsaram-po sy fahamarinana aminareo anie Iaveh! Ary izaho koa hamaly soa anareo tamin'ny nanaovanareo an'izany. 	
10O	2	7	0,00000	 Ary amin'izao hankaherezina anie ny tànanareo, ka ho lehilahy mahery hianareo! Fa maty izay Saola tomponareo, ary izaho no natsangan'ny fokon'i Jodà ho mpanjakany. 	
10O	2	8	0,00000	 Tamin'izany kosa Abnera zanak'i Nera, lehiben'ny foloalindahin'i Saola, dia naka an'i Isboseta, zanak'i Saola, ka rahefa nentiny nankany Mahanaima izy, 	
10O	2	9	0,00000	 dia nantsangany ho mpanjaka amin'i Galaada, amin'ny Asorita, amin'i Zesraela, amin'i Efraima, amin'i Benjamina ary amin'Israely rehetra. 	
10O	2	10	0,00000	 Efa efapolo taona Isboseta zanak'i Saola fony izy nanjaka tamin'Israely ary roa taona no nanjakany. Ny fokon'i Jodà irery ihany no nomba an'i Davida. 	
10O	2	11	0,00000	 Ary fito taona sy enim-bolana no andro nanjakan'i Davida tao Hebrona tamin'ny fokon'i Jodà. 	
10O	2	12	0,00000	 Nivoaka avy ao Mahanaima Abnera zanak'i Nera, mbamin'ny mpanompon'Isboseta zanak'i Saola hamely an'i Gabaona. 	
10O	2	13	0,00000	 Niainga Joaba zanak'i Sarvia, mbamin'ny mpanompon'i Davida, ka tafahoana teo amoron'ny kamorin'i Gabaona izy ireo; ny iray niorin-dasy teo amin'ny lafin'ny kamory anankiray, ny iray kosa tao amin'ny lafiny anankiray hafa. 	
10O	2	14	0,00000	 Dia hoy Abnera tamin'i Joaba: Aoka kely hitsangana ny tovolahy hikatroka eto anatrehantsika. Ary namaly Joaba hoe: Aoka hitsangana izy. 	
10O	2	15	0,00000	 Dia nitsangana izy ireo ka nandroso nitovy isa, roa ambin'ny folo tamin'i Benjamina sy amin'Isboseta zanak'i Saola, roa ambin'ny folo avy amin'ny mpanompon'i Davida. 	
10O	2	16	0,00000	 Samy nisavika ny tandrifiny tamin'ny lohany izy ireo, dia nanindrona ny lanivoan'ny namany tamin'ny sabatra ka indray niankarapoka. Ary natao hoe Helkat-Hatsorima ny anaran'io toerana io, any Gabaona izany. 	
10O	2	17	0,00000	 Rafitra mafy ny ady tamin'izay andro izay, ary resin'ny mpanompon'i Davida Abnera sy ny lehilahy amin'Israely. 	
10O	2	18	0,00000	 Teo daholo tamin'izay izy telo lahy zanak'i Sarvia dia Joaba sy Abisaïa ary Asaela. Faingan-tongotra hoatra ny iray amin'ny gazela any an-tsaha Asaela. 	
10O	2	19	0,00000	 Ka nanenjika an'i Abnera Asaela ary tsy nivily tsy hanjohy an'i Abnera na hiankavanana na hiankavia. 	
10O	2	20	0,00000	 Dia niherika Abnera, ka nanao hoe: Hianao ve ity, ry Asaela? Ary novaliany hoe: Izaho ity! 	
10O	2	21	0,00000	 Hoy Abnera taminy: Mivilia amin'ny ankavanana, na amin'ny ankavia, ka ny iray amin'ireny tovolahy ireny samborina ka entina ny babo aminy. Tsy nety nivily hiala aminy anefa Asaela. 	
10O	2	22	0,00000	 Ka hoy Abnera taminy fanindroany hoe: Mivilia tsy hanenjika ahy! Hataoko inona moa izay hamono anao hitsingidina amin'ny tany e? Ary hataoko ahoana no fanandratra ny tavako eo imason'i Joaba rahalahinao? 	
10O	2	23	0,00000	 Fa tsy nety nivily Asaela. Tamin'izay dia nasian'i Abnera tamin'ny antsin-defona ny kibony, ary niboroaka tamin'ny lamosiny ny lefona, ka nitsingidina teo, maty teo no ho eo izy. Niato avokoa izay rehetra tonga teo amin'ny toerana nahalavoany sy nahafatesan'i Asaela. 	
10O	2	24	0,00000	 Ary Joaba sy Abisaïa nanenjika an'i Abnera ary tamin'ny nilentehan'ny masoandro izy no tonga teo amin'ny havoan'i Amah izay eo atsinanan'i Giaka, amin'ny làlana mankany an'efitr'i Gabaona.	
10O	2	25	0,00000	 Nitambatra indray nanaraka an'i Abnera ny taranak'i Benjamina ka nony tafakambana ho antoko miaramila iray ihany izy, dia niato teo an-tampon'ny havoana anankiray. 	
10O	2	26	0,00000	 Ary niantso an'i Joaba, Abnera ka nanao hoe: Hanao rapa-dango mandrakizay va ny sabatra? Tsy fantatrao va fa hangidy no hiafaran'izany? Hiandry mandra-pahoviana hianao vao hilaza amin'ny vahoaka ny tsy hanenjika ny rahalahiny? 	
10O	2	27	0,00000	 Dia hoy ny navalin'i Joaba: Marina fa velona Iaveh! koa raha tsy niteny hianao dia ho tsy nitsahatra ny hanenjika ny rahalahiny avy ny vahoaka alohan'ny rahampitso maraina. 	
10O	2	28	0,00000	 Dia notsofin'i Joaba ny trompetra ka nijanona ny vahoaka rehetra tsy nanenjika an'Israely intsony izy, ary tsy nanohy ny ady intsony. 	
10O	2	29	0,00000	 Abnera sy ny olony, nony nandeha nandritra ny alina tamin'ny Tany lemaka dia nita an'i Jordany ary namaky an'i Bitrona tontolo, dia tonga tany Mahanaima. 	
10O	2	30	0,00000	 Joaba kosa nitsahatra tsy nanenjika an'i Abnera, fa namory ny vahoaka rehetra; sivy ambin'ny folo lahy tamin'ny mpanompon'i Davida ary Asaela no latsaka. 	
10O	2	31	0,00000	 Ary enimpolo sy telon-jato lahy no matin'ny mpanompon'i Davida, tamin'ny lehilahy amin'i Benjamina sy ny olon'i Abnera. 	
10O	2	32	0,00000	 Dia nentin'izy ireo Asaela ka naleviny tao amin'ny fasan-drainy izay ao Betleema. Ary nandeha nandritra ny alina manontolo Joaba sy ny olony, ka vao nazava ratsy ny andro dia tonga tany Hebrona izy.	
10O	3	1	0,00000	[ADIN'NY FIANAKAVIAN'I DAVIDA SY NY FIANAKAVIAN'I SAOLA - NY NAHAFATESAN'I ABNERA] Naharitra ela ny adin'ny fianakavian'i Saola sy ny fianakavian'i Davida. Davida nandroso nihanahery, fa ny fianakavian'i Saola kosa nihaosa miandalandalana.	
10O	3	2	0,00000	 Niteraka lahy maro Davida tao Hebrona; Amona naterak'i Akinoama avy any Jezraela no lahimatoa. 	
10O	3	3	0,00000	 Keleaba naterak'i Abigaïla avy any Karmela, ilay novinadin'i Nabala, no lahiaivo; Absalona, zanak'i Maakà, zanakavavin'i Tolmaia, mpanjakan'i Gesora, no fahatelo; 	
10O	3	4	0,00000	 Adoniasy zana'i Hagita, no fahefatra; Safatià zanak'i Abitala, no fahadimy.	
10O	3	5	0,00000	 Ary Jetraama naterak'i Eglà vadin'i Davida, no fahenina. Ireo no zazalahy naterak'i Davida tao Hebrona.	
10O	3	6	0,00000	 Tamin'ny andro niadian'ny fianakavian'i Saola sy ny fianakavian'i Davida, dia nihamahery Abnera tao amin'ny tranon'i Saola. 	
10O	3	7	0,00000	 Ary nisy vaditsindranon'i Saola anankiray natao hoe Resfà zanakavavin'i Aià; ary hoy Isboseta tamin'i Abnera hoe: 	
10O	3	8	0,00000	 Ahoana no nandeha tamin'ny vaditsindranon'i Kaky hianao? Ka tezitra mafy Abnera noho ny tenin'Isboseta ka namaly hoe: Lohan'alika anisan'i Jodà va aho? Amin'izao mampiseho fitiavana ny tranon'i Saola, rainao, sy ny rahalahiny aman-tsakaizany aho, ary tsy nanolotra anao ho eo an-tànan'i Davida ka dia izao hianao no maniny ahy amin'ny hadisoana tamin'iny vehivavy iny? 	
10O	3	9	0,00000	 Hoentin'Andriamanitra amin'izay ngidiny indrindra anie Abnera raha tsy hataoko amin'i Davida arak'izay nianianan'ny Tompo taminy, 	
10O	3	10	0,00000	 fa hoesoriny amin'ny fianakavian'i Saola ny fanjakana ka hatsangany amin'Israely sy Jodà hatrany Dana ka hatrany Bersabea ny seza fiandrianan'i Davida. 	
10O	3	11	0,00000	 Tsy nahavaly an'i Abnera Isboseta, na indraim-bava aza, fa natahotra azy. 	
10O	3	12	0,00000	 Dia nanefa iraka nankany amin'i Davida Abnera hilaza aminy, amin'ny anarany, hoe: An'iza ny tany? Manaova fanekena amiko, dia homba anao ny tànako hampihodina an'Israely rehetra hankaminao. 	
10O	3	13	0,00000	 Ary novaliany hoe: Tsara izany; hanao fanekena aminao aho, fa zavatra iray loha no angatahiko aminao, dia ny tsy hahitanao ny tavako raha tsy entinao aty amiko Mikola zanakavavin'i Saola rahefa ho avy hianao hifankahita tava amiko. 	
10O	3	14	0,00000	 Dia nandefa iraka ho any amin'Isboseta zanak'i Saola Davida hanao aminy hoe: Omeo ahy Mikola vadiko izay nampakariko notakalozako hodi-tsy miforan'ny Filistina zato. 	
10O	3	15	0,00000	 Ka nampanalain'Isboseta Mikola tany amin'i Faltiela vadiny, zanak'i Laïsa, 	
10O	3	16	0,00000	 ary nanaraka azy ny lahy, nandeha sy nitomany avy ao aoriany, hatreo Batorima, fa nony mby teo, dia hoy Abnera taminy: Mandehana miverina. Ka dia niverina izy.	
10O	3	17	0,00000	 Nisy dinidinika nataon'i Abnera tamin'ny loholon'Israely, ka hoy izy tamin'izy ireo: Efa ela no nanirianareo an'i Davida ho mpanjakanareo, 	
10O	3	18	0,00000	 koa misikìna àry ankehitriny, fa Iaveh nilaza tamin'i Davida hoe: Amin'ny tànan'i Davida, mpanompoko, no hanafahako an'Israely vahoakako amin'ny tànan'ny Filistina, sy amin'ny tànan'ny fahavalony rehetra. 	
10O	3	19	0,00000	 Ary niresaka tamin'i Benjamina koa Abnera, ary lasa Abnera hilaza ho henon'i Davida any Hebrona izay noheverin'Israely sy ny taranak'i Benjamina rehetra ho mety. 	
10O	3	20	0,00000	 Dia tonga tany amin'i Davida, tany Hebrona Abnera, nomban'olona roapolo lahy. Ary nanao fanasana ho an'i Abnera sy ny olona nanaraka azy Davida. 	
10O	3	21	0,00000	 Ary hoy Abnera tamin'i Davida: Hitsangana aho ka hiainga hamory an'Israely rehetra ho aty amin'ny mpanjaka tompoko, ary hanao fanekena aminao izy, ka hanjaka amin'izay rehetra irin'ny fonao hianao. Dia nalefan'i Davida Abnera ka nandeha amim-piadanana. 	
10O	3	22	0,00000	 Fa indreto kosa tamy ny mpanompon'i Davida sy Joaba avy nitoha ka nitondra babo betsaka niaraka taminy. Tsy teo amin'i Davida tao Hebrona intsony Abnera, fa efa nalefany handeha ka nandeha tamim-piadanana izy. 	
10O	3	23	0,00000	 Dia tonga Joaba sy ny antokon'olona rehetra niaraka taminy, ka nisy nilaza tamin'i Joaba hoe: tonga tao amin'ny mpanjaka Abnera zanak'i Nera, fa nalefany ka lasa nandeha tamim-piadanana izy! 	
10O	3	24	0,00000	 Dia nankao amin'ny mpanjaka Joaba, ka nanao hoe: Inona no nataonao? Tonga teo aminao Abnera, ka nahoana no nalefanao sy navelanao handeha? Fantatrao anefa Abnera zanak'i Nera. 	
10O	3	25	0,00000	 Fa ny hamitaka anao no nahatongavany taty ary hitsikilo ny fanaonao sy hahalala ny ataonao rehetra! 	
10O	3	26	0,00000	 Nony avy eo amin'i Davida Joaba dia naniraka olona hanara-dia an'i Abnera, ka avy amin'ny famorian-drano any Sira no nitondrany azy miverina; tsy fantatr'i Davida velively anefa izany. 	
10O	3	27	0,00000	 Nony tafaverina tao Hebrona Abnera dia nentin'i Joaba nihataka kely tao anaty vavahady, toy ny hiresaka aminy moramora; kanjo nony mby tao, nofatsahany tamin'ny kibony izy; dia maty izy noho ny amin'ny ràn'i Asaela, rahalahin'i Joaba.	
10O	3	28	0,00000	 Ren'i Davida izany, taty aoriana, ka hoy izy: Tsy manan-tsiny mandrakizay eo anatrehan'ny Tompo aho sy ny fanjakako, ny amin'ny ràn'i Abnera zanak'i Nera. 	
10O	3	29	0,00000	 Fa amin'ny lohan'i Joaba sy ny ankohonan-drainy rehetra anie izany: Ka tsy ho tapaka eo amin'ny fianakavian'i Joaba ny marary mitsi-drà na boka, na mampandihy ampela na lavon-tsabatra, na tsy ampy hanina. 	
10O	3	30	0,00000	 Dia toy izany no namonoan'i Joaba sy Abisaïa rahalahiny an'i Abnera, noho ny namonoany an'i Asaela rahalahiny tany Gabaona tamin'ny ady. 	
10O	3	31	0,00000	 Ary hoy Davida tamin'i Joaba sy ny vahoaka rehetra teo aminy: Triaro ny fitafianareo, misikìna lasaka, ary aoka hisaona eo anoloan'i Abnera hianareo. Dia nandeha teo aorian'ny tranovorona Davida mpanjaka. 	
10O	3	32	0,00000	 Tao Hebrona no nalevina Abnera. Nitomany tamin'ny feo avo ny mpanjaka teo amin'ny fasan'i Abnera, ary nitomany koa ny vahoaka rehetra. 	
10O	3	33	0,00000	 Nanao hira fisaoana an'i Abnera ny mpanjaka nanao hoe: Toy ny fahafatin'adala va no tokony ho nahafatesan'i Abnera? 	
10O	3	34	0,00000	 Tsy nifatotra ny tananao, tsy nigadra ny tongotrao, Fa toy ny fahalavon'olona sehatra ny olon-dratsy ny nahalavo anao! Dia nanohy nigogogogo nitomany an'i Abnera ny vahoaka rehetra; 	
10O	3	35	0,00000	 ary nanatona an'i Davida nampihinan-kanina azy ny vahoaka rehetra, raha mbola antoandro ny andro; nefa nianiana Davida nanao hoe: Hoentin'ny Tompo amin'izay ngidiny indrindra anie aho, raha hanendry hanina na zavatra hafa na inona na inona, alohan'ny maty masoandro! 	
10O	3	36	0,00000	 Hitan'ny vahoaka rehetra tsara izany, ka nankasitrahany, toy ny nankasitrahany an'izay rehetra nataon'ny mpanjaka koa. 	
10O	3	37	0,00000	 Fantatry ny vahoaka rehetra sy Israely rehetra, tamin'izany andro izany fa tsy mba avy amin'ny mpanjaka velively ny namonoana an'i Abnera, zanak'i Nera. 	
10O	3	38	0,00000	 Hoy ny mpanjaka tamin'ny mpanompony: Tsy fantatrareo va fa mpifehy ary lehilahy ambony amin'Israely no maty androany? 	
10O	3	39	0,00000	 Izaho na dia efa voahosotra ho mpanjaka aza, dia malemy fanahy, fa ireo lehilahy zanak'i Sarvia ireo kosa dia lozabe tokoa noho izaho. Hovalian'ny Tompo anie izay manao ny ratsy araka ny ratsy nataony!	
10O	4	1	0,00000	[NY NAHAFATESAN'ISBOSETA - NY NIAFARAN'NY TAMINGAN'I SAOLA] Nony ren'ny zanakalahin'i Saola fa hoe maty Abnera, tao Hebrona, dia niraviravy tànana izy ary kivy ratsy Israely rehetra. 	
10O	4	2	0,00000	 Roa no lehiben'ny antokon'olon'ny zanakalahin'i Saola, dia Baanà ny anankiray, ary Rekaba ny anankiray, samy zanak'i Remona avy ao Berota amin'ny taranak'i Benjamina. Fa natao isan'i Benjamina koa Berota,	
10O	4	3	0,00000	 ary ny Berotia dia nandositra nankany Getaïma, ka mbola monina any mandrak'androany.	
10O	4	4	0,00000	 Jonatasy zanak'i Saola, dia nanan-janaka malemy tongo-droa. Dimy taona io zaza io, no tonga avy any Jezraela, ny filazana ny amin'i Saola sy Jonatasy hoe maty, ka nentin'ny mpitaiza azy nandositra izy; noho ny firotorotoan'izy io loatra teny am-pandosirana anefa dia potraka ny zaza ka nalemy tongotra. Mifiboseta no anarany.	
10O	4	5	0,00000	 Ary tonga Rekaba sy Baanà zanak'i Remona avy any Berota, ka nony tamin'ilay andro nigaingaina iny indrindra, dia niditra tao an-tranon'Isboseta izay nandrinandry niala sasatra tamin'ny misasaka andro.	
10O	4	6	0,00000	 Nony niroso hatreo afovoan-trano haka vary izy ireo, dia nasiany tamin'ny kibony izy. Ary Rekaba sy Baanà rahalahiny dia nitsoriaka an-tsokosoko. 	
10O	4	7	0,00000	 Ilay nandry teo am-parafarany, tao an'efitra fandriany iny Isboseta, no niditra tao an-trano izy ireo, dia novonoiny ho faty izy, ka notapahiny ny lohany, dia nentiny, ary nandeha mandritra ny alina manontolo izy, namaky ny Tany lemaka. 	
10O	4	8	0,00000	 Nentiny tany amin'i Davida tany Hebrona ny lohan'Isboseta, dia hoy izy tamin'ny mpanjaka: Indro ny lohan'Isboseta zanak'i Saola, fahavalonao, izay nitady ny ainao. Namalian'ny Tompo faty an'i Saola sy ny taranany androany ny mpanjaka tompoko. 	
10O	4	9	0,00000	 Ary hoy ny navalin'i Davida tamin'i Rekaba sy Baanà rahalahiny, zana-dRemona, avy any Berota: Velona Iaveh, izay nanafaka ahy tamin'ny loza rehetra! 	
10O	4	10	0,00000	 Ny olona tonga tao amiko hilaza ny vaovao hoe indro fa maty Saola, ary nihevitra fa nitondra zava-baovao tsara, nefa nasaiko nosamborina sy novonoina ho faty tany Sikelega ho valin'ny vaovao tsara nentiny, 	
10O	4	11	0,00000	 ka mainka raha olona ratsy fanahy no namono olona tsy manan-tsiny, any an-tranony, eo am-pandriany, tsy maintsy hitaky eo amin'ny tànanareo ny rany aho sy hamongotra anareo amin'ny tany! 	
10O	4	12	0,00000	 Dia nandidy ny zatovo hamono azy ireo Davida; ary notapahin'izy ireo ny tongony aman-tànany, ka nahantony teo amoron'ny farihy any Hebrona. Rahefa izany dia nalainy ny lohan'Isboseta sy naleviny tao amin'ny fasan'i Abnera ao Hebrona.	
10O	5	1	0,00000	[NY NANJAKAN'I DAVIDA TAMIN'ISRAELY REHETRA - NY NAHAZOANA AN'I JEROSALEMA - RESY NY FILISTINA] Ary tonga amin'i Davida tany Hebrona ny fokon'Israely rehetra ka nanao hoe: Indreto izahay, fa taolanao sy nofonao ihany izahay. 	
10O	5	2	0,00000	 Hatramin'ny nanjakan'i Saola mpanjaka taminay fahiny aza, dia tsy iza fa hianao no nitondra an'Israely nivoaka sy niditra. Ary Iaveh nilaza taminao nanao hoe: Hianao no hamahana an'Israely oloko, hianao no ho andrian'Israely. 	
10O	5	3	0,00000	 Ary samy tonga tany amin'ny mpanjaka tany Hebrona avokoa ny loholon'Israely, ka dia nanao fanekem-pihavanana tamin'izy ireo tany, teo anatrehan'ny Tompo, Davida mpanjaka; ary nanosotra an'i Davida ho mpanjakan'Israely izy ireo. 	
10O	5	4	0,00000	 Telopolo taona Davida fony tonga mpanjaka, ary efapolo taona no andro nanjakany. 	
10O	5	5	0,00000	 Tao Hebrona izy nanjaka tamin'i Jodà fito taona sy enim-bolana, ary tao Jerosalema nanjaka tamin'i Jodà sy Israely rehetra telo amby telopolo taona.	
10O	5	6	0,00000	 Niainga ny mpanjaka sy ny olony, ho any Jerosalema, hiady amin'ny Jeboseana, tompon-tany. Ary nisy nilaza tamin'i Davida hoe: Tsy ho tafiditra aty hianao, fa ny jamba sy ny mandringa hahasakana anao. Izany hoe: tsy ho tafiditra any na oviana na oviana Davida. 	
10O	5	7	0,00000	 Kanjo afak'i Davida ny toerana mimanda tao Siona: ny tanànan'i Davida izany. 	
10O	5	8	0,00000	 Ary hoy Davida tamin'izany andro izany: Na iza na iza hamely ny Jeboseana, ka hihazo amin'ny làlan-drano... Fa ny mandringa sy ny jamba koa dia mankahala ny ain'i Davida. Izany no nihavian'ilay fitenenana hoe: Tsy ho tafiditra an-trano ny jamba sy ny mandringa. 	
10O	5	9	0,00000	 Dia niorim-ponenana teo amin'ny toerana mimanda Davida, ka nataony hoe: Tanànan'i Davida izany. Ary nanorina trano tamin'ny manodidina Davida hatrany Melao, mbamin'ny ao anatiny koa. 	
10O	5	10	0,00000	 Nandroso niha-ambony hatrany hatrany Davida, ary nomba azy Iaveh Andriamanitry ny tafika. 	
10O	5	11	0,00000	 Nandefa iraka nankany amin'i Davida Hirama mpanjakan'i Tira, sy nampitondra hazo sedera, ary naniraka mpandrafitra sy tambato hanao trano ho an'i Davida. 	
10O	5	12	0,00000	 Dia fantatr'i Davida fa naraikitry ny Tompo ho mpanjakan'Israely izy, ary ny fanjakany koa nasandrany, noho Israely vahoakany. 	
10O	5	13	0,00000	 Naka vaditsindrano sy vady koa Davida tany Jerosalema, nony tonga avy any Hebrona izy, ka niteraka zazalahy aman-jazavavy indray Davida. 	
10O	5	14	0,00000	 Ireto no anaran'ireo naterany tany Jerosalema: 	
10O	5	15	0,00000	 Samoà, Sobaba, Natana, Salomona, Jebahara, 	
10O	5	16	0,00000	 Elisoa, Nefega, Jafia, Elisamà, Eliodà, ary Elifaleta. 	
10O	5	17	0,00000	 Ren'ny Filistina fa hoe nohosorana ho mpanjakan'Israely Davida ka niakatra hitady an'i Davida ny Filistina rehetra. Nahare izany Davida, ka nidina nankao amin'ny toerana mimanda. 	
10O	5	18	0,00000	 Nony tonga ny Filistina dia nihahaka teny amin'ny lohasahan'ny Refaima. 	
10O	5	19	0,00000	 Ka nanontany an'ny Tompo Davida, nanao hoe: hiakatra hamely ny Filistina va aho? Hatolotrao eo an-tànako va izy? Ary hoy Iaveh tamin'i Davida: Miakara fa hatolotro eo an-tànanao tokoa ny Filistina. 	
10O	5	20	0,00000	 Dia nankany Baala-Farasima Davida ka namely azy tao Davida, ary hoy izy: Novakin'ny Tompo teo anoloako toy ny amakian'ny rano ny fefiloha, ny fahavaloko. Izany no nanaovana ny anaran'io toerana io hoe: Baala-Farasima. 	
10O	5	21	0,00000	 Navelan'izy ireo tao ny sampiny, ka nentin'i Davida sy ny olony. 	
10O	5	22	0,00000	 Niakatra indray ny Filistina, ka nihahaka teo amin'ny lohasahan'ny Refaima. 	
10O	5	23	0,00000	 Ka nanontany an'ny Tompo Davida, sy novaliany hoe: Aza miakatra fa hodidino avy any aoriany izy dia hirotsaka aminy, avy ary amin'ny balsamie, hianao, 	
10O	5	24	0,00000	 ka nony injay mahare figodongodonan'olona any an-tendron'ny balsamie hianao dia mameleza faingana, fa amin'izay Iaveh no mivoaka eo alohanao hamely ny tafiky ny Filistina. 	
10O	5	25	0,00000	 Dia nanao araka izany Davida, araka ny nandidian'ny Tompo azy, ka nandresy ny Filistina hatrany Gabea ka hatrany Gazera.	
10O	6	1	0,00000	[NY NAMINDRANA NY FIARA TANY JEROSALEMA] Namory ny olona voafantina rehetra amin'Israely indray Davida, dia telo alin-dahy. 	
10O	6	2	0,00000	 Dia nitsangana Davida ka niainga izy narahin'ny vahoaka rehetra izay tafavory manodidina azy, ka nankany Baala-Jodà mba hampiakatra avy any ny fiaran'Andriamanitra izay fiantsoana ilay Anarana, ny anaran'ny Tompo-n'ny tafika, izay mipetraka eo ambonin'ny Kerobima. 	
10O	6	3	0,00000	 Napetrany teo ambony sarety vaovao ny fiaran'Andriamanitra ary nentiny avy tao an-tranon'i Abinadaba teo an-kavoana; ka Ozà sy Akiao zanak'i Abinadaba, no nitarika ny sarety vaovao. 	
10O	6	4	0,00000	 Ary nentiny avy tao an-tranon'i Abinadaba teo an-kavoana, mbamin'ny fiaran'Andriamanitra. Akiao no nandeha teo aloha. 	
10O	6	5	0,00000	 Davida sy ny taranak'Israely rehetra, izany, nandihy teo anatrehan'ny Tompo, tamin'ny feon-java-maneno isan-karazany, natao tamin'ny hazo sipre, ny harpa, ny valoha, ny amponga tapaka, ny sistra, ary ny kipantsona. 	
10O	6	6	0,00000	 Nony tonga teo am-pamoloan'i Nakora izy ireo, dia naninjitra ny tànany nankamin'ny fiaran'Andriamanitra Ozà sy nandray azy, fa nisolifatra ny omby. 	
10O	6	7	0,00000	 Fa nirehitra tamin'i Ozà ny fahatezeran'ny Tompo ka nasian'Andriamanitra teo no teo ihany noho ny fikoropany foana, dia maty teo anilan'ny fiaran'Andriamanitra izy. 	
10O	6	8	0,00000	 Nahatezitra an'i Davida ny namelezan'ny Tompo an'i Ozà toy izany; ary io toerana io dia nantsoina mandrak'androany hoe Ferets-Ozà. 	
10O	6	9	0,00000	 Natahotra an'ny Tompo Davida tamin'izany andro izany, ka hoy izy: Hanao ahoana ny hankanesan'ny fiaran'ny Tompo any amiko? 	
10O	6	10	0,00000	 Koa Davida tsy nety nandray ny fiaran'ny Tompo ho any aminy, any an-tanànan'i Davida, fa nasain'i Davida nentina nankany an-tranon'i Obedeboma, any Geta, ny fiara. 	
10O	6	11	0,00000	 Dia nipetraka tao an-tranon'i Obededoma any Geta telo volana ny fiaran'ny Tompo, ka nambinin'ny Tompo Obededoma sy ny ankohonany rehetra. 	
10O	6	12	0,00000	 Nisy olona tonga nilaza tamin'i Davida mpanjaka nanao hoe: Nambinin'ny Tompo ny ankohonan'i Obededoma sy ny ananany rehetra, noho ny amin'ny fiaran'Andriamanitra. Dia niainga nandeha Davida, ka nampiakatra ny fiaran'Andriamanitra avy any an-tranon'i Obededoma ho any an-tanànan'i Davida, nombam-panotrona maro niravoravo. 	
10O	6	13	0,00000	 Nony namindra inenina ny mpitondra ny fiaran'ny Tompo, dia nisy ombalahy iray sy zanak'omby matavy izay natolotra ho sorona. 	
10O	6	14	0,00000	 Nitsinjaka araka izay tratry ny ainy Davida teo anatrehan'ny Tompo, ary nisikina efoda rongony madinika Davida. 	
10O	6	15	0,00000	 Tamin'ny hobin-kafaliana sy ny feon'anjomara no nampakaran'i Davida sy ny taranak'Israely rehetra ny fiaran'ny Tompo. 	
10O	6	16	0,00000	 Nitsirika teo am-baravaran-kely Mikola zanak'i Saola, nony niditra ny tanànan'i Davida ny fiaran'ny Tompo, ary nahita ity Davida mpanjaka mitsinjaka sy mandihy teo anatrehan'ny Tompo izy, ka nikizaka azy tao am-pony. 	
10O	6	17	0,00000	 Nony tafiditra ny fiaran'ny Tompo ka efa voapetraka tamin'ny fitoerany tao afovoan'ny lay nasain'i Davida natsangana ho azy, dia nanatitra sorona dorana sy sorom-pisaorana teo anatrehan'ny Tompo Davida. 	
10O	6	18	0,00000	 Ary rahefa tapitra naterin'i Davida ny sorona dorana sy ny sorom-pihavanana dia nitso-drano ny vahoaka tamin'ny anaran'ny Tompo-n'ny tafika izy. 	
10O	6	19	0,00000	 Dia samy nomeny mofo mamy iray avy ny vahoaka rehetra, ny olona marobe rehetra amin'Israely na lahy na vavy. Ary samy nody tany an-tranony daholo ny vahoaka rehetra.	
10O	6	20	0,00000	 Raha ilay nody hitso-drano ny ankohonany iny Davida, dia nivoaka hitsena an'i Davida Mikola zanak'i Saola, sy nanao hoe: Endrey izany voninahitry ny mpanjakan'Israely androany, tamin'izy nanary lamba teo anatrehan'ny ankizivavin'ny mpanompony, tahaka ny fanary lamban'ny olom-poana!	
10O	6	21	0,00000	 Fa hoy kosa ny navalin'i Davida tamin'i Mikola: Teo anatrehan'ny Tompo izay nifidy ahy noho ny rainao sy ny ankohonany rehetra, ka nanangana ahy ho andriana tamin'ny vahoakany, tamin'Israely, teo anatrehan'ny Tompo no nandihizako. 	
10O	6	22	0,00000	 Mbola hanetry tena noho izany aza aho, sy ho olona tsinontsinona eo imasoko, ary eo anatrehan'ny ankizivavy antsoinao, eo amin'izy ireo aho dia ho be voninahitra. 	
10O	6	23	0,00000	 Ary tsy nanan-janaka mandra-pahafatiny Mikola zanakavavin'i Saola.	
10O	7	1	0,00000	[FAMPANANTENANA FANJAKANA MANDRAKIZAY NY ANKOHONAN'I DAVIDA] Nony efa niorina tsara tao an-tranony ny mpanjaka sady nomen'ny Tompo fandriam-pahalemana tamin'ny fahavalony rehetra nanodidina azy,	
10O	7	2	0,00000	 dia hoy ny mpanjaka tamin'i Natàna mpaminany: Jereo ange! Izaho mitoetra an-trano sedera, ary ny fiaran'Andriamanitra mitoetra eo afovoan'ny lay!	
10O	7	3	0,00000	 Ka hoy Natàna, namaly ny mpanjaka: Andeha, ataovy izay rehetra ao am-ponao, fa momba anao Iaveh.	
10O	7	4	0,00000	 Ny alin'izay ihany, dia tonga tamin'i Natàna ny tenin'ny Tompo nanao hoe:	
10O	7	5	0,00000	 Mandehana, lazao amin'ny mpanompoko, amin'i Davida, hoe: Izao no lazain'ny Tompo: Hianao ve no hanao trano hitoerako?	
10O	7	6	0,00000	 Fa mbola tsy nitoetra an-trano aho, hatramin'ny nitondrako ny zanak'Israely nivoaka avy tany Ejipta ka mandrak'androany, fa izao nifindrafindra tamin-day sy tamin-tabernakla izao.	
10O	7	7	0,00000	 Ary nandritra ny fotoana rehetra niarahako nandeha tamin'ny zanak'Israely rehetra, moa mba nilaza teny indraim-bava aho tamin'ireo mpifehy an'Israely, izay nasaiko hamahana an'Israely vahoakako, nanaovako hoe: Nahoana hianareo no tsy manao trano sedera ho ahy?	
10O	7	8	0,00000	 Koa ankehitriny, lazao amin'ny mpanompoko, amin'i Davida, hoe: Izao no lazain'ny Tompo-n'ny tafika: Tany an-tanim-bilona tao aorian'ny ondry no nangalako anao ho andriana amin'ny vahoakako, amin'Israely;	
10O	7	9	0,00000	 ny fahavalonao rehetra naringako teo anoloanao, ny anaranao nataoko malaza toy ny anaran'ny olo-malaza ambonin'ny tany.	
10O	7	10	0,00000	 Nanokan-toerana ho an'ny vahoakako, ho an'Israely aho, dia nampiorina azy eo, ka efa monina ao aminy izy, ary handry tsy amin'ahiahy, fa tsy hampahorian'ny zanaky ny faharatsiana toy ny taloha intsony,	
10O	7	11	0,00000	 sy toy ny tamin'ny andro nananganako mpitsara hifehy an'Israely vahoakako. Nanome anao fialan-janona tamin'ny fahavalonao rehetra aho; ary lazain'ny Tompo aminao fa hananganany trano hianao. 	
10O	7	12	0,00000	 Rahefa tapitra ny andronao, ka mandry amin'ny razanao hianao, dia hatsangako ny taranakao manaraka anao, izay haloaky ny kibonao, ary hamafisiko ny fanjakany. 	
10O	7	13	0,00000	 Izay no hanorina trano ho an'ny anarako, ary hohamafisiko ho mandrakizay ny seza fiandrianan'ny fanjakany. 	
10O	7	14	0,00000	 Ho toy ny ray ho azy aho, ary izy dia ho toy ny zanaka ho ahy. Raha manao ratsy izy, dia hofaiziko amin'ny tsora-kazon'olombelona, sy ny kapoky ny zanak'olombelona. 	
10O	7	15	0,00000	 Ny famindram-poko anefa tsy mba hiala aminy, toy ny nanesorako izany tamin'i Saola, izay nalako teo anoloanao. 	
10O	7	16	0,00000	 Fa ho azo antoka ny faharetan'ny tranonao, sy ny fanjakanao eo anatrehanao mandrakizay ary hiorina mandrakizay ny seza fiandriananao. 	
10O	7	17	0,00000	 Nambaran'i Natàna tamin'i Davida avokoa izany teny sy fahitana rehetra izany.	
10O	7	18	0,00000	 Dia tonga Davida mpanjaka ka nitoetra teo anatrehan'ny Tompo ary nanao hoe: Zinona moa aho, Iaveh Tompo ô! Ary zinona moa ny mpianakaviko no nentinao ho tonga amin'izao aho? 	
10O	7	19	0,00000	 Izany indray aza mbola zavatra kely eo imasonao, ry Iaveh Tompo, fa niteny hianao ny amin'ny taranaky ny mpanomponao koa hatrany amin'ny andro aoriana any. Arakaraka ny lalàn'ny olombelona izany ataonao amiko izany, Iaveh Tompo ô! 	
10O	7	20	0,00000	 Inona indray àry no azon'i Davida lazaina aminao? Fantatrao ny mpanomponao, ry Iaveh Tompo!	
10O	7	21	0,00000	 Ary noho ny teninao sy araka ny sitraponao no nanaovanao izany raharaha lehibe rehetra izany, mba hampahafantaranao izany ny mpanomponao. 	
10O	7	22	0,00000	 Fa endrey izany halehibeazanao, ry Iaveh Tompo ô! Fa tsy misy tahaka anao, tsy misy Andriamanitra hafa afa-tsy hianao, araka izay rehetra ren'ny sofinay. 	
10O	7	23	0,00000	 Aiza izay firenena eto ambonin'ny tany tahaka ny vahoakanao, tahaka an'Israely, fa Andriamanitra no tonga nanavotra azy, mba ho vahoakany, hahalaza ny anarany, hanao zava-dehibe ho anao, ary hanao ireo famantarana ho an'ny taninao, tamin'ny nandroahanao ireo firenena mbamin'ny andriamaniny teo anoloan'ny vahoakanao izay navotanao tamin'i Ejipta. 	
10O	7	24	0,00000	 Nataonao mafy orina Israely vahoakanao, ho vahoakanao mandrakizay, ka hianao, ry Iaveh, dia efa tonga Andriamaniny. 	
10O	7	25	0,00000	 Koa ankehitriny, ry Iaveh Tompo ô, tano ny teny voalazanao ny amin'ny mpanomponao sy ny taranany, tano mandrakizay izany ary tanteraho araka ny teninao; 	
10O	7	26	0,00000	 dia hakalazaina anie ny anaranao, ka hatao hoe: Iaveh-n'ny tafika no Andriamanitra amin'Israely. Ary aoka ho voaorina mafy eo anatrehanao ny fianakavian'i Davida mpanomponao. 	
10O	7	27	0,00000	 Fa tenanao, ry Iaveh-n'ny tafika, Andriamanitr'Israely, no efa niseho tamin'ny mpanomponao ka nilaza hoe: Hanorenako trano hianao. Ka izany no nahasahian'ny mpanomponao nanao izao hataka izao taminao. 	
10O	7	28	0,00000	 Koa ankehitriny, ry Iaveh Tompo, hianao no Andriamanitra, ary marina ny teninao. Efa nilaza izany teny mahafinaritra izany tamin'ny mpanomponao hianao, 	
10O	7	29	0,00000	 ka aoka ho sitrakao ny hitahy ny fianakavian'ny mpanomponao, mba haharetany mandrakizay eo anatrehanao. Fa hianao, Iaveh Tompo, no niteny, ka amin'ny fitahianao dia ho voatahy mandrakizay ny fianakavian'ny mpanomponao.	
10O	8	1	0,00000	[ADY SY FANDRESEN'I DAVIDA - NY LOHANDOHAN'NY MANAMBONINAHINY] Taorian'izany dia nandresy ny Filistina Davida ka nampietry azy ireo, sy nanesotra ny fitondrana ny renivohitr'izy ireo teo an-tànany. 	
10O	8	2	0,00000	 Nandresy ny Moabita koa izy, ary nampandriny tamin'ny tany ireo, dia norefesiny tamin'ny kofehy, ka nandrefy indroan'ny kofehy izy, novonoiny ny eran'ny kofehy, novelominy ny eran'ny kofehy. Dia tonga mpanompon'i Davida ny Moabita, ka nanatitra hena ho azy.	
10O	8	3	0,00000	 Teny an-dàlana, fony izy ndeha hampody ny fanjakany eo amoron'ny ony Eofrata, dia resin'i Davida koa Hadadezera zana-dRohoba, mpanjakan'i Sobà.	
10O	8	4	0,00000	 Ary miaramila an-tsoavaly fiton-jato amby arivo, miaramila an-tongotra roa alina, no nosamborin'i Davida taminy; ny soavalin-kalesy notraingoin'i Davida avokoa, fa ny mpitarika kalesy zato sisa no notanany.	
10O	8	5	0,00000	 Tonga namonjy an'i Hadadezera mpanjakan'i Sobà koa ny Siriana avy any Damasa, ka noresen'i Davida ny roa alina tamin'ny Siriana.	
10O	8	6	0,00000	 Nametrahan'i Davida miaramila mponina i Sirian'i Damasa, ka tonga mpanompon'i Davida nanatitra hetra ny Siriana. Nomen'ny Tompo an'i Davida ny fandresena, tany amin'izay rehetra nalehany. 	
10O	8	7	0,00000	 Nalain'i Davida ny ampinga volamena tao amin'ny mpanompon'i Hadadezera ka nentiny nankany Jerosalema; 	
10O	8	8	0,00000	 varahina be dia be koa no azon'i Davida mpanjaka, tao Bete sy Berota, tanànan'i Hadadezera. 	
10O	8	9	0,00000	 Nony ren'i Taohò mpanjakan'i Hamata, fa hoe resin'i Davida avokoa ny miaramilan'i Hadadezera, 	
10O	8	10	0,00000	 dia nirahin'i Taohò ho any amin'i Davida mpanjaka, Jorama zanany, hamangy sy hiarahaba azy, noho ny niadiany sy nandreseny an'i Hadadezera, fa niady lava tamin'i Hadadezera Taohò. Kapoaka volamena sy kapoaka volafotsy ary kapoaka varahina no teo an-tànan'i Jorama. 	
10O	8	11	0,00000	 Natokan'i Davida mpanjaka ho an'ny Tompo koa izany, toraky ny nanokanany ny volafotsy sy volamena azony tamin'ny firenena rehetra nohitsahin'ny tongony, 	
10O	8	12	0,00000	 dia Siria, Moaba, ny taranak'i Amona, ny Filistina, Amaleka; ary ny avy tamin'ny babo azony tamin'i Hadadezera zanak'i Rohoba, mpanjakan'i Sobà. 	
10O	8	13	0,00000	 Nahazo laza Davida fony izy niverina avy nandresy ny Siriana valo arivo sy iray alina, teo amin'ny Lohasahan-tSira. 	
10O	8	14	0,00000	 Nametrahany miaramila mponina tao Edoma, namehatrany miaramila avokoa Edoma tontolo, ka dia tonga mpanompon'i Davida avokoa Edoma rehetra. Nomen'ny Tompo an'i Davida ny fandresena, tany amin'izay rehetra nalehany.	
10O	8	15	0,00000	 Nanjaka tamin'Israely rehetra Davida, ary nitondra ny vahoakany rehetra araka ny rariny sy ny fahamarinana. 	
10O	8	16	0,00000	 Joaba, zanak'i Sarvia, no nifehy ny miaramila; Josafata zanak'i Ahiloda, no mpitahiry ny bokim-panjakana; 	
10O	8	17	0,00000	 Sadaoka zanak'i Akitoba sy Akimeleka, zanak'i Abiatara, no mpisorona; Saraiasa no mpanoratra; 	
10O	8	18	0,00000	 Banaiasa zanak'i Joiadà, no lehiben'ny Keretiana sy ny Feletiana; ary ny zanak'i Davida no mpanolo-tsaina manolotra azy indrindra.	
10O	9	1	0,00000	[SOA NATAON'I DAVIDA TAMIN'I MEFIBOSETA] Ary hoy Davida: Mbola misy olona amin'ny fianakavian'i Saola va, mba hasiako soa noho ny amin'i Jonatasy?	
10O	9	2	0,00000	 Nisy mpanompon'ny fianakavian'i Saola anankiray izay kosa, atao hoe Sibà, dia nantsoina hankeo amin'i Davida izy io, ka hoy ny mpanjaka taminy: Hianao va no Sibà? Ary hoy ny navaliny azy: Mpanomponao!	
10O	9	3	0,00000	 Ka hoy ny mpanjaka: Tsy misy olona amin'ny fianakavian'i Saola intsony va, ka hanisy soa azy aho tahaka an'Andriamanitra? Ary hoy ny navalin'i Sibà tamin'ny mpanjaka: Mbola misy zanakalahin'i Jonatasy anankiray ao; fa malemy ny tongony roa.	
10O	9	4	0,00000	 Ary hoy ny mpanjaka: Aiza izy izay? Ary hoy ny navalin'i Sibà tamin'ny mpanjaka: Indro izy ao an-tranon'i Makira, zanak'i Amiela, any Lodabara.	
10O	9	5	0,00000	 Dia nampanalain'i Davida mpanjaka tany an-tranon'i Makira zanak'i Amiela tany Lodabara izy.	
10O	9	6	0,00000	 Nony tonga teo amin'i Davida Mefiboseta zanak'i Jonatasy zanak'i Saola, dia niondrika tamin'ny tany sy niankohoka. Ka hoy Davida: Mefiboseta! Ary hoy ny navaliny: Inty ny mpanomponao. 	
10O	9	7	0,00000	 Dia hoy Davida taminy: Aza matahotra, fa te-hanisy soa anao aho, noho ny rainao Jonatasy. Ny tanin'i Saola rainao haveriko aminao avokoa; ary hianao hihinana eo amin'ny latabatro mandrakariva. 	
10O	9	8	0,00000	 Niankohoka izy, sady nanao hoe: Zinona moa ny mpanomponao no itodihanao ny alika maty tahaka ahy?	
10O	9	9	0,00000	 Dia nantsoin'ny mpanjaka Sibà mpanompon'i Saola, ka hoy izy taminy: Atolotro ny zanaky ny tomponao avokoa izay rehetra nananan'i Saola sy ny ankohonany. 	
10O	9	10	0,00000	 Ka hianao sy ny zanakao lahy mbamin'ny mpanomponao no hiasa ny tany ho azy, dia hanatitra ny vokatra hiveloman'ny zanaky ny tomponao, ary Mefiboseta zanakalahin'ny tomponao, dia hihinana eo amin'ny latabatro mandrakariva. Nanan-janaka lahy dimy ambin'ny folo, sy mpanompo roapolo, Sibà. 	
10O	9	11	0,00000	 Ary hoy Siba tamin'ny mpanjaka: Hataon'ny manomponao avokoa izay rehetra nandidian'ny mpanjaka tompoko, ny mpanompony. Mefiboseta dia nihinana teo amin'ny latabatr'i Davida, toy ny iray amin'ny zanaky ny mpanjaka. 	
10O	9	12	0,00000	 Nanan-janakalahy iray mbola tanora atao hoe Mika, Mefiboseta; ary mpanompony avokoa izay rehetra nitoetra tao an-tranon'i Sibà. 	
10O	9	13	0,00000	 Nonina tany Jerosalema Mefiboseta, fa nihinana teo amin'ny latabatry ny mpanjaka mandrakariva izy; ary nikolepaka ny tongony roa.	
10O	10	1	0,00000	[ADY TAMIN'NY AMONITA] Taty aorian'izany, maty ny mpanjakan'ny taranak'i Amona, ka dia Hanona zanany lahy no nanjaka nandimby azy. 	
10O	10	2	0,00000	 Ary hoy Davida: Hampiseho fankasitrahana amin'i Hanona zanak'i Naasa aho, toy ny nampisehoan-drainy fankasitrahana tamiko. Dia nampitondra fitsapana alahelo azy noho ny amin-drainy Davida tamin'ny alàlan'ny mpanompony. Nony tonga tany amin'ny tanin'i Amona ny mpanompon'i Davida,	
10O	10	3	0,00000	 dia hoy ny filohan'ny taranak'i Amona tamin'i Hanona tompony: Moa heverinao ho fanajana an-drainao no nanirahan'i Davida mpanala alahelo aty aminao? Moa tsy ny hizaha sy ny hisafo ny tanàna va, mba handravany azy no nanirahan'i Davida ny mpanompony ho aty aminao?	
10O	10	4	0,00000	 Dia nosamborin'i Hanona ny mpanompon'i Davida, ka ny somony noharatany sasaka; ny akanjony nofolonany hatreo amin'ny foto-peny, vao nalefany izy ireo hody.	
10O	10	5	0,00000	 Nisy nampandre izany an'i Davida, dia naniraka olona hitsena azy ireo izy fa afa-baraka loatra ireo lehilahy ireo, ka izao no nasain'ny mpanjaka nambara taminy: Mitoera any Jerikao aloha, mandra-panirin'ny somotrareo, vao mody hianareo.	
10O	10	6	0,00000	 Fantatry ny taranak'i Amona, fa ankahalan'i Davida azy ny nataony ka ny taranak'i Amona dia naniraka olona haka miaramila hokaramainy avy amin'ny Siriana any Beta-Rohoba sy amin'ny Siriana any Sobà, dia miaramila an-tongotra roa alina, ary any amin'ny mpanjakan'i Maakà koa roa arivo lahy, ary any amin'ny olona ao Toba roa arivoa sy iray alin-dahy.	
10O	10	7	0,00000	 Ren'i Davida izany, ka mba nalefany kosa Joaba sy ny miaramila rehetra, lehilahy voafantina.	
10O	10	8	0,00000	 Dia nivoaka ny taranak'i Amona, ka nilahatra hiady teo anoloan'ny vavahady; ny Siriana avy any Sobà sy Rohoba mbamin'ny lehilahy avy any Toba sy Maakà kosa nitokana teny an-tsaha.	
10O	10	9	0,00000	 Nony hitan'i Joaba fa samy nisy vava ady teo anoloany sy teo ivohony, dia antokony iray tamin'izay voafantina tamin'Israely no nofidiny hilahatra mifanatrika amin'ny Siriana,	
10O	10	10	0,00000	 fa ny vahoaka sisa rehetra kosa nomeny hotarihin'i Abisaia rahalahiny, izay nampilahatra azy ireo hanoloana ny taranak'i Amona.	
10O	10	11	0,00000	 Ary hoy izy: Raha mahery noho izaho ny Siriana, dia handeha hamonjy ahy hianao, fa raha mahery noho hianao kosa ny taranak'i Amona dia handeha hamonjy anao aho.	
10O	10	12	0,00000	 Mahereza ary samia mitomban-dahy isika miady ho an'ny firenentsika sy ho an'ny tanànan'ny Andriamanitsika; dia aoka Iaveh hanao izay ataony ho mety.	
10O	10	13	0,00000	 Dia nandroso namely ny Siriana Joaba sy ny vahoaka nomba azy, ka nandositra teo anoloany ireny.	
10O	10	14	0,00000	 Nony hitan'ny taranak'i Amona fa nandositra ny Siriana, dia nandositra teo anoloan'i Abisaia koa izy ireo, ka niditra tao an-tanàna indray. Dia niverina Joaba nony avy namely ny taranak'i Amona, ka niditra tany Jerosalema.	
10O	10	15	0,00000	 Nony hitan'ny Siriana ny nahareseny teo anatrehan'Israely dia nikambana izy ireo. 	
10O	10	16	0,00000	 Ary nisy olona nirahin'i Hadarezera haka ny Siriana izay tany an-dafin'ny ony, ka tonga teo Helama izy ireo; ary Sobàka, lehiben'ny tafik'i Hadarezera no nitarika azy. 	
10O	10	17	0,00000	 Novorin'i Davida Israely rehetra, nony nandre izany izy, ka nita an'i Jordany izy, dia tonga tany Helama. Ary nilahatra hiady amin'i Davida ny Siriana, ka dia izy no nanomboka ny ady taminy. 	
10O	10	18	0,00000	 Kanjo vaky nandositra teo anoloan'Israely ny Siriana, ka matin'i Davida ny an-kalesy fiton-jato, sy an-tsoavaly efatra alina tamin'izy ireo; nasiany koa Sobàka lehiben'ny tafik'izy ireo, ka maty teo izy. 	
10O	10	19	0,00000	 Hitan'ny mpanjaka rehetra fehezin'i Hadarezera fa resy teo anatrehan'Israely izy, ka nanao fanekem-pihavanana tamin'Israely, dia nanompo azy ary tsy sahy namonjy ny taranak'i Amona intsony ny Siriana.	
10O	11	1	0,00000	[NY NANAOVANA FAHIRANO AN'I RABÀ - NY HELOKA ROA NATAON'I DAVIDA] Tamin'ny fitsingerenan'ny taona, nony mby amin'ny fotoana fandehanan'ny mpanjaka hiady, dia nalefan'i Davida Joaba mbamin'ny mpanompony sy Israely rehetra, ka nofongoran'ireo ny taranak'i Amona, ary nataony fahirano Rabà; fa Davida kosa nijanona tany Jerosalema ihany. 	
10O	11	2	0,00000	 Indray hariva raha ilay avy niarina avy teo am-pandriany iny Davida ka nitsangantsangana teo amin'ny tafon-tranon'ny mpanjaka, dia tazany avy eo ambony tafon-trano ity vehivavy anankiray nandro, ary tsara tarehy ery ravehivavy io. 	
10O	11	3	0,00000	 Nasain'i Davida nanontaniana hoe: Iza io vehivavy io? ka izao no nolazain'ny olona azy: Io no Betsabea, zanakavavin'i Eliama, vadin'i Oria, Heteana. 	
10O	11	4	0,00000	 Dia naniraka olona haka azy Davida ka tonga tao aminy izy dia nandry taminy izy. Nandio tena ho afaka amin'ny halotoany ravehivavy, dia nody tany an-tranony,	
10O	11	5	0,00000	 kanjo nanana anaka ravehivavy, ka naniraka hilaza amin'i Davida hoe: Manana anaka aho.	
10O	11	6	0,00000	 Tamin'izay, naniraka tany amin'i Joaba Davida handidy azy hoe: Alefaso hankaty amiko Oria Heteana. Dia nalefan'i Joaba hankany amin'i Davida Oria.	
10O	11	7	0,00000	 Ka nony tonga tany amin'i Davida Oria, dia nanontaniany ny vaovao momba an'i Joaba sy ny tafika ary ny ady.	
10O	11	8	0,00000	 Izay Davida vao nanao tamin'i Oria hoe: Andeha àry midina any an-tranonao, dia manasa ny tongotrao. Nivoaka ny tranon'ny mpanjaka Oria, nampanarahina nahandro fanomezana avy amin'ny mpanjaka;	
10O	11	9	0,00000	 nefa niara-nandry tamin'ny mpanompon'ny tompony Oria, teo am-baravaran'ny tranon'andriana, fa tsy nidina nody tany an-tranony. 	
10O	11	10	0,00000	 Nolazaina tamin'i Davida izany, natao hoe: Tsy nidina nody any an-tranony Oria. Ka hoy Davida tamin'i Oria: Moa tsy tonga avy amin'ny dia hianao? Nahoana no tsy nidina nody any an-tranonao? 	
10O	11	11	0,00000	 Dia hoy ny navalin'i Oria tamin'i Davida: Ny fiara sy Israely mbamin'i Jodà, mitoetra an-day; Joaba tompoko sy ny mpanompon'ny tompoko, mitoby any an-tsaha foana, ary izaho ve dia hody any an-tranoko hihinana sy hisotro ary handry amin'ny vadiko? Marina amin'ny ainao sy ny ain'ny fanahinao raha hanao izany aho! 	
10O	11	12	0,00000	 Ary hoy Davida tamin'i Oria: Mitoera ihany àry aty anio; fa rahampitso dia halefako hianao. Dia nitoetra tany Jerosalema ihany Oria androtr'izay sy ny ampitson'izay. 	
10O	11	13	0,00000	 Nasain'i Davida hihinana sy hisotro teo anatrehany izy ka nomamoiny. Nony hariva dia nivoaka nandry teo amin'ny fandriany, teo amin'ny mpanompon'ny tompony ihany Oria, fa tsy nidina nody tany an-tranony. 	
10O	11	14	0,00000	 Nony ampitso maraina nanoratra taratasy ho any amin'i Joaba Davida ka tànan'i Oria no nampitondrainy azy. 	
10O	11	15	0,00000	 Izao no nosoratany tamin'ny taratasy: Apetraho amin'izay toerana iadiana mafy indrindra Oria, dia mihataha avy eo aoriany hianareo mba ho voavono ka ho faty eo izy. 	
10O	11	16	0,00000	 Nanao fahirano ny tanàna Joaba ka napetrany tamin'ny toerana fantany ho nisy ny lehilahy mahery indrindra Oria. 	
10O	11	17	0,00000	 Nivoaka hamely an'i Joaba ny olona tao an-tànana, ka maro tamin'ny vahoaka, tamin'ny mpanompon'i Davida, no maty; ary maty koa Oria, Heteana. 	
10O	11	18	0,00000	 Dia naniraka hilaza ny toetry ny ady any amin'i Davida Joaba; 	
10O	11	19	0,00000	 ary ny iraka dia nomeny didy hoe: Rahefa vita ny fitantaranao amin'ny mpanjaka ny toetry ny ady, raha misondrotra ny hatezeran'ny mpanjaka ka milaza aminao hoe: 	
10O	11	20	0,00000	 Ahoana no nanakekezanareo ny tanàna toy izany, raha niady? Tsy fantatrareo va fa hozerany ny tsipìka avy any ambony manda hianareo? 	
10O	11	21	0,00000	 Iza no namely an'i Abimeleka zanak'i Jerobaala? Moa tsy nozeran'ny vehivavy anankiray vakim-bato fitotoam-bary avy any ambony manda va izy, ka matin'izay tao Tebesa? Ahoana àry no nanakekezanareo ny manda? Dia ataovy hoe: Maty koa Oria, Heteana, mpanomponao.	
10O	11	22	0,00000	 Dia nandeha ilay iraka, ka nony tonga izy dia nambarany tamin'i Davida avokoa izay nasain'i Joaba nambara. 	
10O	11	23	0,00000	 Hoy ilay iraka tamin'i Davida: Nivoahan'ireny olona matanjaka noho izahay ireny tany an-tsaha izahay, fa notoherinay hatreny anoloan'ny vavahady kosa izy, 	
10O	11	24	0,00000	 ary notofirin'ny mpandefa zana-tsipìka avy ery ambony manda ny mpanomponao, ka maro tamin'ny mpanompon'ny mpanjaka no maty; Oria, Heteana, mpanomponao koa mba maty. 	
10O	11	25	0,00000	 Dia hoy Davida tamin'ilay iraka: Izao no lazao amin'i Joaba: Aza malahelo loatra amin'izany hianao, fa mbetika ny iray mbetika kosa ny hafa no asian'ny sabatra. Ka ampitomboy ihany ny hamafin'ny famelezana ny tanàna, dia ravao izy. Ary hianao koa mba mankahereza azy.	
10O	11	26	0,00000	 Nony ren'ny vadin'i Oria fa maty ny lahy, dia nitomany azy izy. 	
10O	11	27	0,00000	 Ka nony afa-tsaona ravehivavy dia nampanalain'i Davida sy noraisiny tao an-tranony. Tonga vadiny izy ary niteraka zazalahy taminy. Ary tsy sitrak'Iaveh izany zavatra nataon'i Davida izany.	
10O	12	1	0,00000	[NY NANINIAN'I NATÀNA AN'I DAVIDA - VOASAZY NY MPANJAKA - AZO RABÀ] Nirahin'ny Tompo ho any amin'i Davida Natàna, ka tonga tany aminy izy, dia nanao taminy hoe: Nisy olona roa lahy, tao amin'ity tanàna anankiray; ny iray mpanan-karena ary ny iray mahantra. 	
10O	12	2	0,00000	 Ondry aman'omby sesehena no an'ilay mpanan-karena; 	
10O	12	3	0,00000	 fa ondrivavy kely anankiray novidiny no mba an'ilay mahantra. Nompiany izy ka nitombo tao aminy niaraka tamin'ny zanany, nihinana tamin'ny mofony, nisotro tamin'ny kapaokany, natory teny an-trotroany, ary nataony toy ny zanany vavy. 	
10O	12	4	0,00000	 Nanam-bahiny kosa ilay mpanan-karena, nefa tsy nety naka tamin'ny ondriny na ny ombiny izy hanamboatra sakafo ho an'ilay vahiny tonga tao aminy: fa ny ondrivavin'ilay mahantra no nalainy sy namboariny, ho an'ilay olona tonga tao aminy. 	
10O	12	5	0,00000	 Nirehitra fatratra tamin'izany olona izany ny fahatezeran'i Davida, ka hoy izy tamin'i Natàna: Raha velona koa Iaveh dia marina raha tsy mendrika ny hovonoina izay olona manao izany, 	
10O	12	6	0,00000	 ary ilay ondrivavy honerany efatra heny, noho izy nahavita an'izany sy tsy nanana antra. 	
10O	12	7	0,00000	 Dia hoy Natàna tamin'i Davida: Tsy iza fa hianao izany olona izany. Ka izao no lazain'ny Tompo Andriamanitr'Israely: Nanosotra anao ho mpanjaka amin'Israely aho, ary nanafaka anao tamin'ny tànan'i Saola; 	
10O	12	8	0,00000	 ny tranon'ny tomponao nomeko anao; ny vadin'ny tomponao nataoko teo am-pofoanao; ny taranak'Israely sy Jodà natolotro anao, ary raha kely loatra izany mbola ho nampiako izao sy izao koa. 	
10O	12	9	0,00000	 Ka nahoana no nanamavo ny tenin'ny Tompo hianao, fa nanao ratsy eo imasony? Oria Heteana nasianao ny sabatra, ny vadiny nalainao ho vady, izy novonoinao tamin'ny sabatry ny taranak'i Amona! 	
10O	12	10	0,00000	 Koa ankehitriny noho hianao nanamavo ahy, sy naka ny vadin'i Oria Heteana, ho vadinao, dia tsy hiala amin'ny taranakao mandrakizay kosa ny sabatra. 	
10O	12	11	0,00000	 Izao no lazain'ny Tompo: Indro fa ny ankohonanao, hananganako ny loza hihatra aminao; ny vadinao hotsoahako eo imasonao, ka homeko ny mifanolo-body rindrina aminao, izay handry aminy eo anatrehan'izao masoandro izao; 	
10O	12	12	0,00000	 fa hianao dia mangingina no nanaovanao izany, ary izaho kosa dia eo imason'Israely rehetra sy anatrehan'izao masoandro izao no hanaovako izany. 	
10O	12	13	0,00000	 Dia hoy Davida tamin'i Natàna: Nanota tamin'ny Tompo aho! Fa hoy kosa Natàna tamin'i Davida: Navelan'ny Tompo ny helokao, ka tsy ho faty hianao. 	
10O	12	14	0,00000	 Nefa nampanesoinao an'ny Tompo ny fahavalony tamin'izany zavatra nataonao izany ka noho izany dia ho faty ny zanaka naterakao. 	
10O	12	15	0,00000	 Dia lasa nankany an-tranony Natana. Ary nasian'ny Tompo ny zaza nateraky ny vadin'i Oria, tamin'i Davida, ka nandraiki-narary mafy. 	
10O	12	16	0,00000	 Nivavaka tamin'Andriamanitra ho an'ny zaza Davida sady nifady hanina; ary niditra izy ka nandry tamin'ny tany nandritra ny alina. 	
10O	12	17	0,00000	 Ka niangavy mafy taminy ny loholona tao an-tranony, mba hampiarina azy amin'ny tany; nefa tsy nety izy, ary tsy niara-nihinana tamin'ireo. 	
10O	12	18	0,00000	 Nony tamin'ny andro fahafito, maty ny zaza, ka natahotra ny hilaza ny nahafatesany tamin'i Davida ny mpanompony, fa hoy ireo: Fony mbola velona aza ny zaza, niteny taminy isika fa tsy nohenoiny ny feontsika, ka hataontsika ahoana no filaza aminy hoe: maty ny zaza! Vao mainka loza no hafitsony. 	
10O	12	19	0,00000	 Hitan'i Davida nitakoritsika ny mpanompony, ka fantatr'i Davida fa maty ny zaza. Hoy Davida tamin'ny mpanompony: Maty angaha ny zaza? Ary hoy ireo: Maty izy. 	
10O	12	20	0,00000	 Dia niarina tamin'ny tany Davida ka nandro, nihosotra diloilo sy nanova fitafiana, dia nankao an-tranon'ny Tompo izy ary niankohoka. Nony nody tao an-tranony izy nangataka horosoana sakafo dia nihinana.	
10O	12	21	0,00000	 Ka hoy ny mpanompony taminy: Izao ataonao izao kosa no mba ahoana? Fa fony mbola velona ny zaza, nifady hanina sy nitomany hianao, nony maty kosa ny zaza ankehitriny, miarina sy mihinana mofo hianao? 	
10O	12	22	0,00000	 Dia hoy izy: Fony mbola velona ny zaza nifady hanina sy nitomany aho; fa hoy aho anakampo: Iza no mahalala? Hamindra fo amiko angaha Iaveh ka ho velona ihany ny zaza. 	
10O	12	23	0,00000	 Fa rahefa maty kosa izy ankehitriny dia ahoana indray no hifadiako hanina? Mahay mamerina azy indray va aho? Izaho no hankany aminy, fa izy tsy hiverina hankaty amiko intsony! 	
10O	12	24	0,00000	 Nanala alahelo an'i Betsabea vadiny Davida dia nankao aminy, ka nandry taminy. Ary tera-dahy ravehivavy, ka nataony hoe Salomona no anarany: tia azy Iaveh, 	
10O	12	25	0,00000	 ka naniraka hilaza izany tamin'ny alàlan'i Natàna, mpaminany, izay nanome anarana azy hoe Jedidiah, noho ny amin'ny Tompo.	
10O	12	26	0,00000	 Ary Joaba ilay nanao fahirano an'i Rabàn'ny taranak'i Amona, dia nahafaka ny tanànam-panjakana. 	
10O	12	27	0,00000	 Ka naniraka olona tany amin'i Davida Joaba hanao aminy hoe: Nataoko fahirano Rabà, ary efa afako ny tanànan'ny rano. 	
10O	12	28	0,00000	 Koa ankehitriny vorio ny vahoaka sisa, dia avia hianao hitoby hamely ny tanàna sy haka azy, fandrao dia ny tenako no maka ny tanàna ka hantsoina amin'ny anarako izy. 	
10O	12	29	0,00000	 Dia novorin'i Davida ny vahoaka rehetra ary nankany Rabà izy namely azy ka nahazo azy. 	
10O	12	30	0,00000	 Nesoriny teny an-dohan'ny mpanjakan'izy ireo, ny satro-boninahiny lanjana talenta volamena iray, izay nisy vatosoa anankiray ka natao teny an-dohan'i Davida. Ary babo be dia be no nentiny avy ao an-tanàna.	
10O	12	31	0,00000	 Ary ny vahoaka hita tao dia navoakany ka napetrany hiasa amin'ny tsofa, sy ny pika vy, mbamin'ny famaky vy, ary nafindrany tamin'ny fanefem-biriky. Nataony toy izany avokoa ny tanànan'ny taranak'i Amona. Dia niverina nankany Jerosalema Davida sy ny vahoaka rehetra.	
10O	13	1	0,00000	[FIFOTERAN'I AMNONA - NY NAMPAMONOAN'I ABSALOMA AZY] Taty aorian'izany dia nanana anabavy tsara tarehy kosa Absaloma zanak'i Davida; Tamara no anarany, ary tia azy io Amnona zanak'i Davida. 	
10O	13	2	0,00000	 Niritra aina Amnona ka nandraiki-narary terý noho ny amin'i Tamara anabaviny, fa virjiny ity izy, ka noheverin'i Amnona fa toa tsy ho azony atao na inona na inona. 	
10O	13	3	0,00000	 Nanan-tsakaiza anankiray atao hoe Jonadaba Amnona; zanak'i Semaa rahalahin'i Davida izy io, ary lehilahy fetsy loatra Jonadaba. 	
10O	13	4	0,00000	 Ka hoy io taminy: Nahoana ity hianao, ry zanaky ny mpanjaka, no dia milonika be ihany toy izao isa-maraina? Tsy tianao halaza amiko va ny amin'izany? Ka hoy Amnona taminy: Tia an'i Tamara anabavin'i Absaloma rahalahiko aho. 	
10O	13	5	0,00000	 Dia hoy Jonadaba taminy: Mandria eo am-parafara, ka modia marary. Ary rahefa tonga hamangy anao rainao, dia lazao aminy hoe: Avelao kely Tamara anabaviko no ho avy hampihinan-kanina ahy, raha sitrakao; aoka hamboariny eo imasoko ny nahandro mba ho hitako, ary hihinana izany avy eny an-tànany aho.	
10O	13	6	0,00000	 Dia nandry tokoa Amnona sy nody marary. Tonga namangy azy ny mpanjaka ary hoy Amnona taminy: Raha sitrakao, aoka Tamara anabaviko ho avy hanao mofo mamy roa eto imasoko, ka hihinana izany avy eny an-tànany aho.	
10O	13	7	0,00000	 Dia naniraka olona Davida hilaza amin'i Tamara tao an-trano hanao hoe: Mankanesa ao an-tranon'i Amnona, anadahinao, ka manaova nahandro ho azy. 	
10O	13	8	0,00000	 Lasa Tamara nankao amin'i Amnona anadahiny izay efa mandry. Naka koba izy, noditiny namboariny ho mofo mamy teo imasony, ary nandrahoiny ny mofo mamy; 	
10O	13	9	0,00000	 rahefa izany, noraisiny ny lapoaly, dia noloarany teo anoloany. Tsy nety nihinana anefa izy. Dia hoy Amnona: Asaovy mivoaka hiala eto amiko ny olona rehetra. Nony tafavoaka niala tao aminy daholo ny olona, 	
10O	13	10	0,00000	 dia hoy Amnona tamin'i Tamara: Ento ao anaty salobom-pandriana ny nahandro hihinanako azy avy eny an-tànanao. Dia nalain'i Tamara ny mofo nataony, ka nentiny tao amin'i Amnona anadahiny, tao anaty salobom-pandriana. 	
10O	13	11	0,00000	 Kanjo, raha ilay nanolotra izany hohaniny iny izy, dia nosavihiny ka hoy izy taminy: Avia handry amiko ranabavy. 	
10O	13	12	0,00000	 Fa hoy ny navaliny azy: Tsia, ranadahy, aza manala baraka ahy, fa tsy fanao eto amin'Israely izany, ka aza manao izany zava-betaveta izany. 	
10O	13	13	0,00000	 Izaho moa dia aiza no halehako hitondra ity henatro? Hianao kosa dia ho toy ny anankiray amin'ny olona vetaveta amin'Israely. Koa aoka hiteny amin'ny mpanjaka hianao, fa tsy handà ny hanome ahy ho anao izy! 	
10O	13	14	0,00000	 Tsy nety nihaino ny feony anefa izy, fa mahery noho razazavavy izy, ka nanaovany an-keriny io, dia nandriany. 	
10O	13	15	0,00000	 Niaraka tamin'izay dia halan'i Amnona fatratra razazavavy ary tafahoatra lavitra ny fitiavana nitiavany azy taloha ny halam-po nankahalany azy, ka hoy Amnona taminy: Mitsangàna hianao, ka mandehana any. 	
10O	13	16	0,00000	 Fa hoy izy namaly azy: Ny ratsy nataonao tamiko dia aza ampiana fandroahana ahy, fa zava-dratsy kokoa indray izany. Nefa tsy nety nihaino azy akory Amnona; 	
10O	13	17	0,00000	 fa ny zatovo nanompo azy no nantsoiny, ka nataony hoe: Roahy any ivelany lavitra ahy ravehivavy ity, dia arindrino ny varavarana rahefa tafavoaka izy. 	
10O	13	18	0,00000	 Akanjo mirebareba no nentin-dravehivavy, fa izany no fitafiana fanaon'ny zanaky ny mpanjaka, dieny mbola virjiny izy. Dia navoakan'ny mpanompo izy, ka narindriny ny varavarana nony tafavoaka izy. 	
10O	13	19	0,00000	 Nohosenan'i Tamara vovoka ny lohany dia lasa nandeha izy, nidradradradra. 	
10O	13	20	0,00000	 Hoy Absaloma anadahiny, taminy: Tsy maintsy nalehan'i Amnona anadahinao àry hianao izay ka? Fa amin'izao, ranabavy, mangina fa anadahinao iny, ka aza asiana alahelo ao am-ponao. Dia tao an-tranon'i Absaloma anadahiny, no nitoetra i Tamara notsindrian'ny alahelony. 	
10O	13	21	0,00000	 Tezitra mafy Davida mpanjaka nony nandre izany rehetra izany. 	
10O	13	22	0,00000	 Absaloma kosa tsy niteny tamin'i Amnona intsony na soa na ratsy na dia indraim-bava aza, fa halan'i Absaloma Amnona noho ny nametavetany an'i Tamara anabaviny. 	
10O	13	23	0,00000	 Roa taona taorian'izay, dia tao amin'i Absaloma tao Baal-Hasora akaikin'i Efraima ny mpanety ondry, ka nanasa ny zanakalahin'ny mpanjaka rehetra i Absaloma. 	
10O	13	24	0,00000	 Nankao amin'ny mpanjaka Absaloma nanao hoe: Indro fa ao amin'ny mpanomponao ny mpanety ondry ka aoka ho any amin'ny mpanomponao ny mpanjaka sy ny mpanompony. 	
10O	13	25	0,00000	 Fa hoy ny mpanjaka tamin'i Absaloma: Tsia, anaka, tsy handeha daholo izahay fandrao dia mahavaky tratra anao. Nanao ditra ihany izy nefa tsy nandeha ny mpanjaka, fa nitso-drano azy. 	
10O	13	26	0,00000	 Dia hoy Absaloma: Rahefa dia tsy handeha àry hianao dia avelao ahay Amnona rahalahiko handeha hiaraka aminay. Ary hoy ny navalin'ny mpanjaka: Ahoana no hiarahany aminao? 	
10O	13	27	0,00000	 Fa mbola nanao ditra ihany Absaloma, ka dia navelan'ny mpanjaka handeha hiaraka aminy Amnona sy ny zanaky ny mpanjaka rehetra.	
10O	13	28	0,00000	 Dia nomen'i Absaloma izao didy izao ny mpanompony, nataony hoe: Tandremo fa rahefa falifalin'ny divay ny fon'i Amnona ka hataoko hoe: Asio Amnona! Dia vonoy ho faty izy. Aza matahotra satria tsy iza fa izaho no nandidy anareo izany ka matokia; misehoa ho mahery fo. 	
10O	13	29	0,00000	 Dia nasian'ny mpanompon'i Absaloma araka ny nandidian'i Absaloma azy Amnona. Ary tafatsangana avokoa ny zanaky ny mpanjaka rehetra, dia samy nitaingina ny moleny avy ka vaky nandositra.	
10O	13	30	0,00000	 Mbola teny an-dàlana izy ireo, dia efa tonga tao amin'i Davida sahady ny filazana hoe: Novonoin'i Absaloma tsy nasiany iray niangana ny zanakalahin'ny mpanjaka rehetra! 	
10O	13	31	0,00000	 Nitsangana ny mpanjaka, norovitiny ny fitafiany, dia nandry tamin'ny tany izy; ny mpanompony rehetra nitoetra teo koa, sady rovi-pitafiana avokoa izy ireo. 	
10O	13	32	0,00000	 Ary niteny Jonadaba zanak'i Semaa, rahalahin'i Davida, ka nanao hoe: Aoka ny tompoko tsy hilaza fa maty avokoa ny zazalahy rehetra, zanaky ny mpanjaka; Amnona irery no maty. Zavatra teo am-bavan'i Absaloma izany hatramin'ny andro nametavetan'i Amnona an'i Tamara anabaviny. 	
10O	13	33	0,00000	 Ary ankehitriny dia aoka tsy hataon'ny mpanjaka tompoko fa hoe ny zanakalahin'ny mpanjaka rehetra no maty, Amnona irery ihany no maty. 	
10O	13	34	0,00000	 Ary Absaloma dia lasa nandositra. Ary natopin'ity zatovo nalatsaka ho mpitily ny masony dia nijery izy ka indreny nisy andian'olona maromaro, avy amin'ny lalana any andrefana, any amin'ny ilany nisy ny tendrombohitra. 	
10O	13	35	0,00000	 Dia hoy Jonadaba tamin'ny mpanjaka: Indreo tamy tokoa ny zanaky ny mpanjaka; araka ny voalazan'ny mpanomponao no nahatanterahan'ny zavatra. 	
10O	13	36	0,00000	 Vao tapitra ny teniny, dia tonga ny zanaky ny mpanjaka, ary nanandra-peo nitomany izy ireo ka nirotsaka be dia be koa ny ranomason'i Davida mbamin'ny mpanompony rehetra. 	
10O	13	37	0,00000	 Absaloma kosa nandositra tany amin'i Tolomaia zanak'i Amioda, mpanjakan'i Gesora. Ary Davida nisaona ny zanany isan'andro isan'andro. 	
10O	13	38	0,00000	 Nandositra i Absaloma nankany Gesora, dia tany izy telo taona. 	
10O	13	39	0,00000	 Ary Davida nitsahatra tamin'ny hoe hanenjika an'i Absaloma, fa efa afaka ny alahelony tamin'ny nahafatesan'i Amnona.	
10O	14	1	0,00000	[NY NIVERENAN'I ABSALOMA - NY NAMELAN'I DAVIDA NY HADISOANY] Hitan'i Joaba zanak'i Sarvia fa nitodika nankany amin'i Absaloma ny fon'ny mpanjaka. 	
10O	14	2	0,00000	 Dia naniraka ho any Tekoà hitady vehivavy fetsy anankiray Joaba ka nilaza taminy hoe: Modia misaona hianao, manaova akanjo fisaonana, aza mihosotra diloilo, ary manahafa vehivavy mandala olo-maty efa ela be ihany. 	
10O	14	3	0,00000	 Ho avy ao amin'ny mpanjaka hianao ka izao no resaka hataonao aminy... Dia nataon'i Joaba tao am-bavany ny teny holazainy.	
10O	14	4	0,00000	 Tonga ravehivavy avy any Tekoà hiresaka amin'ny mpanjaka. Lavo niankohoka tamin'ny tany izy vao niteny hoe: Vonjeo aho, ry mpanjaka ô! 	
10O	14	5	0,00000	 Hoy ny mpanjaka taminy: maninona hianao? Hoy ravehivavy: Mpitondra tena aho, fa maty ny vadiko. 	
10O	14	6	0,00000	 Ary roa lahy no zanaky ny ankizivavinao, nifanditra teny an-tsaha izy roa lahy; ary satria tsy nisy nampisaraka azy dia novonoin'ny anankiray ity rahalahiny ka maty. 	
10O	14	7	0,00000	 Ary indro nitsangana ny tamingana rehetra hamely ny ankizivavinao, ka manao hoe: Atolory ilay namono ny rahalahiny, dia hataonay maty izy hanefa ny ain'ny rahalahiny izay novonoiny, ka hataonay levona hatramin'ny mpandova aza! Ka izay tapa-porohana sisa amiko dia hovonoiny, mba tsy hisy tavela hamelo-maso ny anaran'ny vadiko na handimby azy eto ambonin'ny tany. 	
10O	14	8	0,00000	 Hoy ny mpanjaka tamin-dravehivavy: Modia any an-tranonao, fa izaho hanome didy momba ny aminao. 	
10O	14	9	0,00000	 Hoy ravehivavy avy any Tekoà tamin'ny mpanjaka: Aoka ny tenako, ry mpanjaka tompoko, aoka ny fianakavian-draiko no hiharan'ny ota, fa aza ny mpanjaka na ny sezam-panjakany no ho voan'izany! 	
10O	14	10	0,00000	 Hoy ny mpanjaka: Raha mbola misy manelingelina anao, dia ento aty amiko izy, tsy hanohina anao intsony izy. 	
10O	14	11	0,00000	 Dia hoy izy: Aoka hantsoin'ny mpanjaka Iaveh Andriamanitrao, mba tsy hampitomboan'ny mpamaly ra ny loza, ka tsy hamonoany ny zanako! Hoy ny navaliny: Toy ny maha-velona an'ny Tompo, dia tsy hisy hihintsana amin'ny tany ny volon-dohan'ny zanakao, na iray aza. 	
10O	14	12	0,00000	 Hoy ravehivavy: Aza mahafady ny ankizivavinao, fa hilaza teny indraim-bava amin'ny mpanjaka tompoko aho, raha sitrakao. Hoy ny navaliny: Lazao. 	
10O	14	13	0,00000	 Dia hoy ravehivavy: Nahoana hianao no nanao hevitra toy izany amin'ny vahoakan'Andriamanitra - milaza ny tenany ho diso ny mpanjaka mamoaka izany teny fitsarana izany - dia ny amin'ny tsy fampiverenan'ny mpanjaka an'ilay nataony sesi-tany. 	
10O	14	14	0,00000	 Fa ho faty marina isika: toy ny rano raraka an-tany ka tsy miangona intsony isika; Andriamanitra tsy manala ny aina, ary mamorona izay hevitra tsy hahatafajanona lavitra azy ilay voasesy tany. 	
10O	14	15	0,00000	 Ary ankehitriny kosa notairin'ny vahoaka aho no tonga nilaza izany zavatra izany tamin'ny mpanjaka tompoko; ka hoy ny ankizivavinao: hiresaka amin'ny mpanjaka aho, sao hataon'ny mpanjaka tokoa izay holazain'ny ankizivavinao. 	
10O	14	16	0,00000	 Eny, fa hihaino ny mpanjaka mba hanafaka ny ankizivaviny eo an-tànan'olona izay mitady hanesotra ahy sy ny zanako eo amin'ny lovan'Andriamanitra. 	
10O	14	17	0,00000	 Efa niteny ny ankizivavinao hoe: Aoka hampahazo fiadanana ahy ny tenin'ny mpanjaka tompoko. Fa tahaka ny Anjelin'Andriamanitra ny mpanjaka tompoko, hihaino ny tsara sy ny ratsy. Ary homba anao anie Iaveh Andriamanitrao. 	
10O	14	18	0,00000	 Namaly ny mpanjaka ary nilaza tamin-dravehivavy nanao hoe: Aza misy afeninao izay hanontaniako anao. Hoy ravehivavy: Aoka hiteny ny mpanjaka tompoko! 	
10O	14	19	0,00000	 Ary hoy ny mpanjaka: Moa momba anao va ny tànan'i Joaba amin'izao rehetra izao? Hoy ny navalin-dravehivavy: Marina amin'ny mahavelona ny fanahinao, ry mpanjaka tompoko, tsy misy hiviliana na ho any ankavanana na ho any ankavia izay rehetra lazain'ny mpanjaka tompoko. Eny, Joaba mpanomponao no nandidy ahy sy nanao izao teny rehetra izao eo am-bavan'ny ankizivavinao. 	
10O	14	20	0,00000	 Ny mba hanarona ny endriky ny raharaha no nanaovan'i Joaba mpanomponao an'izany fa hendry toy ny anjelin'Andriamanitra ny tompoko hahalala ny zavatra rehetra mitranga eto ambonin'ny tany. 	
10O	14	21	0,00000	 Hoy ny mpanjaka tamin'i Joaba: Indro, hataoko izany, koa andeha hampody ny tovolahy Absaloma.	
10O	14	22	0,00000	 Lavo niankohoka tamin'ny tany Joaba, dia nisaotra ny mpanjaka, dia hoy Joaba: Fantatry ny mpanomponao anio fa nahita fitia teo imasonao aho, ry mpanjaka tompoko, fa araka ny tenin'ny mpanompony no ataon'ny mpanjaka. 	
10O	14	23	0,00000	 Nitsangana Joaba, dia lasa tany Gesora, ary nentiny nody ho any Jerosalema Absaloma. 	
10O	14	24	0,00000	 Fa hoy ny mpanjaka: Aoka ho any an-tranony izy, ka tsy hahita ny tavako. Dia nankeo an-tranony Absaloma, ka tsy nahita ny tavan'ny mpanjaka. 	
10O	14	25	0,00000	 Tamin'Israely rehetra tsy misy olona malaza tahaka an'i Absaloma noho ny hatsaran-tarehiny. Hatramin'ny faladiany ka hatramin'ny tampon-dohany tsy nanan-kilema akory izy. Raha mihara-doha izy - isan-taona izy no nanao izany, raha nahavesatra azy ny volon-dohany, dia noharatany, - 	
10O	14	26	0,00000	 dia roan-jato sikla no lanjan'ny volon-dohany, lanjan'ny mpanjaka. 	
10O	14	27	0,00000	 Zanakalahy telo no teraka tamin'i Absaloma sy zanaka vavy iray natao hoe: Tamara, vehivavy tsara tarehy io. 	
10O	14	28	0,00000	 Nipetraka roa taona tao Jerosalema Absaloma tsy nahita ny tavan'ny mpanjaka. 	
10O	14	29	0,00000	 Nampiantsoin'i Absaloma Joaba ho irahiny hankao amin'ny mpanjaka, fa tsy nety nankao aminy Joaba. Nampiantsoin'i Absaloma fanindroany, fa tsy nety nankao. 	
10O	14	30	0,00000	 Tamin'izay dia hoy Absaloma tamin'ny mpanompony: Hitanareo ny sahan'i Joaba manolotra ny ahy, misy orja ho azy ao, handeha doroy amin'ny afo. Dia nampirehitra afo ny saha ireo mpanompon'i Absaloma. 	
10O	14	31	0,00000	 Nitsangana Joaba nankao amin'i Absaloma tao an-tranony, ka nanao taminy hoe: Nahoana no dia nampirehitra afo ny sahako ny mpanomponao? 	
10O	14	32	0,00000	 Hoy ny navalin'i Absaloma tamin'i Joaba: Indro fa naniraka hilaza aminao aho hoe: Avia aty fa hirahiko ho any amin'ny mpanjaka hianao, hanao aminy hoe: haninona aho no niverina avy any Gesora? Tsaratsara kokoa ho ahy ny mbola any ihany. Koa ankehitriny dia te-hahita ny tavan'ny mpanjaka aho, ary raha misy heloka aty amiko dia aoka hovonoiny aho! 	
10O	14	33	0,00000	 Lasa Joaba nanatona ny mpanjaka sy nitantara taminy izany zavatra izany. Dia nantsoiny Absaloma, dia tonga tao amin'ny mpanjaka izy, ary niankohoka tamin'ny tany teo anatrehan'ny mpanjaka ary nanoroka an'i Absaloma ny mpanjaka.	
10O	15	1	0,00000	[NY SAIN-DRATSIN'I ABSALOMA - NY FIKOMIANY - NY NANDOSIRAN'I DAVIDA] Taty aorian'izany nanomana kalesy iray sy soavaly ary olona dimampolo lahy izay nihazakazaka teo alohany Absaloma. 	
10O	15	2	0,00000	 Nifoha maraina koa Absaloma dia nitoetra teo akaikin'ny làlana mankao am-bavahady, ka isaky ny nisy olona manana ady, nankao amin'ny mpanjaka hangataka fitsarana, dia nantsoin'i Absaloma izy nataony hoe: An'inona no tanàna ihavianareo? ka nony namaly hoe: Avy any an'Ananona amin'ny fokon'Israely ny mpanomponao, 	
10O	15	3	0,00000	 dia hoy Absaloma taminy: Etsy ange! tsara sy marina ny raharahanao, fa ny olona hihaino anao avy amin'ny mpanjaka no tsy misy. 	
10O	15	4	0,00000	 Ary nanampy indray Absaloma nanao hoe: Iza re no hanangana ahy ho mpitsara amin'ny tany? Fa na iza na iza manana ady aman-draharaha dia ho tonga aty amiko ka homeko ny rariny avokoa. 	
10O	15	5	0,00000	 Ary isaky ny misy olona manatona hiankohoka eo anoloany, dia tolorany tànana, ary noraisiny sy norohany. 	
10O	15	6	0,00000	 Izany no nataon'i Absaloma tamin'ny olona rehetra amin'Israely izay nankao amin'ny mpanjaka nangataka fitsarana, ka nangoleny ny fon'ny olona amin'Israely. 	
10O	15	7	0,00000	 Nony afaka efa-taona dia hoy Absaloma tamin'ny mpanjaka: Raha sitrakao, avelao kely aho ho any Hebrona, hanefa ny voady nataoko tamin'ny Tompo. 	
10O	15	8	0,00000	 Fa fony nitoetra tany Gesora any Arama dia nanao voady ny mpanomponao ka nanao hoe: Raha averin'ny Tompo any Jerosalema indray aho, dia hanompo an'ny Tompo aho. 	
10O	15	9	0,00000	 Ka hoy ny mpanjaka taminy: Mandehana amim-piadanana! Dia niainga izy nankany Hebrona.	
10O	15	10	0,00000	 Nandefa iraka mangingina hitety ny fokon'Israely rehetra Absaloma nanao hoe: Raha vao mandre ny feon'ny anjomara hianareo, dia lazao hoe: Manjaka ao Hebrona Absaloma! 	
10O	15	11	0,00000	 Ary nisy olona roan-jato lahy avy any Jerosalema niaraka tamin'i Absaloma, dia olona nasaina izy ireo ka nandeha tamim-pahatsoram-po, fa tsy nahalala na inona na inona. 	
10O	15	12	0,00000	 Mbola eo am-panaterana ny sorona Absaloma, dia naniraka haka an'i Akitofela, Gilaonita, mpanolo-tsaina an'i Davida tany Gilao tanànany. Nihamasaka fatratra ny firaisan-tetika hikomy, fa nitombo teo ihany ny vahoaka nomba an'i Absaloma. 	
10O	15	13	0,00000	 Dia nisy olona tonga nilaza tamin'i Davida, nanao hoe: Tafaraikitra amin'ny fanarahana an'i Absaloma ny fon'ny lehilahy amin'Israely. 	
10O	15	14	0,00000	 Ka hoy Davida tamin'ny mpanompony rehetra tao aminy tany Jerosalema: Mitsangàna, andeha isika handositra, fa tsy misy hahafahantsika amin'i Absaloma. Andao faingana fandrao dia tampohiny isika, ka ataony idiran-doza eto, sady hasiany amin'ny lelan-tsabatra ny tanàna. 	
10O	15	15	0,00000	 Ary hoy ny mpanompon'ny mpanjaka taminy: Na inona na inona no hevitra hotapahin'ny mpanjaka tompoko, dia indreto ny mpanomponao. 	
10O	15	16	0,00000	 Dia niainga ny mpanjaka, narahin'ny fianakaviany rehetra, nandeha an-tongotra; fa vaditsindrano folo no najanony hiandry trano. 	
10O	15	17	0,00000	 Nivoaka ny mpanjaka niaraka tamin'ny olona rehetra, nandeha an-tongotra, ary nijanona teo amin'ny trano farany. 	
10O	15	18	0,00000	 Ny mpanompony rehetra nandeha teny anindrany; ny Keretiana sy ny Feletiana, ary ny Geteana rehetra enin-jato lahy, izay nanaraka azy hatrany Geta, dia nandeha teo alohan'ny mpanjaka. 	
10O	15	19	0,00000	 Ary hoy ny mpanjaka tamin'i Etaia, Geteana: Nahoana kosa ity hianao no hiaraka aminay? Miverena hitoetra amin'ny mpanjaka, fa mpivahiny hianao, ary voasesi-tany tsy manam-ponenana. 	
10O	15	20	0,00000	 Vao omaly no omaly hianao no tonga, ka anio sahady ve dia hoentiko hiara-manjenjena aminay, nefa izaho aza ity tsy mahalala izay tany alehako akory? Koa miverena hianao, ary ento miaraka aminao koa ireo rahalahinao, fa ho aminao anie ny fahasoavana amam-pahamarinan'ny Tompo! 	
10O	15	21	0,00000	 Dia izao no navalin'i Etaia ny mpanjaka nataony hoe: Velona Iaveh ary velona koa ny mpanjaka tompoko! Fa na ho aiza na ho aiza ny mpanjaka, na ho faty na ho velona, dia ho ao koa ny mpanomponao. 	
10O	15	22	0,00000	 Ka hoy Davida tamin'i Etaia: Andeha àry handroso. Dia nandeha Etaia Geteana, sy ny olony rehetra mbamin'ny zaza rehetra niaraka taminy. 	
10O	15	23	0,00000	 Nitomany nikaikaika avokoa ny tany ama-monina tamin'ny nandalovan'ireo vahoaka rehetra ireo. Nony tafita ny ranon-driaka Sedrona ny mpanjaka, dia nandroso tamin'ny tandrifin'ny làlana mankany an'efitra ny vahoaka. 	
10O	15	24	0,00000	 Ary indro ny fiaran'Andriamanitra fa napetrak'i Sadaoka, mbamin'ny Levita rehetra nitondra ny fiaran'ny faneken'Andriamanitra, raha ilay niakatra iny Abiatara, mandra-pahatapitry ny vahoaka rehetra nivoaka avy ao an-tanàna. 	
10O	15	25	0,00000	 Dia hoy ny mpanjaka tamin'i Sadaoka: Ento miverina ao an-tanàna ihany ny fiaran'Andriamanitra. Raha mahita fitia eo imason'ny Tompo aho dia mbola hoentiny miverina sy hataony mahita ny fiara sy ny fonenany ihany. 	
10O	15	26	0,00000	 Fa raha hoy kosa izy: Tsy sitrako hianao! dia inty aho, izay heveriny ho mety no aoka hataony ahy. 	
10O	15	27	0,00000	 Izao koa no nolazain'ny mpanjaka tamin'i Sadaoka mpisorona: Ary hianao, ry mpahita, miverena ao an-tanàna amim-piadanana, miaraka amin'i Akimaasa zanakao sy Jonatasy zanak'i Abiatara, izy roalahy zanakareo miaraka aminareo. 	
10O	15	28	0,00000	 Jereo, izaho hijanonjanona any amin'ny tany lemaky ny efitra, mandra-pahazoko teny avy aty aminareo mampandre ahy. 	
10O	15	29	0,00000	 Koa dia nentin'i Sadaoka sy Abiatara niverina tany Jerosalema ny fiaran'Andriamanitra ka nitoetra tao izy. 	
10O	15	30	0,00000	 Niakatra ny tendrombohitra Oliva Davida, niakatra sy nitomany izy, sady nisaron-doha ary nandeha tsy nikiraro; ny vahoaka rehetra nanaraka azy koa nisaron-doha ary nitomany teny am-piakarana. 	
10O	15	31	0,00000	 Ary nisy nilaza vaovao tamin'i Davida nanao hoe: Akitofela koa, isan'ny mpiray tetika amin'i Absaloma; ka hoy Davida: Iaveh ô, mangataka aminao aho, ampanjario ho tsinontsinona ny hevitr'i Akitofela. 	
10O	15	32	0,00000	 Nony tonga tao an-tampony Davida teo amin'izay ivavahan'ny olona amin'Andriamanitra dia inty Kosaia, ilay Arakita, tonga teo anatrehany, ka ny ankanjony rovitra, ny lohany mihosom-bovoka. 	
10O	15	33	0,00000	 Hoy Davida taminy: Raha mandeha miaraka amiko hianao, tonga enta-mavesatra ho ahy foana. 	
10O	15	34	0,00000	 Fa raha miverina any an-tanàna kosa hianao ka milaza amin'i Absaloma hoe: Ry mpanjaka ô, te ho mpanomponao aho; mpanompon-drainao aho taloha ka dia ho mpanomponao aho hatramin'izao, amin'izany ho voahodinao hahasoa ahy ny torohevitr'i Akitofela. 	
10O	15	35	0,00000	 Ho mpiaraka aminao ao koa i Sadaoka sy Abiatara mpisorona, ka hanambaranao izay rehetra ho renao ny amin'ny tranon'ny mpanjaka i Sadaoka sy Abiatara mpisorona. 	
10O	15	36	0,00000	 Ary ao amin'izy ireo ny zanany roa lahy dia Akimaasa zank'i Sadaoka sy Jonatasy zanak'i Abiatara, ka ireo no hampandrenesanareo ahy izay rehetra ho renareo. 	
10O	15	37	0,00000	 Dia niverina nankany an-tanàna Kosaia sakaizan'i Davida, ka tamin'izay indrindra no nidiran'i Absaloma tao Jerosalema.	
10O	16	1	0,00000	[NY NAMADIHAN'I SIBÀ AN'I MIFIBOSETA - NY NANOMPAN'I SEMEIA AN'I DAVIDA - NY NIDIRAN'I ABSALOMA TAO JEROSALEMA] Vao tafahoatra kely ny tampony Davida dia inty Sibà mpanompon'i Mifiboseta tonga nitsena azy, nitondra ampondra roa voaisy lasely, ka nibaby mofo roan-jato, ampembam-boaloboka maina zato, voankazo masaka zato, ary divay iray siny hoditra. 	
10O	16	2	0,00000	 Dia hoy Davida tamin'i Sibà: Hataonao inona avy ireo? Ka hoy ny navalin'i Sibà: Ny ampondra ho an'ny ankohonan'ny mpanjaka, hitaingenany, ny mofo amam-boankazo hihinanan'ny zatovo, ary ny divay hisotroan'izay reraka any an'efitra.	
10O	16	3	0,00000	 Dia hoy ny mpanjaka: Fa aiza ny zanaky ny tomponao? Ary hoy ny navalin'i Sibà tamin'ny mpanjaka: Indro fa nijanona any Jerosalema izy, fa hoy izy: Hampodin'ny taranak'Israely amiko izao ny fanjakan'ikaky.	
10O	16	4	0,00000	 Ka hoy ny mpanjaka tamin'i Sibà: Indro fa anao avokoa izay rehetra nananan'i Mifiboseta. Dia hoy Sibà: Mihohoka amin'ny faladianao aho, ka aoka hahita fitia eo imasonao aho, ry mpanjaka tompoko ô!	
10O	16	5	0,00000	 Nony tonga tao Bahorima ny mpanjaka, indro nisy lehilahy anankiray, atao hoe Semeia zanak'i Gerà, iray fianakaviana tamin'ny ankohonan'i Saola, nivoaka avy tao, dia nandroso izy sady nanozona,	
10O	16	6	0,00000	 ary nitora-bato an'i Davida mbamin'ny mpanompon'i Davida mpanjaka rehetra; ary ny vahoaka mbamin'ny lehilahy mahery kosa tamin'izay dia teo ankavanany sy ankaviany.	
10O	16	7	0,00000	 Izao no tenin'i Semeia nanozona azy: Mandehana any, mandehana any, ry ilay mpandatsa-drà, ry olon'i Beliala! 	
10O	16	8	0,00000	 Indro natsingerin'ny Tompo aminao ny ran'ireo tamingan'i Saola rehetra izay nosoloinao toerana mba ho mpanjaka; natolony ho eo an-tànan'i Absaloma zanakao ny fanjakana ka indro fa idiran-doza hianao izao, satria lehilahy mpandatsa-drà hianao. 	
10O	16	9	0,00000	 Ka hoy Abisaia zanak'i Sarvià tamin'ny mpanjaka: Ahoana no anozoan'ilay alika maty io ny mpanjaka tompoko? Avelao kely aho handeha hanapaka ny lohan'io! 	
10O	16	10	0,00000	 Fa hoy ny navalin'ny mpanjaka: Tsy manan-draharaha aminareo aho, ry zanak'i Sarvià! Aoka hanozona izy, satria fa raha Iaveh no nanao taminy hoe: Ozony Davida: zovy moa no hanao aminy hoe: Ahoana no anaovanao izany? 	
10O	16	11	0,00000	 Ary hoy Davida tamin'i Abisaia sy ny mpanompony rehetra: He, ny zanako naloaky ny kiboko aza ity mitady ny aiko; ka mainka fa io zana-Benjamina io! Avelao izy hanozona, fa didin'ny Tompo taminy izany. 	
10O	16	12	0,00000	 Angamba hijery ny fahoriako Iaveh ka soa no hataon'ny Tompo amiko ho valin'izao ozona androany izao. 	
10O	16	13	0,00000	 Ary Davida sy ny olony nanohy ny diany, fa Semeia kosa nandeha tamin'ny kisolasolan'ny tendrombohitra akaikin'i Davida sady tsy nitsahatra ny nanozona azy, sy nitora-bato ary namafy vovoka. 	
10O	16	14	0,00000	 Sasatra ny mpanjaka sy ny vahoaka rehetra nanaraka azy, no tonga tao... ary niala sasatra teo izy. 	
10O	16	15	0,00000	 Niditra tao Jerosalema Absaloma sy ny vahoaka rehetra, ny lehilahy amin'Israely, ary niaraka taminy koa Akitofela. 	
10O	16	16	0,00000	 Nony tonga nanatona an'i Absaloma Kosaia, ilay Arakita, dia hoy Kosaia tamin'i Absaloma nanao hoe: Ho ela velona anie ny mpanjaka! 	
10O	16	17	0,00000	 Fa hoy Absaloma tamin'i Kosaia: Izao ve no firaiketanao amin'ny sakaizanao? Nahoana no tsy mba nandeha niaraka tamin'ny sakaizanao hianao? 	
10O	16	18	0,00000	 Ary hoy Kosaia tamin'i Absaloma: Tsia fa ilay nofidin'ny Tompo sy ny vahoaka rehetra, mbamin'ny lehilahy rehetra amin'Israely no tiako hombana, ka dia ny hitoetra aminy no tiako. 	
10O	16	19	0,00000	 Sady iza moa no hotompoiko? Moa tsy ny zanany va? Toy ny efa nanompoako an-drainao ihany no hanompoako anao koa.	
10O	16	20	0,00000	 Ka hoy Absaloma tamin'i Akitofela: Manaova fivoriana fakan-kevitra hianareo, ny amin'izay tokony hataontsika. 	
10O	16	21	0,00000	 Dia hoy Akitofela tamin'i Absaloma: Mandehana amin'ny vaditsindrano navelan-drainao hiandry trano, dia ho hitan'Israely rehetra amin'izany fa manao izay hahatafintohina an-drainao aminao hianao, ka dia hihamahery ny tànan'izay rehetra momba anao. 	
10O	16	22	0,00000	 Dia nanangan-day teo ambonin'ny tafon-trano Absaloma ka nandeha tamin'ny vaditsindranon-drainy, teo imason'Israely rehetra, Absaloma. 	
10O	16	23	0,00000	 Toy ny teny avy amin'Andriamanitra ho an'izay manontany azy, ny hevitra nomen'i Akitofela tamin'izay, ary ny hevitra nomeny rehetra na tamin'i Davida, na tamin'i Absaloma dia toy izany koa.	
10O	17	1	0,00000	[TETIK'ADIN'I AKITOFELA RAVAN'I KOSAIA - NAMONO TENA AKITOFELA - NANDOSITRA ANY DAFIN'I JORDANY DAVIDA] Ary hoy Akitofela tamin'i Absaloma: Avelao aho hifantina lehilahy roa arivo sy roa alina, dia hiainga hanenjika an'i Davida anio alina ihany. 	
10O	17	2	0,00000	 Hirotsaka aminy tampoka aho, ilay mbola sasatra iny izy sy vizaka ny tànany, dia hampivadi-po azy aho; ka ny vahoaka rehetra momba azy handositra, ary ny mpanjaka irery ihany no hasiako amin'izany, 	
10O	17	3	0,00000	 dia hoentiko mankaty aminao indray ny vahoaka rehetra, fa io lehilahy tadiavinao hasiana io dia mety raha hesorina izy io, mba hiverenan'izy rehetra, dia hiadana ny vahoaka rehetra. 	
10O	17	4	0,00000	 Nankasitrahan'i Absaloma sy ny loholon Israely rehetra izany teny izany.	
10O	17	5	0,00000	 Nefa hoy Absaloma: Mba antsoy ihany koa Kosaia, Arakita, mba handrenesantsika izay ao am-bavany koa. 	
10O	17	6	0,00000	 Nony tonga toe amin'i Absaloma Kosaia dia hoy Absaloma taminy: Izao sy izao no tenin'i Akitofela, ka tokony hataontsika va izay nolazainy? Raha tsy hatao izany dia mitenena hianao izao. 	
10O	17	7	0,00000	 Ary hoy ny navalin'i Kosaia tamin'i Absaloma: Tsy mety ny hevitra nomen'i Akitofela tamin'ity indray mitoraka ity. 	
10O	17	8	0,00000	 Ary nanampy teny Kosaia nanao hoe: Fantatrao fa be herim-po rainao sy ny olony. Mitroatra izy ireo izao hoatra ny orsa very anaka any an-tsaha izao. Lehilahy mpiady rainao, ka tsy mba miara-mitoetra amin'ny vahoaka izy amin'ny alina. 	
10O	17	9	0,00000	 Indro fa miery izy ankehitriny any an-dava-driaka na any amin'ny fitoerana hafa any. Sady raha izao voalohany izao no misy lavony, dia ho ren'ny olona izany ka hataony hoe: Naharesena ny olona manaraka an'i Absaloma. 	
10O	17	10	0,00000	 Ary amin'izay dia ho rera-po na izay mahery indrindra aza, na dia manana fo tahaka ny fon-diona aza izy, satria fantatr'Israely rehetra fa rainao, lehilahy mahery fo indrina, ny olo-manaraka azy koa lehilahy mahery. 	
10O	17	11	0,00000	 Ka izao kosa no hevitro: Aoka hivory eto aminao avokoa Israely rehetra, hatrany Dana, ka hatrany Bersabea, izay maro toy ny fasika any amoron-dranomasina, dia ny tenanao mihitsy no handroso ho amin'ny ady. 	
10O	17	12	0,00000	 Fa tsy maintsy azontsika iny, na aiza na aiza misy azy, sady ho toy ny filatsaky ny andro amin'ny tany no ho filatsatsika aminy, ka tsy hisy havelatsika afaka, na izy na ny anankiray amin'ny olona rehetra ao aminy. 	
10O	17	13	0,00000	 Na hihataka ho any amin'ny tanàna anankiray aza izy, dia hitondran'Israely rehetra mahazaka izany tanàna izany, ka hotarihintsika ho any amin'ny ranon-driaka mandra-pahafoanany tsy misy intsony na dia vato iray aza. 	
10O	17	14	0,00000	 Dia hoy Absaloma sy ny lehilahy rehetra amin'Israely: Aleo ny hevitr'i Kosaia Arakita toy izay ny hevitr'i Akitofela. Fa efa notapahin'ny Tompo ny mampanjary ho tsinontsinona ny hevitra tsara nomen'i Akitofela, mba hampidiran'ny Tompo loza amin'i Absaloma.	
10O	17	15	0,00000	 Dia hoy Kosaia tamin'i Sadaoka sy Abiatara mpisorona: Izany sy izany no hevitra natoron'i Akitofela an'i Absaloma sy ny loholon'Israely ary izao sy izao kosa no hevitra nomeko. 	
10O	17	16	0,00000	 Koa maniraha olona miaraka amin'izay hampandre an'i Davida ka asaovy lazainy aminy hoe: Aza mitoetra amin'ny tany lemaka any an'efitra anio alina, fa mità faingana fandrao ho azon'ny loza mafy indrindra na ny mpanjaka na ny vahoaka rehetra ao aminy. 	
10O	17	17	0,00000	 Nitoetra tao En-Rogela Jonatasy sy Akimaasa fa ny ankizivavy no nivoivoy nilaza tamin'izy ireo, ary izy ireo kosa no nandeha nanambara izany tamin'i Davida mpanjaka. 	
10O	17	18	0,00000	 Nahatsikaritra azy ireo ny zazalahy anankiray, ka nilaza izany tamin'i Absaloma. Saingy nitsoaka faingana izy roa lahy, ka tonga tany Bahorima, amin'ny tranon'ity lehilahy anankiray, izay nisy lavaka fantsakàna teo an-tokotaniny, dia nidina tao. 	
10O	17	19	0,00000	 Ary nalain'ny vadin-dralehilahy kosa ny firakofana anankiray ka novelariny teo ambony lavaka fantsakàna dia nanahazany voan-javatra voatoto, ka tsy fantatra velively ho inona. 	
10O	17	20	0,00000	 Niditra tao amin-dravehivavy tao an-trano ny mpanompon'i Absaloma ka hoy izy hoe: Aiza Akimaasa sy Jonatasy? Fa hoy ravehivavy namaly azy: Tafita ny renirano kely izy izay. Dia nitady izy ireo, ka nony tsy nahita dia niverina nankany Jerosalema. 	
10O	17	21	0,00000	 Rahefa lasa izy ireo, dia niakatra avy eo an-davaka fantsakàna kosa izy roa lahy, ka nandeha nampandre izany tamin'i Davida mpanjaka. Hoy izy ireo tamin'i Davida: Mitsangàna hianareo, ka mità faingana ny ony, fa izao sy izao no hevitra nomen'i Akitofela hamelezana anareo. 	
10O	17	22	0,00000	 Dia niainga Davida sy ny vahoaka rehetra tao aminy ka nita an'i Jordany. Nony maraina ny andro tsy nisy tsy tafita an'i Jordany izy ireo na dia iray aza. 	
10O	17	23	0,00000	 Nony hitan'i Akitofela fa tsy narahina ny heviny, dia nasiany lasely ny ampondrany, ka niainga nandeha ho any aminy tany an-tanànany izy, ka nony efa nanafatra ny tao an-tranony dia nananton-tena ka maty izy, ary nalevina tao am-pasan-drainy. 	
10O	17	24	0,00000	 Tonga tao Mahanaïma Davida, ary Absaloma nita an'i Jordany mbamin'ny lehilahy rehetra amin'Israely. 	
10O	17	25	0,00000	 Amasà no notendren'i Absaloma ho filohan'ny tafika solon'i Joaba. Amasà dia zanaky ny lehilahy anankiray atao hoe Jethrà, Ismaelita, izay nandeha tamin'i Abigaïla, zanakavavin'i Naasa, rahavavin'i Sarvia, renin'i Joaba. 	
10O	17	26	0,00000	 Dia tany amin'ny tany Galaada no nitoby Israely sy Absaloma. 	
10O	17	27	0,00000	 Nony tonga tao Mahanaïma Davida, dia indreo Sobì zanak'i Naasa, avy any Raban'ny taranak'i Amona, sy Makira, zanak'i Amiela, avy any Lodobara, ary Berzelaia Galaadita, avy any Rogelima, 	
10O	17	28	0,00000	 tonga nanatitra fandriana, vilia, kapoaka tany, fromenta, orja, lafarina, lango, tsaramaso, voanemba, lango, 	
10O	17	29	0,00000	 tantely, dibera, ondry, ary fromazin'omby: nateriny izany mba hohanin'i Davida sy ny vahoaka tao aminy, fa hoy izy: Nihafy tamin'ny hanoanana sy ny fahasasarana ary ny hetaheta any an'efitra ity vahoaka ity.	
10O	18	1	0,00000	[NY NAHARESY AN'I ABSALOMA SY NAHAFATESANY] Notsapain'i Davida ny toetry ny vahoaka tao aminy, ka nasiany tompon'arivo sy tompon-jato. 	
10O	18	2	0,00000	 Dia nalamin'i Davida ny vahoaka, ka ny ampahatelony, nataony fehin'i Joaba, ny ampahatelony fehin'i Abisaia, zanak'i Sarvia, rahalahin'i Joaba, ny ampahatelony fehin'i Etaia, Geteana. Ary hoy ny mpanjaka tamin'ny vahoaka: Izaho koa mba handeha hiaraka aminareo.	
10O	18	3	0,00000	 Fa hoy ny vahoaka: Aoka tsy handeha hianao, fa raha hampandosiriny izahay raha izahay ihany dia tsy hahoany akory, na maty sasaka aza izahay, tsy hahoany akory; fa hianao kosa dia hoatra ny iray alina aminay, ka metimety kokoa raha avy aty an-tanàna hianao no handeha hamonjy anay.	
10O	18	4	0,00000	 Ary hoy ny navalin'ny mpanjaka azy ireo: Izay sitrakareo no hataoko. Dia nitsangana teo anilan'ny vavahady ny mpanjaka nandritry ny nivoahan'ny vahoaka voazara ho tsizatozato sy tsiarivoarivo. 	
10O	18	5	0,00000	 Izao no didy nomen'ny mpanjaka an'i Joaba sy Abisaia ary Etaia: Tsimbino ilay zatovo Absaloma noho ny amiko. Ren'ny vahoaka rehetra fa nomen'ny mpanjaka didy momba an'i Absaloma ny filohan'ny tafika rehetra. 	
10O	18	6	0,00000	 Dia nivoaka teny an-tsaha ny vahoaka hitsena an'Israely, ka rafitra tao anaty alan'i Efraima ny ady. 	
10O	18	7	0,00000	 Resy tao ny vahoakan'Israely teo anoloan'ny mpanompon'i Davida, ka vonoan'olona be no tao androtr'izay, fa nisy roa alina no maty. 	
10O	18	8	0,00000	 Nihahaka eran'ny tany rehetra ny ady, ka be ny matin'ala noho ny matin'ny sabatra tamin'izany andro izany. 	
10O	18	9	0,00000	 Sendra teo anoloan'ny mpanompon'i Davida Absaloma. Nitaingina mole Absaloma ary nitsofoka tao anatin'ny rantsan'ny terebinta ny lohany, dia tafahantona teo anelanelan'ny lanitra sy ny tany izy, ary ny mole nitondra azy dia lasa nandroso. 	
10O	18	10	0,00000	 Hitan'ity lehilahy anankiray izany ka tonga izy nilaza izany tamin'i Joaba nanao hoe: Indro hitako tafahantona amin'ny terebinta àtsy Absaloma. 	
10O	18	11	0,00000	 Dia hoy Joaba tamin-dralehilahy nilaza izany vaovao izany: Hitanao izy hoe ka no tsy nasianao hiankapoka tery? Dia tsy maintsy ho nomeko volafotsy folo sikla sy fehin-kibo iray hianao. 	
10O	18	12	0,00000	 Fa hoy ny navalin-dralehilahy tamin'i Joaba: Tsia, tsy mba haninji-tànana amin'ny zanaky ny mpanjaka aho, na dia volafotsy lanjan'arivo sikla aza no ho mby eo an-tànako, satria samy nandre isika ny didy nomen'ny mpanjaka anao sy Abisaia ary Etaia hoe: Samia hianareo mitandrina tsy haninon-tsy haninona ny zatovo, Absaloma! 	
10O	18	13	0,00000	 Ka raha namadika izany namono ny ainy aho, dia tsy misy hiafina amin'ny mpanjaka akory, fa na dia ny tenanao aza hitsangana hanameloka ahy. 	
10O	18	14	0,00000	 Dia hoy Joaba: Tsy te-handany andro aminao aho. Dia nataony an-tànana ny lefona telo, ka ilay mbola velona tao amin'ny hazo terebinta iny Absaloma no notsatohany tamin'ny fony. 	
10O	18	15	0,00000	 Nanodidina an'i Absaloma ireto zatovo folo lahy, mpitondra fiadian'i Joaba, dia namono nahafaty azy izy ireo. 	
10O	18	16	0,00000	 Notsofin'i Joaba ny anjomara, ka niverina avy amin'ny fanenjehana an'Israely ny vahoaka fa nohazonin'i Joaba ny vahoaka. 	
10O	18	17	0,00000	 Dia nalainy Absaloma ka natsipiny tao anatin'ny lavaka lehibe, tao afovoan'ny ala, ary nasiany antontam-bato lehibe dia lehibe teo amboniny. Ary samy nandositra ho any an-dainy avy Israely rehetra. 	
10O	18	18	0,00000	 Fony fahavelony, Absaloma dia efa nanao tsangam-bato ho azy, tao amin'ny lohasahan'ny Mpanjaka, fa hoy izy: Tsy mba manan-janakalahy hamelo-maso ny anarako aho. Dia nataony araka ny anarany ihany ny anaran'ilay tsangam-bato, ka - Ny tànan'i Absaloma - no fiantson'ny olona azy mandrak'androany.	
10O	18	19	0,00000	 Ary hoy Akimaasa, zanak'i Sadaoka: Avelao kely aho hihazakazaka, hitondra ny vaovao any amin'ny mpanjaka, fa nomen'ny Tompo ny rariny izy, noafahany tamin'ny tànan'ny fahavalony. 	
10O	18	20	0,00000	 Fa hoy Joaba taminy: Tsy hitondra ny vaovao anio hianao fa andro hafa hianao no hitondra, fa tsy mba anio no hitondra, satria maty ny zanaky ny mpanjaka. 	
10O	18	21	0,00000	 Dia Kosita anankiray no nilazan'i Joaba hoe: Mandehana lazao amin'ny mpanjaka izay efa hitanao. Niankohoka teo anatrehan'i Joaba ilay Kosita, dia lasa nandeha faingana. 	
10O	18	22	0,00000	 Mbola niteny tamin'i Joaba anefa Akimaasa, zanak'i Sadaoka, nanao hoe: Na ho inona na ho inona, avelao ihany aho mba hihazakazaka hanaraka ilay Kosita! Fa hoy Joaba: Ahoana hianao no te-hihazakazaka, anaka? Tsy hahita soa amin'ny fitondrana izany vaovao izany anie hianao! 	
10O	18	23	0,00000	 Fa hoy ny navalin'i Akimaasa: Na inona na inona hitranga dia hihazakazaka ihany aho. Ka hoy Joaba taminy: Mihazakazaha àry. Dia nihazakazaka nihazo ny làlana amin'ny tany lemaka Akimaasa, ka tafahoatra an'ilay Kosita. 	
10O	18	24	0,00000	 Nipetraka teo anelanelan'ny vavahady roa Davida. Ary niakatra teo ambonin'ny tafon'ny vavahady, teo ambonin'ny manda ny mpitily, ka nanopy ny masony, dia nahatazana, ka indro lehilahy anankiray mihazakazaka, ka izy irery ihany. 	
10O	18	25	0,00000	 Niantso ny mpitily nampandre ny mpanjaka. Ka hoy ny mpanjaka: Raha irery izy, dia zava-baovao tsara no ao am-bavany. Mbola tamy manatona eo ihany ilay anankiray, 	
10O	18	26	0,00000	 dia nisy olona anankiray nihazakazaka hitan'ity mpitily koa, ka niantso ny mpiandry vavahady ny mpitily nanao hoe: Indro misy lehilahy anankiray mihazakazaka ka irery ihany izy. Dia hoy ny mpanjaka: Vaovao tsara koa no entin'izy io. 	
10O	18	27	0,00000	 Ary hoy ny mpitily: Hitako fa fihazakazak'i Akimaasa zanak'i Sadaoka no fihazakazak'ity voalohany. Ka hoy ny mpanjaka: Lehilahy tsara fanahy iny, ka vaovao tsara no ihaviany. 	
10O	18	28	0,00000	 Niantso mafy Akimaasa ka nanao tamin'ny mpanjaka hoe: Fandresena! Izay vao niankohoka tamin'ny tany, teo anatrehan'ny mpanjaka izy, nanao hoe: Hankalazaina anie Iaveh Andriamanitrao, fa efa nafoiny ny olona nanainga tànana hikomy amin'ny mpanjaka tompoko. 	
10O	18	29	0,00000	 Dia hoy ny mpanjaka: Mba tsara tsy misy maninona va ny amin'ny zatovo, Absaloma? Ka hoy ny navalin'i Akimaasa: Nahatazana vahoaka nitangorona aho, tamin'ny nanirahan'i Joaba ny mpanompon'ny mpanjaka sy izaho mpanomponao koa, kanefa tsy mahalala aho na inona na inona izany. 	
10O	18	30	0,00000	 Dia hoy ny mpanjaka: Mitanilà kely ary mitoera etsy àry hianao. Koa nitanila kely izy dia nitoetra teo. 	
10O	18	31	0,00000	 Dia indro tonga koa ilay Kosita, ka nanao hoe: Aoka ny mpanjaka tompoko hihaino zava-baovao mahafaly, fa nomen'ny Tompo anao androany ny rariny, ny amin'izay rehetra nitsangana hikomy aminao. 	
10O	18	32	0,00000	 Fa hoy ny mpanjaka tamin'ilay Kosita: Tsara tsy misy maninona va ny amin'ny zatovo, Absaloma? Ary hoy ny navalin'ilay Kosita: Hanahaka iny zatovo iny anie ny fahavalon'ny mpanjaka tompoko, mbamin'izay rehetra mitsanga-kanisy ratsy anao!	
10O	19	1	0,00000	[TAFAVERINA AMIN'NY FANJAKANY INDRAY DAVIDA] Tera-kovitra tamin'ny fientanam-pony ny mpanjaka, ka lasa niakatra tany an'efitrano, ambonin'ny vavahady, dia nitomany; sady nandeha izy no nitanisa hoe: Ry Absaloma zanako! Ry zanako ô, ry zanako Absaloma ô! Inay anie aho no maty nisolo anao! Ry Absaloma zanako, zanako ô!	
10O	19	2	0,00000	 Nisy olona tonga nilaza tamin'i Joaba hoe: Indro fa mitomany migogogogo ny mpanjaka noho ny amin'ny zanany.	
10O	19	3	0,00000	 Niova ho fisaonana ho an'ny vahoaka rehetra ny fandresena tamin'izany andro izany, satria ren'ny vahoaka rehetra tamin'izany andro izany fa hoe: Malahelo mafy noho ny amin'ny zanany, ny mpanjaka.	
10O	19	4	0,00000	 Niditra nisokosoko tao an-tanàna ny vahoaka tamin'izany andro izany hoatra ny olona resin-kenatra fa avy nandositra tamin'ny ady.	
10O	19	5	0,00000	 Fa nanarona ny tavany ny mpanjaka ary niantsoantso tamin'ny feo avo ny mpanjaka nanao hoe: Ry Absaloma zanako! Ry Absaloma zanako, ry zanako ô! Dia niditra tao amin'ny mpanjaka, tao aminy, Joaba, ka nanao hoe:	
10O	19	6	0,00000	 Saforanao henatra anio ny tavan'ny mpanomponao rehetra, izay namonjy ny ainao androany, sy ny ain-janakao lahy sy zanakao vavy, ny aim-badinao ary ny aim-baditsindranonao.	
10O	19	7	0,00000	 Ny nankahala anao no tianao, fa ny tia anao no halanao, satria ahariharinao amin'izao fa samy tsinontsinona aminao na manam-boninahitra na mpanompo; hitako izao fa raha Absaloma no velona ary izahay rehetra kosa no maty, amin'izao andro izao, dia izany no soa eo imasonao.	
10O	19	8	0,00000	 Koa mitsangàna, ary mivoaha ka mitenena araka ny fon'ny mpanomponao, fa mianiana amin'ny Tompo aho fa raha tsy mivoaka hianao dia tsy hisy olona hitoetra eto aminao anio alina, na dia iray aza, ary ho loza mafy aminao izany noho ny loza rehetra nanjò anao, hatramin'ny fahatanoranao ka mandrak'ankehitriny.	
10O	19	9	0,00000	 Dia nitsangana ny mpanjaka ka nipetraka teo am-bavahady. Ary nampandrenesina ny vahoaka rehetra fa hoe: Indro ny mpanjaka mipetraka eo am-bavahady. Dia nankeo anatrehan'ny mpanjaka ny vahoaka rehetra. Nandositra Israely samy nankao an-dainy avy.	
10O	19	10	0,00000	 Samy niaiky diso ny vahoaka rehetra, amin'ny fokon'Israely rehetra nanao hoe: Nanafaka antsika tamin'ny tànan'ny fahavalontsika ny mpanjaka, izy no namonjy antsika tamin'ny tànan'ny Filistina, fa ankehitriny hany heriny nandositra niala tamin'ny tany teo anatrehan'i Absaloma.	
10O	19	11	0,00000	 Efa maty tamin'ny ady anefa Absaloma izay nohosorantsika hanjaka amintsika. Ka ahoana ange ity hianareo no tsy miteny ny amin'ny hampodiana ny mpanjaka akory? 	
10O	19	12	0,00000	 Naniraka hilaza amin'i Sadaoka sy Abiatara mpisorona Davida nanao hoe: Mitenena hianareo amin'ny loholon'i Jodà, ka lazao aminy hoe: Nahoana no dia hianareo indray no ho farany amin'ny fampodiana ny mpanjaka ho any an-tranony? Fa efa tonga hatrany amin'ny mpanjaka, any aminy, ny teny voabitsibitsika eran'Israely rehetra. 	
10O	19	13	0,00000	 Hianareo no rahalahiko, hianareo no taolako aman-nofoko, ka nahoana no dia hianareo indray no ho farany amin'ny fampodiana ny mpanjaka? 	
10O	19	14	0,00000	 Ary izao koa no holazainareo amin'i Amasà: Tsy taolako ama-nofoko va hianao? Hataon'ny Tompo amiko anie izay ngidiny indrindra, raha tsy ho tonga filohan'ny tafika eo anatrehako mandrakariva hianao, ho solon'i Joaba. 	
10O	19	15	0,00000	 Voalefak'i Davida tamin'izany ny fon'ny lehilahy rehetra amin'i Jodà, toy ny fon'ny olona iray monja, ka naniraka nilaza tamin'ny mpanjaka izy ireo hoe: Modia hianao sy ny mpanomponao rehetra. 	
10O	19	16	0,00000	 Dia nody ny mpanjaka, ka tonga tao Jordany, nankany Galgalà koa Jodà hitsena sy hampita ny mpanjaka an'i Jordany. 	
10O	19	17	0,00000	 Ary Semeia zanak'i Gerà Benjamita, avy any Bahorima, mba nidodododo nidina niaraka tamin'ny lehilahy amin'i Jodà koa, hitsena an'i Davida mpanjaka. 	
10O	19	18	0,00000	 Niaraka taminy koa ny lehilahy arivo amin'i Benjamina, sy Sibà mpanompon'ny taranak'i Saola, mbamin'ny zanany dimy ambin'ny folo lahy, ary ny mpanompony roapolo lahy, ka nikorapaka ho any Jordany teo alohan'ny mpanjaka izy ireo. 	
10O	19	19	0,00000	 Efa tafita ny lakan-drafitra hitondra ny ankohonan'ny mpanjaka sy hanaovany izay sitrany. Nony efa hita an'i Jordany ny mpanjaka, dia nihohoka tamin'ny tongotry ny mpanjaka Semeia zanak'i Gerà, nanao tamin'ny mpanjaka hoe: 	
10O	19	20	0,00000	 Aza tanan'ny tompoko ho meloka aho ary aza tsarovanao ny faniratsirana nataon'ny mpanomponao, fony nivoaka avy tao Jerosalema ny mpanjaka tompoko, ka mba hieritreritra izany hianao, ry mpanjaka ô! 	
10O	19	21	0,00000	 Fa efa niaiky ny fahotany ity ny mpanomponao, ary indro fa izaho no tonga voalohany indrindra, amin'ny taranak'i Josefa rehetra androany midina hitsena ny mpanjaka tompoko. 	
10O	19	22	0,00000	 Fa niteny kosa Abisaia zanak'i Sarvia ka nanao hoe: Tsy izany velively fa moa tsy vao mainka tokony hovonoina va Semeia noho izy nanozona ny voahosotry ny Tompo! 	
10O	19	23	0,00000	 Fa hoy Davida: Moa manan-draharaha aminareo va aho, ry zanak'i Sarvia, no milatsaka ho mpanohitra ahy hianareo anio? Amin'ity andro ity ve ka hisy olona hovonoina eto amin'Israely? Moa tsy fantatro va fa tonga mpanjaka amin'Israely aho anio? 	
10O	19	24	0,00000	 Ary hoy ny mpanjaka tamin'i Semeia: Tsy hovonoina hianao; sady nianianany taminy izany. 	
10O	19	25	0,00000	 Nidina hitsena ny mpanjaka koa Mifiboseta zafin'i Saola. Tsy nanasa-tongotra na namboatra volom-bava, na nanasa ny fitafiany izy, hatramin'ny andro nialan'ny mpanjaka, ka hatramin'ny andro niverenany tamim-piadanana. 	
10O	19	26	0,00000	 Nony tonga avy any Jerosalema hitsena ny mpanjaka izy, dia hoy ny mpanjaka taminy: Nahoana ity hianao no tsy nandeha niaraka tamiko, ry Mifiboseta? 	
10O	19	27	0,00000	 Ka hoy ny navalin'io: Nofitahin'ny mpanompoko aho, ry mpanjaka tompoko; fa hoy ity mpanomponao: hampanisy lasely ny ampondrako vavy aho, hitaingenako, handehanako hanaraka ny mpanjaka, fa malemy tongotra moa ity mpanomponao. 	
10O	19	28	0,00000	 Kanjo nendrikendrehiny tamin'ny mpanjaka tompoko ity izaho mpanomponao! Fa ny mpanjaka tompoko no toy ny anjelin'Andriamanitra ka ataovy izay ataonao ho mety. 	
10O	19	29	0,00000	 Ny taranak'ikaky rehetra dia efa olona mendrika hovonoina avokoa eo anatrehan'ny mpanjaka tompoko, nefa kosa dia noraisinao ho isan'ireo mihinana amin'ny latabatrao ny mpanomponao, ka nahoana indray no mbola hahazoako mitaraina amin'ny mpanjaka? 	
10O	19	30	0,00000	 Dia hoy ny mpanjaka taminy: Inona no mbola itenenanao izany teninao izany? Efa niteny aho: Hozarainao sy Sibà ny tany. 	
10O	19	31	0,00000	 Ary hoy Mifiboseta tamin'ny mpanjaka: Aoka dia ho azy daholo ihany aza, fa efa niverina soa aman-tsara amin'ny tranony ny mpanjaka tompoko. 	
10O	19	32	0,00000	 Nidina avy any Rogelima, Berzelaia Galaadita, ka nandeha nankany amin'ny mpanjaka tao Jordany, mba hiaraka aminy ho any amin'ny ony. 	
10O	19	33	0,00000	 Efa antitra dia antitra Berzelaia, fa efa valopolo taona izy, ary nanatitra hanina ho an'ny mpanjaka, fony izy nitoetra tao Mahanaima fa lehilahy nanan-karena fatratra izy. 	
10O	19	34	0,00000	 Hoy ny mpanjaka tamin'i Berzelaia: Andeha hiaraka amiko, fa hovelomiko any amiko any Jerosalema hianao. 	
10O	19	35	0,00000	 Ka hoy ny navalin'i Berzelaia tamin'ny mpanjaka: Dia ho velona taona firy intsony moa aho no dia hiara-miakatra amin'ny mpanjaka any Jerosalema? 	
10O	19	36	0,00000	 Efa valopolo taona aho izao. Ka mahay manavaka ny soa sy ny ratsy intsony va aho? Ary mahahaino izay feon'ny mpihira lahy amana vavy intsony va aho? Ka nahoana no dia ho enta-mavesatra foana amin'ny mpanjaka tompoko ny mpanomponao? 	
10O	19	37	0,00000	 Kely foana no handehanan'ny mpanomponao eo an-dafin'i Jordany, hiaraka amin'ny mpanjaka. Ka ahoana no dia hanomezan'ny mpanjaka ahy izany valim-pitia izany? 	
10O	19	38	0,00000	 Mihanta aminao aho, aoka re ny mpanomponao hiverina, ary aoka aho ho faty any an-tanànako, akaikin'ny fasan'ikaky sy ineny. Fa io eo Kamaama mpanomponao, ka izy no aoka handeha hiaraka amin'ny mpanjaka tompoko, ary aminy no ataovy izay sitrakao. 	
10O	19	39	0,00000	 Dia hoy ny mpanjaka: Aoka fa dia Kamaama no hiaraka amiko, ka ataoko aminy izay rehetra sitrakao, ary hataoko aminao koa izay rehetra irinao amiko. 	
10O	19	40	0,00000	 Nony tafita an'i Jordany ny vahoaka rehetra dia nita koa ny mpanjaka, ary nanoroka sy nitso-drano an'i Berzelaia ny mpanjaka, ka dia niverina nody tany aminy izy io. 	
10O	19	41	0,00000	 Nandroso nankany Galgalà ny mpanjaka dia niaraka taminy Kamaama, ary ny lehilahy rehetra amin'i Jodà, sy ny antsasaky ny lehilahy amin'Israely samy nanotrona ny mpanjaka. 	
10O	19	42	0,00000	 Fa indreo tonga teo amin'ny mpanjaka ny lehilahy rehetra amin'Israely, ka nanao taminy hoe: Ahoana no nangalaran'ny lehilahy amin'i Jodà, rahalahinay, anao; ka nitondrany ny mpanjaka sy ny ankohonany mbamin'ny olona rehetra nomba an'i Davida nita an'i Jordany? 	
10O	19	43	0,00000	 Dia namaly ny lehilahy rehetra amin'i Jodà, ka nanao tamin'ny lehilahy amin'Israely hoe: Satria havako akaiky ahy kokoa ny mpanjaka, ka ahoana no mahatezitra anao amin'izany? Moa ny fananan'ny mpanjaka va no nivelomako na nandray zavatra taminy akory aho? 	
10O	19	44	0,00000	 Fa hoy ny lehilahy amin'Israely namaly ny lehilahy amin'i Jodà: Anjaram-polo no ahy amin'ny mpanjaka; eny manam-be noho hianao aho amin'i Davida; ka ahoana no nanaovanao tsinontsinona ahy? Tsy izaho va no niteny voalohany hanangana indray ny mpanjakako? Fa mafy noho ny an'ny lehilahy amin'Israely ny tenin'ny lehilahy amin'i Jodà.	
10O	20	1	0,00000	[NY NIKOMIAN'I SEBÀ] Nisy olon'i Beliala anankiray kosa teo, atao hoe Sebà zanak'i Bokrì, Benjamita, ka nitsoka anjomara io dia nanao hoe: Tsy manana anjara amin'i Davida isika, tsy manana lova miaraka amin'ny zanak'i Jese, ka samia mody any an-dainy avy, ry Israely ô! 	
10O	20	2	0,00000	 Dia nandao an'i Davida avokoa ny lehilahy rehetra amin'Israely, ka nanaraka an'i Sebà zanak'i Bokrì. Fa ny lehilahy amin'i Jodà ihany no nifikitra tamin'ny mpanjaka, hatrany Jordany ka hatrany Jerosalema.	
10O	20	3	0,00000	 Nody tao an-tranony tao Jerosalema Davida ary nalain'ny mpanjaka ny vaditsindranony folo, izay napetrany hiandry trano, ka nataony teo amin'ny trano anankiray nasiana fiambenana. Niantohany ny fiveloman'ireo, nefa tsy nandeha taminy intsony izy, ka voahiboka mandra-pahafatiny izy ireo, dia nitoetra nanano-tena.	
10O	20	4	0,00000	 Ary hoy ny mpanjaka tamin'i Amasà: Vorio ho eto amiko ny lehilahy amin'i Jodà, hatramin'ny hateloana, ary aoka ho eto koa ny tenanao.	
10O	20	5	0,00000	 Dia niainga Amasà hamory an'i Jodà nefa tratra aorian'ny fotoana nomen'ny mpanjaka azy izy.	
10O	20	6	0,00000	 Ka hoy Davida tamin'i Abisaia: Sebà zanak'i Bokrì izao no hampidi-doza amintsika, mihoatra noho Absaloma. Koa ento ny mpanompon'ny tomponao, dia enjeho iny, fandrao dia mahazo tanàna mimamda eo ihany izy, ka tsy ho hitan'ny masontsika intsony.	
10O	20	7	0,00000	 Nanaraka an'i Abisaia dia niainga koa ny olon'i Joaba, ny Keratiana sy ny Feletiana ary ny lehilahy mahery rehetra nivoaka teo Jerosalema hanenjika an'i Sebà zanak'i Bokrì.	
10O	20	8	0,00000	 Nony mby teo akaikin'ilay vato lehibe ao Gabaona izy ireo, dia inty Amasà tonga teo anoloan'izy ireo. Niakanjo ny akanjo tonika Joaba ary eo ambonin'ny tonika dia nisy sabatra anankiray anaty tranony, nifehy teo am-balahany. Nony nandroso izy dia latsaka ilay sabatra. 	
10O	20	9	0,00000	 Ary hoy Joaba tamin'i Amasà: Tsara ihany va izato hianao, ry rahalahy? Sady noraisin'i Joaba amin'ny tànany havanana, ny somotr'i Amasà hanoroka azy. 	
10O	20	10	0,00000	 Tsy nanahinahy ny sabatra teny an-tànan'i Joaba Amasà, kanjo nasiany tamin'ny kibony izy, ka nampivaroraka ny tsinainy tamin'ny tany; tsy nasiana fanindroany akory izy dia maty. Dia rafitra nanenjika an'i Sebà zanak'i Bokrì Joaba sy Abisaia rahalahiny. 	
10O	20	11	0,00000	 Fa ny anankiray tamin'ny zatovon'i Joaba nijanona teo anilan'i Amasà, ka nanao hoe: Izay mankasitraka an'i Joaba izay miandany amin'i Davida, dia aoka hanaraka an'i Joaba! 	
10O	20	12	0,00000	 Amasà izany nihosinkosina tamin'ny ràny teo afovoan'ny làlana teo. Nony hitan-dralehilahy fa nijanona ny olon-drehetra dia nesoriny teo an-dalamba Amasà nataony tany an-tsaha, sady nosaronany kapaoty, satria hitany fa izay tonga teo anilany nijanona avokoa. 	
10O	20	13	0,00000	 Ka nony voaalany teo an-dalambe izy, vao samy nizotra nanaraka an'i Joaba ny olona rehetra, hanenjika an'i Sebà zanak'i Bokrì.	
10O	20	14	0,00000	 Namakivaky ny fokon'Israely rehetra Joaba, hatrany Abelà sy Beta-Maakà, ary nivory nanaraka azy avokoa ny lehilahy voafantina rehetra. 	
10O	20	15	0,00000	 Dia tonga izy ireo ka nanao fahirano an'i Sebà tao Abela-Beta-Maakà. Nanandratra tovon-tany hamely ny tanàna izy ka nahatratra ny manda izany, ka samy nikezaka hanjera ny manda ny vahoaka rehetra nomba an'i Joaba. 	
10O	20	16	0,00000	 Tamin'izay nisy vehivavy hendry anankiray niantso avy ao an-tanàna hoe: Mihainoa, mba mihainoa kely é! Ilazao kely Joaba ataovy hoe: Manatòna eto, fa te-hiresaka aminao aho! 	
10O	20	17	0,00000	 Dia nanatona azy izy, ka hoy ravehivavy: Hianao va no Joaba? Ary hoy ny navaliny azy: Izaho no izy. Dia hoy ravehivavy taminy: Henoy kely ny tenin'ny mpanompovavinao. Ka hoy ny navaliny: Mihaino aho. 	
10O	20	18	0,00000	 Dia hoy ravehivavy: Fitenin'ny olona taloha ny hoe: Milà saina ao Abelà, dia voalamina avokoa ny raharaha. 	
10O	20	19	0,00000	 Izaho dia anankiray amin'ny tanàna tia fihavanana sy mahatoky eto amin'Israely. Fa hianao kosa mitady handrava tanàna izay reny amin'Israely. Ka ahoana ange no handravanao ny lovan'ny Tompo? 	
10O	20	20	0,00000	 Fa hoy kosa Joaba: Lavitra ahy, lavitra dia lavitra ahy izany. Tsy handrava tsy handrigana ny hevitro! Tsy izany velively. 	
10O	20	21	0,00000	 Fa misy lehilahy anankiray atao hoe Sebà, zanak'i Bokrì, avy any amin'ny tendrombohitr'i Efraima nanainga tànana hikomy amin'i Davida; ka io ihany no atolory ahy, dia hiala amin'ny tanàna aho. Ary hoy ravehivavy tamin'i Joaba: Indro hatsipy aminao hihoatra ny manda ny lohany. 	
10O	20	22	0,00000	 Dia nanatona ny vahoaka rehetra ravehivavy sy niteny taminy tamim-pahendrena, ka notapahin'izy ireo ny lohan'i Sebà, zanak'i Bokrì, natsipiny tany amin'i Joaba. Ary nasain'i Joaba notsofina kosa ny anjomara, ka ny olona rehetra moa niala tamin'ny tanàna, samy nody any aminy avy; Joaba kosa niverina nankany Jerosalema ho any amin'ny mpanjaka. 	
10O	20	23	0,00000	 Joaba no komandin'ny tafika tamin'Israely rehetra; Banaiasa zanak'i Joiadà no lehiben'ny Keretiana sy ny Feletiana, 	
10O	20	24	0,00000	 Adorama no mpandamina ny momba ny fanompoana; Josafata zanak'i Ahiloda no mpitahiry ny bokim-panjakana; 	
10O	20	25	0,00000	 Sivà no mpanoratra; Sadaoka sy Abiatara no mpisorona, 	
10O	20	26	0,00000	 ary Irà ilay Jairita no mpanolo-tsaina manolotra an'i Davida.	
10O	21	1	0,00000	[ONITRA NOMENA NY GABAONITA - HERIM-PO NASEHON'NY LEHILAHY MAHERIN'I DAVIDA] Tamin'ny andron'i Davida nisy mosary naharitra telo taona nifanesy. Ka nanontany ny tavan'ny Tompo Davida ary hoy Iaveh: Avy amin'i Saola sy ny ankohonany, avy amin'ny rà izao; fa namono ny Gabaonita izy. 	
10O	21	2	0,00000	 Dia nampaka ny Gabaonita ny mpanjaka sy nilaza taminy hoe: Tsy mba isan'ny zanak'Israely ny Gabaonita, fa avy amin'ny sisan'ny Amoreana. Efa nifanaiky tamin'izy ireo tamim-pianianana ny zanak'Israely, nefa nitady izay hamelezana azy Saola noho ny fahazotoany hiaro ny zanak'Israely sy Jodà. – 	
10O	21	3	0,00000	 Izao no nolazain'i Davida tamin'ny Gabaonita: Inona no hataoko ho anareo? Ary amin'inona no hanaovako ny fanonerana mba hitsofanareo rano ny lovan'ny Tompo? 	
10O	21	4	0,00000	 Dia hoy ny Gabaonita taminy: Tsy raharaham-bolafotsy na volamena amin'i Saola sy ny taranany no anay, na mitady ain'olona amin'Israely izahay. Ka hoy ny mpanjaka: Inona àry no tianareo hataoko aminareo? 	
10O	21	5	0,00000	 Ary hoy ny navaliny tamin'ny mpanjaka: Nandringana anay sy nikasa handevona anay tsy hisy velona intsony eto amin'ny tanin'Israely rehetra iny lehilahy iny. 	
10O	21	6	0,00000	 Ka tolory fito lahy amin'ny taranany izahay mba hahantonay eo anatrehan'ny Tompo, any Gabaan'i Saola, ilay voafidin'ny Tompo. Dia hoy ny mpanjaka: Hatolotro ireo.	
10O	21	7	0,00000	 Mifiboseta zanak'i Jonatasy, zanak'i Saola, no notsimbinin'ny mpanjaka, noho ny fianianana tamin'ny Tompo teo anelanelan'izy roa lahy, dia Davida sy Jonatasy zanak'i Saola. 	
10O	21	8	0,00000	 Nalain'ny mpanjaka izy roa lahy zanak'i Resfà, zanakavavin i Aià, izay naterany tamin'i Saola, dia Armonì sy Mifiboseta, ary izy dimy lahy zanak'i Mikola, zanakavavin'i Bersabea avy any Molatì, 	
10O	21	9	0,00000	 dia natolony ireo ho eo an-tànan'ny Gabaonita, ka nahantony tany an-tendrombohitra teo anatrehan'ny Tompo. Niara-maty izy fito lahy tamin'ny andro voalohan'ny fijinjana, fiandohan'ny fijinjana ny orja.	
10O	21	10	0,00000	 Nalain-dResfà zanak'i Aià kosa ny lasàka anankiray ka novelariny teo ambony vato mba ho azy, dia teo izy hatramin'ny fiandohan'ny fijinjana ka mandra-pahalatsaky ny orana avy any an-danitra tamin'ireo faty, ka nisakana ny vorona any an-danitra tsy hipetraka aminy raha antoandro, sy ny biby eny an-tsaha raha alina. 	
10O	21	11	0,00000	 Nampandrenesina an'i Davida izany nataon-dResfà zanak'i Aià, vaditsindranon'i Saola izany, 	
10O	21	12	0,00000	 ka lasa Davida naka ny taolan'i Saola sy ny taolan'i Jonatasy zanany, tany amin'ny mponina tao Jabesa any Galaada, izay nanala azy tao amin'ny kianjan'i Betsàna, fony izy nahanton'ny Filistina tao, nony avy nandresy an'i Saola tao Jelboe ny Filistina. 	
10O	21	13	0,00000	 Dia nentiny avy any ny taolan'i Saola sy ny taolan'i Jonatasy zanany, ary voaangona koa ny taolan'ireroa nahantona. 	
10O	21	14	0,00000	 Nalevina tany Selà, amin'ny fasan'i Kisa rain'i Saola, any amin'ny tanin'i Benjamina ny taolan'i Saola sy ny an'i Jonatasy zanany, ary nataon'ny olona avokoa izay rehetra nandidian'ny mpanjaka azy. Ka nony vita izany, dia nionona ny hatezeran'Andriamanitra amin'ny tany.	
10O	21	15	0,00000	 Nisy adin'ny Filistina sy Israely indray, ary mba nidina niaraka tamin'ny mpanompony Davida ary niady tamin'ny Filistina izy ireo; kanjo trotraka Davida. 	
10O	21	16	0,00000	 Ary Jesbi-Benoba, ny iray amin'ny zana-dRafà - ny lefony dia lanjana telon-jato sikla varahina ary sabatra vaovao no voafehy teny aminy - dia efa namoaka teny hamono an'i Davida. 	
10O	21	17	0,00000	 Fa tonga namonjy an'i Davida kosa Abisaia zanak'i Sarvià, ka namono nahafaty an'ilay Filistina. Nanaovan'ny olon'i Davida fianianana izy tamin'izay, ka nataony hoe: Tsy hiara-mivoaka aminay hiady intsony hianao, ka tsy hamono ny fanilon'Israely. 	
10O	21	18	0,00000	 Taty aorian'izany mbola nisy ady tamin'ny Filistina koa tao Goba. Tamin'izay no nahafatesan'i Sabokai ilay Hosatita an'i Safà, anankiray amin'ny tarana-dRafà.	
10O	21	19	0,00000	 Mbola nisy ady tamin'ny Filistina koa tao Goba, ary Elkanàna, zanak'i Jaare-Oregima avy any Betleema, no nahafaty an'i Goliata avy ao Geta, ilay nanan-jaran-defona, ohatra ny vodi-tenon'ny mpanenona. 	
10O	21	20	0,00000	 Ary nisy ady koa indray tany Geta. Ka tao no nisy lehilahy goavam-be anankiray, ka samy enina avy ny rantsan-tànany sy ny rantsan-tongony, dia efatra amby roapolo ny tontaliny: tarana-dRafà koa izy io. 	
10O	21	21	0,00000	 Ary naniratsira an'Israely izy, fa matin'i Jonatana zanak'i Samaà rahalahin'i Davida. 	
10O	21	22	0,00000	 Tarana-dRafà avy any Geta avokoa izy efa-dahy ireo, fa matin'ny tànan'i Davida sy ny tànan'ny mpanompony.	
10O	22	1	0,00000	[HIRAN'I DAVIDA NOHO NY NAHAFAHANY TAMIN'NY FAHAVALONY] Izao no tenin'ny tonon-kira nataon'i Davida tamin'ny Tompo tamin'ny andro namonjen'ny Tompo azy, tamin'ny tànan'ny fahavalony rehetra sy tamin'ny tànan'i Saola. 	
10O	22	2	0,00000	 Hoy izy: Iaveh no harambatoko sy trano mimandako ary Mpamonjy ahy. 	
10O	22	3	0,00000	 Andriamanitra no vatolampiko izay ahitako fialofana. Izy no ampingako sy tandro-pamonjena ahy, toerana avo fandosirako sy fialofako. Ry Mpamonjiko o, hianao no nahafaka ahy tamin'ny fahasiahana.	
10O	22	4	0,00000	 Nantsoiko Ilay mendrika ho deraina, dia Iaveh, ka afaka tamin'ny fahavaloko aho. 	
10O	22	5	0,00000	 Fa ny onjam-pahafatesana efa nanodidina ahy; ny riak'i Beliala efa nampitahotra ahy; 	
10O	22	6	0,00000	 ny fatoran'ny fonenan'ny maty efa nahasingotra ahy, ny haratom-podiamandry efa nalatsaka teo anatrehako.	
10O	22	7	0,00000	 Niantso an'ny Tompo tao anatin'ny fahoriako aho ary nandefa fitarainana nankany amin'ny Andriamanitro, ka reny tao an-tempoliny ny feoko, tonga tao an-tsofiny ny fitarainako.	
10O	22	8	0,00000	 Dia nihozongozona sy nihorohoro ny tany, nihovitrovitra koa ny fanorenan'ny lanitra. Ary ireo no nihozongozona dia satria tezitra Iaveh 	
10O	22	9	0,00000	 ka nivoa-tsetroka ny vava-orony, nivoak'afo mandevona ny vavany, ary nisy vain'afo mivaivay nipitika avy ao aminy. 	
10O	22	10	0,00000	 Naronany ny lanitra dia nidina izy, ka rahona matevina no teo ambanin'ny tongony. 	
10O	22	11	0,00000	 Nitaingina Kerobima izy dia nanidina, ary niseho teo ambonin'ny ela-drivotra. 	
10O	22	12	0,00000	 Nahodidiny azy toy ny lay ny aizina, mbamin'ny ranobe aman-drahona matevina. 	
10O	22	13	0,00000	 Avy ao amin'ny famirapiratana nialoha azy nisy vain'afo nipitipitika. 	
10O	22	14	0,00000	 Nandefa kotroka avy any an-danitra Iaveh ary nampanakoako ny feony, ny Avo indrindra. 	
10O	22	15	0,00000	 Dia nandefa zana-tsipìka ka nampihahaka azy ireo izy, nandefa ny varatra ka nampisaritaka an'ireny. 	
10O	22	16	0,00000	 Niseho tamin'izay ny ambanin'ny ranomasina, nihanjahanja ny fiorenan'ny tany, tamin'ny fandrahonana nataon'ny Tompo, tamin'ny fifofofofon'ny fofon'ain'ny vavorony.	
10O	22	17	0,00000	 Naninji-tanana avy any ambony izy, dia nandray ahy, nanintona ahy hiala amin'ny rano be. 	
10O	22	18	0,00000	 Nanafaka ahy tamin'ny fahavaloko mahery, tamin'ireo nankahala ahy fony izy ireo nahery noho izaho. 	
10O	22	19	0,00000	 Nosovohin'ireny aho tamin'ny andro nahitako loza, Iaveh no nanohana ahy. 	
10O	22	20	0,00000	 Napetrany eo amin'ny malalako aho, ary novonjeny, satria sitrany. 	
10O	22	21	0,00000	 Namaly soa ahy araka ny fananako ny rariny Iaveh namaly ahy araka ny hadiovan'ny tanako.	
10O	22	22	0,00000	 Fa nanaraka ny lalan'ny Tompo aho, ary tsy nanao ny ratsy izay hanalavitako ny Andriamanitro. 	
10O	22	23	0,00000	 Ny fitsipiny rehetra dia teo anatrehako ary ny lalany tsy mba nihatahako. 	
10O	22	24	0,00000	 Tsy nanan-tsiny taminy aho, ary nitandrina mba hanohitra ny haratsiako.	
10O	22	25	0,00000	 Namaly ahy araka ny fananako ny rariny Iaveh, sy araka ny fahadiovako eo imasony.	
10O	22	26	0,00000	 Ny tsara, isehoanao ho tsara, ny olo-marina isehoanao ho marina, 	
10O	22	27	0,00000	 Ny madio isehoanao ho madio fa ny fetsy ratsy anaovanao an-kafetsena. 	
10O	22	28	0,00000	 Ny vahoaka manetry tena vonjenao, fa ny mpiavonavona kosa aetrinao amin'ny fanandrinanao. 	
10O	22	29	0,00000	 Fa hianao no faniloko, ry Tompo o! Iaveh no manazava ny aizina momba ahy.	
10O	22	30	0,00000	 Manana anao aho, ka mahatsarapaka hamely ny antoko-miaramila ary fiadiana; manana an'Andriamanitra aho, ka mahatsambikina mihoatra ny manda. 	
10O	22	31	0,00000	 Andriamanitra!... lavorary ny lalany. Ny tenin'Andriamanitra dia fantatra ho to; ampinga izy ho an'izay rehetra matoky azy. 	
10O	22	32	0,00000	 Fa iza no Andriamanitra raha tsy Iaveh ary zovy no vatolampy afa-tsy ny Andriamanitsika? 	
10O	22	33	0,00000	 Andriamanitra no trano mimandako mahery, mitondra ny olo-marina amin'ny lalany izy. 	
10O	22	34	0,00000	 Ny tongotro ampanahafiny ny an'ny serfavavy, ary ajorony aho eo amin'ny fitoerako avo. 	
10O	22	35	0,00000	 Mampianatra ny tanako hiady izy ka mahahenjana tsipìka varahina ny sandriko. 	
10O	22	36	0,00000	 Nomenao ahy ny ampinga famonjenao, ary ny hamoram-ponao no miasa manalehibe ahy. 	
10O	22	37	0,00000	 Nohalalahinao ny diako teo ambaniko, ka tsy mangozohozo akory ny tongotro.  	
10O	22	38	0,00000	 Manenjika ny fahavaloko aho, dia mandringana azy; ary tsy miverina raha tsy ripaka ireny.	
10O	22	39	0,00000	 Ataoko levona, ataoko montsana ireny; ka tsy maharina, mifitsaka ao ambanin'ny tongotro. 	
10O	22	40	0,00000	 Sikinanao hery aho hiady; ary aforitrao ao ambaniko izay mandrafy ahy. 	
10O	22	41	0,00000	 Ny fahavaloko ataonao miamboho ahy, mbamin'izay mankahala ahy koa, handringanako azy. 	
10O	22	42	0,00000	 Miherikerika ireny fa tsy misy mamonjy! Mitaraina amin'ny Tompo fa tsy valiany akory! 	
10O	22	43	0,00000	 Ka torotoroiko hoatra ny vovo-tany izy; hoseko sy hitsahiko hoatra ny fotaka eny amin'ny arabe. 	
10O	22	44	0,00000	 Manafaka ahy amin'ny fikomian'ny vahoakako hianao, ary mitahiry ahy ho filohan'ny firenen-tsamihafa, ka manaiky ho mpanompoko ny vahoaka tsy fantatro.	
10O	22	45	0,00000	 Ny zanak'olon-kafa firenena midoka ahy; raha vao mandre dia manoa ahy izy.	
10O	22	46	0,00000	 Reraka ambony ihany ny zanak'olon-kafa firenena, ka mivoaka amin-kovitra avy ao amin'ny trano mimandany. 	
10O	22	47	0,00000	 Ho velona anie Iaveh ary hankalazaina anie ny vatolampiko! Andriamanitra vatolampy fialofako, hankalazaina anie izy!	
10O	22	48	0,00000	 Andriamanitra izay mamaly faty noho ny amiko, sy mampitambotsotra ny firenena eo ambanin'ny tongotro, 	
10O	22	49	0,00000	 sy mampitsoaka ahy ho afaka amin'ny fahavaloko; hianao manandratra ahy ho ambonin'izay mandrafy ahy, ary namonjy ahy tamin'ny olona mpanao an-keriny. 	
10O	22	50	0,00000	 Izany, ry Tompo o, no hiderako anao eo amin'ny firenena, sy hihirako ny voninahitry ny anaranao. 	
10O	22	51	0,00000	 Manao famonjen-dehibe ho an'ny mpanjakany izy, ary manome famindram-po amin'ilay voahosony, dia amin'i Davida sy ny taranany mandrakizay.	
10O	23	1	0,00000	[FARA-TENY NATAON'I DAVIDA - NY LEHILAHY MAHERIN'I DAVIDA] Izao no fara-tenin'i Davida: Zava-marina nambaran'i Davida zanak'Isaia, tenin'ilay lehilahy mipetraka amin'ny toerana ambony, ilay voahosotry ny Andriamanitr'i Jakoba, ilay mpanao hiran'Israely mahate-ho tia. 	
10O	23	2	0,00000	 Ny Fanahin'ny Tompo no niteny tamin'ny alalako, ary ny teniny no eo amin'ny vavako. 	
10O	23	3	0,00000	 Ny Andriamanitr'Israely niteny, ny Vatolampin'Israely niteny: Olo-marina mpanapaka ny olombelona, izay manapaka amim-pahatahorana an'Andriamanitra, 	
10O	23	4	0,00000	 dia toy ny fahazavan'ny maraina raha miposaka ny masoandro, toy ny andro maraina tsy misy rahona! Ny tsirim-pahazavany manarakaraka ny ranonorana no itsimohan'ny ahitra amin'ny tany. 	
10O	23	5	0,00000	 Tsy toy izany va ny fianakaviako amin'Andriamanitra? Satria fanekena mandrakizay no nataony tamiko, voalamina sy voatandrina tsara indrindra; ka hampitsimohiny tokoa ny famonjena ahy rehetra sy ny sitraky ny fony rehetra. 	
10O	23	6	0,00000	 Fa ny olon'i Beliala rehetra kosa, dia toy ny tsilo arian'ny olona: tsy fandrain-tanana izy; 	
10O	23	7	0,00000	 fa tsy maintsy mitondra vy na zaran-defona izay olona mikasika azy; ary dorana amin'ny afo eo ihany izy. 	
10O	23	8	0,00000	 Izao no anaran'ny lehilahy mahery izay eo amin'i Davida: Jesboama zanak'i Hakamoni, no filohan'ny manam-boninahitra. Nampandihy ny lefony tamin'ny olona valon-jato lahy, izay nataony maty tamin'ny indray mandeha monja, izy. 	
10O	23	9	0,00000	 Ny manarakaraka azy dia Eleazara zanak'i Dodao zanak'i Ahohì. Io no anankiray amin'izy telo lahy mahery niaraka tamin'i Davida raha ilay mihaika ny Filistina tafakambana mba hiady iny izy ireo, 	
10O	23	10	0,00000	 fa niakatra nihemotra kosa ny lehilahy amin'Israely. Nitsangana namely ny Filistina izy mandra-pahavizan'ny tànany, sy efa nihidy velona tamin'ny sabatra. Nanao famonjen-dehibe Iaveh tamin'izay andro izay, ka nandroso indray nanaraka an'i Eleazara ny vahoaka fa tsy nanao afa-tsy ny manangona ny zavatra babo izy ireo. 	
10O	23	11	0,00000	 Manarakaraka io, dia Semà, zanak'i Age, Hararita. Tafakambana ho antokony iray ny Filistina; nisy toerana anankiray, feno voanemba maniry teo, ary vaky nandositra teo anoloan'ny Filistina ny vahoaka. 	
10O	23	12	0,00000	 Fa lasa teo afovoan'io saha io Semà, dia narovany tsy hidiran'ny Filistina ary noreseny izy ireo. Ary nanao famonjen-dehibe Iaveh. 	
10O	23	13	0,00000	 Tamin'ny Filistina nitoby tao an-dohasahan'ny Refaima dia nisy telo lahy tamin'ireo Kapiteny telopolo, nidina nankany amin'i Davida, tao an-johin'i Odolama tamin'ny fotoam-pijinjana. 	
10O	23	14	0,00000	 Tao amin'ny trano mimanda Davida, tamin'izay, ary nisy antoko miaramilan'ny Filistina anankiray tao Betleema. 	
10O	23	15	0,00000	 Nanam-paniriana Davida, ka nanao hoe: Iza no mba hampisotro ahy ny rano avy amin'ny famorian-drano ao am-bavahadin'i Betleema? 	
10O	23	16	0,00000	 Niaraka tamin'izay, dia namakivaky ny tobin'ny Filistina ireto lehilahy mahery telo lahy, ka nanovo rano teo amin'ny famorian-drano ao am-bavahadin'i Betleema; dia noraisiny sy nentiny nankeo amin'i Davida. Kanjo tsy nety nisotro Davida fa nataony fanatitra araraka ho an'ny Tompo izany, fa hoy izy: 	
10O	23	17	0,00000	 Sanatria ahy ny hanao izany, ry Iaveh ô! Satria inona ity fa tsy ny ran'ireo olona nandeha nanao vy very ny ainy! Ka dia tsy nety nisotro izany izy. Izany no nataon'izy telo lahy mahery ireo. 	
10O	23	18	0,00000	 Abisaia rahalahin'i Joaba zanak'i Sarvià dia filohan'ny manam-boninahitra koa. Nampandihy ny lefony tamin'ny lehilahy telon-jato lahy, ka nahafaty ireo, ka nahazo laza tamin'izy telo lahy ireo. 	
10O	23	19	0,00000	 Izy no malaza indrindra tamin'izy telo lahy ireo ka lehiben'izy ireo. Nefa tsy nahomby irerý telo lahy voalohany izy. 	
10O	23	20	0,00000	 Banaiasa zanak'i Joiadasa zanaky ny lehilahy anankiray mahery sy naneho herim-po lehibe matetika, avy any Kabseela, dia namely ireo ariela roa lahy avy any Moaba. Indray andro, nisy oram-panala, dia nidina izy ka namely ilay liona tamin'ny lavaka famorian-drano. 	
10O	23	21	0,00000	 Namono ny Ejipsiana anankiray mahatsiravin'endrika izy; lefona no teny an-tànan'ilay Ejipsiana. Izy kosa nidina nankany aminy nitondra tehina, ary ny lefona teny an-tànan'ny Ejipsiana no notsoahany ka ny lefony ihany no namelezany azy. 	
10O	23	22	0,00000	 Izany no nataon'i Banaiasa, zanak'i Joiadasa, 	
10O	23	23	0,00000	 ary nanan-daza tamin'izy telo lahy mahery izy. Nalaza noho izy telopolo lahy izy, nefa tsy nahomby azy telo lahy irery izy. Noraisin'i Davida ho isan'ny mpanolo-tsaina azy izy. 	
10O	23	24	0,00000	 Isan'izy telopolo lahy: Asaela, rahalahin'i Joaba; Elkanàna, zanak'i Dodao, avy any Betleema; 	
10O	23	25	0,00000	 Semà avy any Haroda; Elikà avy any Haroda; 	
10O	23	26	0,00000	 Helesa avy any Falty; Hirà zanak'i Aksesa, avy any Tekoe; 	
10O	23	27	0,00000	 Abiesera, avy any Anatota; Mebonaia, Hosatita; 	
10O	23	28	0,00000	 Selmona, Ahohita; Maharaia avy any Netofah; 	
10O	23	29	0,00000	 Heleda zanak'i Baanà, avy any Netofah; Etaia zanak'i Ribaia, avy any Gabaan'ny taranak'i Benjamina; 	
10O	23	30	0,00000	 Banaia, avy any Farataona; Hedaia avy any an-dohasahan'i Gaasa, 	
10O	23	31	0,00000	 Abi-Albona, avy any Arabà; Azmaveta avy any Beroma; 	
10O	23	32	0,00000	 Eliaba, avy any Salabona; Bene-Yasena; Jonatàna; 	
10O	23	33	0,00000	 Semà, Haratita; Ahiama, zanak'i Sarara, Haratita; 	
10O	23	34	0,00000	 Elifeleta, zanak'i Asbaia zana-Makatiana anankiray; Eliama zanak'i Akitofela, avy any Gilao; 	
10O	23	35	0,00000	 Hesraia avy any Karmela; Faraia avy any Arbia. 	
10O	23	36	0,00000	 Igaala zanak'i Natàna, avy any Sobà; Bonì, avy any Gada. 	
10O	23	37	0,00000	 Seleka, Amonita, Nahanaia avy any Berota, mpitondra fiadian'i Joaba zanak'i Sarvià; 	
10O	23	38	0,00000	 Irà, avy any Jetera; 	
10O	23	39	0,00000	 Oria, Heteana. Fito amby telopolo no tontaliny.	
10O	24	1	0,00000	[FANISAM-BAHOAKA - PESTA - FIVIDIANANA NY FAMOLOAN'I AREONÀ] Nirehitra tamin'Israely indray ny fahatezeran'ny Tompo, ka namporisihiny hamely azy ireo Davida nataony hoe: Mandehana isao Israely sy Jodà. 	
10O	24	2	0,00000	 Dia hoy ny mpanjaka tamin'i Joaba, filohan'ny tafika, izay teo aminy: Mandehana tetezo ny fokon'Israely rehetra hatrany Dana ka hatrany Bersabea, hahafantarako ny isan'ny vahoaka. 	
10O	24	3	0,00000	 Fa hoy Joaba tamin'ny mpanjaka: Hampitomboin'ny Tompo Andriamanitrao anie ny vahoaka injato toy izao, ka ny mason'ny mpanjaka tompoko anie hahita izany! Fa ahoana ange ny mpanjaka tompoko no mitady hafaliana manao izany? 	
10O	24	4	0,00000	 Fa nahery ny tenin'ny mpanjaka nanoha an'i Joaba sy ny lehiben'ny tafika, ka dia nivoaka avy teo anatrehan'ny mpanjaka Joaba sy ny lehiben'ny tafika, hanisa ny vahoakan'Israely. 	
10O	24	5	0,00000	 Nony tafita an'i Jordany izy ireo, dia nitoby tao Aroera aloha, ankavanan'ilay tanàna, eo afovoan'ny lohasahan'i Gada, dia vao tao Jazera. 	
10O	24	6	0,00000	 Dia tonga tany Galaada sy any amin'ny tanin'i Taktima-Hodsì, izy; rahefa izany dia nankany Dana-Jaana, mbamin'ny manodidina an'i Sidona. 	
10O	24	7	0,00000	 Ary nalehany koa Tiro, tanàna mimanda, mbamin'ny tanànan'ny Heveana sy ny Kananeana rehetra dia tafapaka amin'ny Negeban'i Jodà, any Bersabea. 	
10O	24	8	0,00000	 Nony voatetiny ny tany rehetra dia niverina tany Jerosalema izy ireo, rahefa afaka ny sivy volana sy roapolo andro. 	
10O	24	9	0,00000	 Ary natolotr'i Joaba ny mpanjaka ny boky nisy ny isam-bahoaka, ka nisy valo hetsy, ny lehilahy mpiantafika, mahatan-tsabatra, tamin'Israely, ary dimy hetsy ny lehilahy tamin'i Jodà.	
10O	24	10	0,00000	 Nandre ny fony nitebiteby Davida nony nanisa ny vahoaka, ka hoy Davida tamin'ny Tompo: Nahavita fahotana lehibe aho, tamin'ny nataoko! Koa ankehitriny, Iaveh ô, mifona aminao aho, esory ny heloky ny mpanomponao, fa efa nanao toy ny adala tokoa aho. 	
10O	24	11	0,00000	 Nony ampitso, rahefa nifoha Davida, dia tonga tamin'i Gada, mpaminany, mpahitan'i Davida, ny tenin'ny Tompo nanao hoe: 	
10O	24	12	0,00000	 Mandehana lazao amin'i Davida hoe: Izao no lazain'ny Tompo: Zavatra telo no apetrako eo anoloanao, ka fidio izay iray hataoko aminao. 	
10O	24	13	0,00000	 Dia nankany amin'i Davida Gada ka nanambara izany taminy, nanao hoe: Ho tonga amin'ny taninao va ny mosary fito taona, sa handositra telo volana eo anoloan'ny fahavalonao izay hanenjika anao va hianao; sa hasian'ny pesta hateloana ny taninao? Hevero sy saino ankehitriny, izay valy homeko an'ilay naniraka ahy. 	
10O	24	14	0,00000	 Dia hoy ny navalin'i Davida tamin'i Gada: Latsaka am-panahiana lozan-tany aho ity! Indrisy! Aoka re, fa dia aleontsika ho azon'ny tànan'ny Tompo fa be famindram-po izy, toy izay ho azon'ny tànan'olombelona. 	
10O	24	15	0,00000	 Ary Iaveh naniraka pesta any amin'Israely, hatramin'ny marainan'izay andro izay ka hatramin'ilay fotoana voafetra ka nahafatesana fito alina ny olona, hatrany Dana ka hatrany Bersabea. 	
10O	24	16	0,00000	 Mbola naninjitra ny tànany tamin'i Jerosalema ihany ilay anjely handringana azy. Fa nanenenan'ny Tompo ny amin'izany loza izany, ka hoy izy tamin'ilay anjely namono ny vahoaka: Aoka izay, fa avonkony amin'izao ny tànanao. Teo akaikin'ny famoloan'i Areonà, Jeboseana, no nitoeran'ilay anjelin'ny Tompo tamin'izay. 	
10O	24	17	0,00000	 Nony nahita ilay anjely namono vahoaka Davida dia hoy izy tamin'ny Tompo: Indro izaho no nanota, izaho no meloka, fa ireo kosa, ireo ondry ireo mba nanao inona moa? Ka aoka re ho izaho sy ny mpianakavin'ikaky no hasian'ny tànanao! 	
10O	24	18	0,00000	 Dia tonga tao amin'i Davida Gada tamin'izay andro izay, ka nanao taminy hoe: Miakara ary manangàna otely ho an'ny Tompo any am-pamoloan'i Areonà Jeboseana. 	
10O	24	19	0,00000	 Dia niakatra Davida araka ny tenin'i Gada, araka ny nandidian'ny Tompo azy. 	
10O	24	20	0,00000	 Nony nijery Areonà dia nahatazana ny mpanjaka, sy ireo mpanompony, tamy hankaty aminy, 	
10O	24	21	0,00000	 dia nivoaka Areonà, ka niankohoka tamin'ny tany teo anoloan'ny mpanjaka nanao hoe: Inona izato nahatongavan'ny mpanjaka tompoko aty amin'ny mpanompony? Ary hoy ny navalin'i Davida: Hividy ity famoloana ity aminao, hanorenana otely ho an'ny Tompo mba hihatahan'ny areti-mandringana amin'ny vahoaka. 	
10O	24	22	0,00000	 Dia hoy Areonà tamin'i Davida: Aoka halain'ny mpanjaka tompoko izany, ary aoka hateriny ho sorona izay sitrany. Indreo ny omby hatao sorona dorana ary ny rambaramba mbamin'ny jiogan'omby hatao kitay. 	
10O	24	23	0,00000	 Atolotr'i Areonà ho an'ny mpanjaka izany rehetra izany, ry mpanjaka ô! Ary hoy Areonà tamin'ny mpanjaka: Hahita fitia eo imason'ny Tompo Andriamanitrao anie hianao! 	
10O	24	24	0,00000	 Fa hoy ny mpanjaka tamin'i Areonà: Tsia, fa tiako hovidina vola ihany aminao ireo, fa tsy hanatitra sorona dorana azoko maimaim-poana ho an'ny Tompo Andriamanitro aho. Dia volafotsy dimampolo sikla no novidianan'i Davida ny famoloana sy ny omby. 	
10O	24	25	0,00000	 Ary nanorina otely teo Davida ho an'ny Tompo ary nanatitra sorona dorana sy sorom-pihavanana. Dia nionona ny hatezeran'ny Tompo tamin'ny tany, ka nitsahatra ny areti-mandringana namely an'Israely.	
11O	1	1	0,00000	[NY FAHANTERAN'I DAVIDA, ABISAGA - TETI-DRATSIN'I ADONIASA - NY NANENDREN'I DAVIDA AN'I SALOMONA HO MPANJAKA] Efa zokiolona sy nandroso fahanterana Davida, ka na norakofan-damba aza tsy nahatsiaro hafanana intsony. 	
11O	1	2	0,00000	 Ary hoy ny mpanompony taminy: Aoka hitadiavana zazavavy virjiny ny mpanjaka tompoko, hitoetra eo anatrehan'ny mpanjaka sy hitaiza azy, ary handry eo amin'ny tratranao, ka dia hafana ny mpanjaka tompoko. 	
11O	1	3	0,00000	 Dia nitady zazavavy tsara tarehy eran'ny tanin'Israely rehetra ny olona, ka nahita an'i Abisaga Sonamita, ary nentina tao amin'ny mpanjaka io. 	
11O	1	4	0,00000	 Tsara tarehy tokoa razazavavy, sady nitaiza sy nanompo ny mpanjaka, nefa ny mpanjaka tsy nahalala azy.	
11O	1	5	0,00000	 Ary Adoniasa nanandra-tena, ka nanao anakampo hoe: Izaho no ho mpanjaka. Ary nanomana kalesy aman-tsoavaly ho azy izy, ary olona dimampolo lahy ho mpihazakazaka eo alohany. 	
11O	1	6	0,00000	 Ary ny rainy tsy mbola mba nampalahelo azy na oviana na oviana tamin'ny andro niainany nanao hoe: Nahoana hianao no manao toy izao? Sady tsara tarehy tokoa moa Adoniasa, ary nateraky ny reniny izy nanaraka an'i Absaloma. 	
11O	1	7	0,00000	 Nisy resadresaka natao tamin'i Joaba, zanak'i Sarvià sy tamin'i Abiatara mpisorona, ka rafitra niandany tamin'i Adoniasa ireo. 	
11O	1	8	0,00000	 Tsy mba nety nikambana tamin'i Adoniasa kosa Sadaoka mpisorona, Banaiasa zanak'i Joiadasa, Natàna mpaminany, Semeia, Reia, mbamin'ny lehilahy maherin'i Davida. 	
11O	1	9	0,00000	 Ary Adoniasa namono ondry sy omby ary zanak'omby matavy, teo akaikin'ny vaton'i Zoheleta anilan'i En-Rogela, ka nanasa ny rahalahiny rehetra, zanaky ny mpanjaka, mbamin'ny lehilahy rehetra amin'i Jodà mpanompon'ny mpanjaka. 	
11O	1	10	0,00000	 Samy tsy nasainy anefa na Natàna mpaminany, na Banaiasa, na ny lehilahy mahery, na Salomona rahalahiny.	
11O	1	11	0,00000	 Ka hoy Natàna tamin'i Betsabea renin'i Salomona: Tsy renao va fa efa tonga mpanjaka Adoniasa zanak'i Hagita, nefa tsy mahalala izany akory Davida tompontsika? 	
11O	1	12	0,00000	 Koa etsy ange avelao homeko hevitra hianao ankehitriny hamonjenao ny ainao sy ny ain'i Salomona zanakao. 	
11O	1	13	0,00000	 Mandehana midira ao amin'i Davida mpanjaka ka lazao aminy hoe: Ry mpanjaka tompoko ô: tsy efa nianiana tamiko mpanomponao va hianao, nanao hoe: Salomona zanakao no hanjaka handimby ahy, ary izy no hipetraka eo amin'ny seza fiandrianako? Ka ahoana àry no Adoniasa indray ity no tonga mpanjaka? 	
11O	1	14	0,00000	 Ary indro fa ilay mbola miteny amin'ny mpanjaka iny hianao, dia hiditra avy aorianao koa aho, ka hanamarina ny teninao. 	
11O	1	15	0,00000	 Dia nankao amin'ny mpanjaka tao an'efitranony, Betsabea; efa antitra dia antitra ny mpanjaka, ary Abisaga Sonimata nanompo azy teo. 	
11O	1	16	0,00000	 Niondrika Betsabea, dia niankohoka teo anatrehany, ka hoy ny mpanjaka: Inona no ilainao? 	
11O	1	17	0,00000	 Dia hoy ny navaliny azy: Tompokolahy ô, Iaveh Andriamanitrao no efa nianiananao tamin'ny mpanompovavinao hoe: Salomona zanakao no hanjaka handimby ahy, ary izy no hipetraka eo amin'ny seza fiandrianako. 	
11O	1	18	0,00000	 Kanjo ankehitriny, indro fa Adoniasa no tonga mpanjaka; kanefa hianao tsy mahalala izany akory, ry mpanjaka tompoko. 	
11O	1	19	0,00000	 Izy efa namono omby aman-janak'omby matavy mbamin'ny ondry betsaka; efa nasainy avokoa ny zanakalahin'ny mpanjaka sy Abiatara mpisorona, ary Joaba filohan'ny tafika, fa Salomona mpanomponao tsy mba nasainy. 	
11O	1	20	0,00000	 Ny mason'Israely rehetra anefa izao, ry mpanjaka tompoko ô, dia samy manandrandra anao, hanambara izay hipetraka handimby anao, eo amin'ny seza fiandrianan'ny mpanjaka tompoko. 	
11O	1	21	0,00000	 Fa raha tsy izany, rahefa mody amin'ny razany ny mpanjaka tompoko, dia hatao olo-meloka izaho sy Salomona zanako. 	
11O	1	22	0,00000	 Mbola niteny amin'ny mpanjaka ao Betsabea, dia indro tonga koa Natàna mpaminany. 	
11O	1	23	0,00000	 Ka nambara tamin'ny mpanjaka hoe: Indro Natàna mpaminany. Dia niditra nanoloana ny mpanjaka izy, dia niankohoka tamin'ny tany teo anatrehany, 	
11O	1	24	0,00000	 ary hoy Natàna hoe: Ry mpanjaka tompoko ô, hianao angaha efa nilaza hoe: Adoniasa no hanjaka handimby ahy, sy hipetraka eo amin'ny seza fiandrianako? 	
11O	1	25	0,00000	 Fa nidina androany izy izao, ka namono omby aman-janak'omby matavy sy ondry be dia be; nasainy avokoa ny zanakalahin'ny mpanjaka sy ny filohan'ny tafika ary Abiatara mpisorona. Indro mihinana sy misotro eo anatrehany ireo izao, ka manao hoe: Ho ela velona anie Adoniasa mpanjaka! 	
11O	1	26	0,00000	 Samy tsy nasainy anefa na izaho mpanomponao na Sadaoka mpisorona, na Banaiasa zanak'i Joiadasa, na Salomona mpanomponao. 	
11O	1	27	0,00000	 Ka moa ve avy amin'ny mpanjaka tompoko no isehoan'izany zavatra izany, fa tsy mba nampahafantarinao ny mpanomponao izay hipetraka handimby ny mpanjaka tompoko eo amin'ny seza fiandrianany?	
11O	1	28	0,00000	 Ary namaly Davida mpanjaka nanao hoe: Asaovy mankatý Betsabea. Dia niditra teo anatrehan'ny mpanjaka ravehivavy ary nandroso ho eo anatrehan'ny mpanjaka. 	
11O	1	29	0,00000	 Ka nanao izao fianianana izao ny mpanjaka: Ho velona anie Iaveh, izay nanafaka ahy tamin'ny loza rehetra, 	
11O	1	30	0,00000	 dia hotanterahiko anio ilay fianianana nataoko tamin'ny Tompo Andriamanitr'Israely hoe: Salomona zanakao lahy hanjaka handimby ahy ary hipetraka eo amin'ny seza fiandrianako hisolo ahy. 	
11O	1	31	0,00000	 Koa niondrika nihohoka tamin'ny tany teo anoloan'ny mpanjaka Betsabea, dia nanao hoe: Ho velona mandrakizay anie ny tompoko Davida mpanjaka!	
11O	1	32	0,00000	 Ary hoy Davida mpanjaka: Asaovy mankatý Sadaoka mpisorona sy Natàna mpaminany, ary Banaiasa zanak'i Joiadasa. Nony niditra nankeo anatrehan'ny mpanjaka ireo, 	
11O	1	33	0,00000	 dia hoy ny mpanjaka tamin'izy ireo: Ento miaraka aminareo ny mpanompon'ny tomponareo, ka ampitaingeno ny molevaviko Salomona zanako, dia ento midina mankany Gihona. 	
11O	1	34	0,00000	 Rahefa mby any, Sadaoka mpisorona sy Natàna mpaminany dia hanosotra azy ho mpanjaka amin'Israely, ary hianareo hitsoka anjomara sy hilaza hoe: Ho ela velona anie Salomona mpanjaka! 	
11O	1	35	0,00000	 Rahefa izany, miakara manaraka azy hianareo, fa ho avy hipetraka eo amin'ny seza fiandrianako izy, ka hanjaka hisolo ahy, satria izy no tendreko ho filohan'Israely sy Jodà. 	
11O	1	36	0,00000	 Dia namaly Banaiasa zanak'i Joiadasa ka nanao tamin'ny mpanjaka hoe: Amena! Ho toy izany koa anie no didin'ny Tompo Andriamanitry ny mpanjaka tompoko! 	
11O	1	37	0,00000	 Ho toy ny nomban'ny Tompo ny mpanjaka tompoko anie no hombàny an'i Salomona koa ary hasandrany ho ambony noho ny seza fiandrianan'i Davida mpanjaka tompoko anie ny seza fiandrianan'i Salomona! 	
11O	1	38	0,00000	 Dia nandeha Sadaoka mpisorona sy Natàna mpaminany, ary Banaiasa zanak'i Joiadasa mbamin'ny Keretiana sy ny Feletiana; nasainy nitaingina ny molevavin'i Davida mpanjaka Salomona, dia nentiny nankany Gihona. 	
11O	1	39	0,00000	 Ary Sadaoka mpisorona, naka ny tandroka misy diloilo tao amin'ny tabernaka, dia nanosotra an'i Salomona, ary nitsoka anjomara ny olona, ary ny vahoaka rehetra nanao hoe: Ho ela velona anie Salomona mpanjaka! 	
11O	1	40	0,00000	 Rahefa izany, dia niakatra nanaraka azy ny vahoaka rehetra. Nitsoka sodina ny vahoaka sy nifaly indrindra, ka nahavaky ny tany ny horakoraka avy amin'izy ireo. 	
11O	1	41	0,00000	 Ren'i Adoniasa sy ireo nasainy rehetra, izay teo aminy, izany, tamin'ilay nanapitra ny fihinanam-beny iny izy. Ary hoy Joaba nandre ny feon'anjomara: Tabataba inona izato avy amin'ny tanàna mihotakotaka? 	
11O	1	42	0,00000	 Mbola miteny eo izy, no indro tonga Jonatasy zanak'i Abiatara mpisorona. Hoy Adoniasa taminy: Mandrosoa fa lehilahy mahery fo hianao, ka mpitondra zava-baovao tsara. 	
11O	1	43	0,00000	 Dia namaly Jonatasy, ka nanao tamin'i Adoniasa hoe: Eny lahy, izany tokoa, fa nanangana an'i Salomona ho mpanjaka Davida mpanjaka tompontsika. 	
11O	1	44	0,00000	 Nirahin'ny mpanjaka hiaraka aminy Sadaoka mpisorona sy Natàna mpaminany ary Banaiasa zanak'i Joiadasa, mbamin'ny Keretiana sy ny Feletiana, ka nampitaingenin'ireo ny molevavin'ny mpanjaka izy. 	
11O	1	45	0,00000	 Nohosoran'i Sadaoka mpisorona sy Natàna mpaminany ho mpanjaka izy, tany Gihona; dia niakatra avy eny tamim-piravoravoana izy ireo, ka mihotakotaka ny tanàna, ary ny tabataban'izany ilay renareo teo. 	
11O	1	46	0,00000	 Ary efa nipetraka amin'ny seza fiandrianan'ny fanjakana aza Salomona; 	
11O	1	47	0,00000	 ary ny mpanompon'ny mpanjaka aza, efa avy nisaotra an'i Davida mpanjaka tompontsika, nanao hoe: Hataon'ny Andriamanitrao malaza noho ny anaranao anie ny anaran'i Salomona, ary hasandrany ho ambony noho ny seza fiandriananao ny seza fiandrianany! Dia niankohoka teo am-parafara ny mpanjaka. 	
11O	1	48	0,00000	 Ary niteny toy izao aza ny mpanjaka nanao hoe: Isaorana anie Iaveh Andriamanitr'Israely, fa nanome ahy mpandimby eo amin'ny seza fiandrianako izy androany, hahazoako mahita maso an'izany.	
11O	1	49	0,00000	 Raiki-tahotra mafy izy rehetra nasain'i Adoniasa ka tafatsangana dia samy lasa nandeha amin'izay nalehany avy. 	
11O	1	50	0,00000	 Adoniasa natahotra an'i Salomona ka nitsangana, dia nandeha namikitra tamin'ny tandroky ny otely. 	
11O	1	51	0,00000	 Ary nisy nilaza izany tamin'i Salomona nanao hoe: Indro Adoniasa matahotra an'i Salomona mpanjaka, ary indro izy namikitra amin'ny tandroky ny otely, nanao hoe: Aoka hianiana amiko Salomona mpanjaka anio, fa tsy hamono ny mpanompony amin'ny sabatra. 	
11O	1	52	0,00000	 Dia hoy Salomona: Raha miseho ho lehilahy mahery izy, dia tsy hisy latsaka amin'ny tany na dia singam-bolony iray aza, fa raha misy heloka hita aminy kosa, dia ho faty izy. 	
11O	1	53	0,00000	 Ary naniraka olona hampidina azy hiala teo amin'ny otely Salomona; ka tonga niankohoka teo anatrehan'i Salomona mpanjaka izy, dia hoy Salomona taminy hoe: Mandehana any an-tranonao.	
11O	2	1	0,00000	[FARA HAFATR'I DAVIDA TAMIN'I SALOMONA - NY NAHAFATESAN'I DAVIDA - FISEHOAN'I SALOMONA - SAZIN'I ADONIASA - FANONGANANA AN'I ABIATARA - SAZIN'I JOABA SY SEMEIA] Nony efa akaiky ny andro hahafatesan'i Davida, dia nandidy an'i Salomona zanany izy, nanao hoe: 	
11O	2	2	0,00000	 Handeha amin'ny làlana falehan'ny tany rehetra aho ity, ka mahereza hianao, misehoa ho lehilahy. 	
11O	2	3	0,00000	 Tandremo ny fanompoana an'ny Tompo Andriamanitrao, fa araho ny làlany, tandremo ny didy aman-dalàny, ny fitsìpika amam-pandaharany, araka ny voasoratra ao amin'ny lalàn'i Moizy, mba hahomby hianao amin'izay hataonao rehetra sy izay rehetra hoherehinao, 	
11O	2	4	0,00000	 ka dia hotanterahin'ny Tompo ilay teny nilazany ny amiko hoe: Raha mitandrina ny diany ny zanakao, ka mandeha eo anatrehako amim-pahamarinana amin'ny fony rehetra sy amin'ny fanahiny rehetra, dia tsy ho lany taranaka ho eo amin'ny seza fiandrianan'Israely hianao. 	
11O	2	5	0,00000	 Ary fantatrao ihany ny nataon'i Joaba zanak'i Sarvià tamiko, dia ilay nataony tamin'izy roa lahy, Abnera zanak'i Nera, sy Amasà zanak'i Jetera, filohan'ny tafik'Israely, fa novonoiny ireo, ka ny rà fandatsaka amin'ny ady, nalatsany amin'izao tany mandry izao, ary ny rà fandatsaka amin'ny ady, dia nataony tamin'ny fehin-kibo teny am-balahany sy tamin'ny kapa teny amin'ny tongony! 	
11O	2	6	0,00000	 Izay azon'ny fahendrenao no ataovy, fa aza avela hidina amim-piadanana any amin'ny fonenan'ny maty ny volo fotsiny. 	
11O	2	7	0,00000	 Fa ireo zanak'i Berzelaia Galaadita kosa dia anehoy fitiavana ka aoka ho isan'izay mihinana eo amin'ny latabatrao izy ireo, fa tahaka izany koa no nanatonany ahy, fony aho nandositra teo anoloan'i Absaloma rahalahinao. 	
11O	2	8	0,00000	 Indro eto akaikinao Semeia zanak'i Gerà, Benjamita, avy ao Bahorima. Ozona mafy no notononiny tamiko, tamin'ny andro nankanesako tany Mahanaima. Nefa noho izy nidina nitsena ahy tany Jordany dia nianiana taminy, tamin'ny anaran'ny Tompo aho, nanao hoe: Tsy hovonoiko amin'ny sabatra hianao. 	
11O	2	9	0,00000	 Ary ankehitriny aza avela ho afa-maina anefa izy, fa olon-kendry hianao, ka mahalala izay tokony hanaovanao azy. Fandatsahan-drà no ampidinanao ny volo fotsiny any amin'ny fonenan'ny maty.	
11O	2	10	0,00000	 Dia nandry any amin'ny razany Davida, ka nalevina tao an-tanànan'i Davida. 	
11O	2	11	0,00000	 Efapolo taona no andro nanjakan'i Davida tamin'Israely, ny fito taona nanjakany tany Hebrona, ary ny telo amby telopolo taona tao Jerosalema. 	
11O	2	12	0,00000	 Ary Salomona nipetraka teo amin'ny seza fiandrianan'i Davida rainy, ary niorina tsara ny fanjakany.	
11O	2	13	0,00000	 Ary Adoniasa zanak'i Hagita nankao amin'i Betsabea renin'i Salomona. Ary hoy ravehivavy: Hevi-pihavanana va no ahatongavanao? Dia hoy ny navaliny: Eny, hevi-pihavanana, 	
11O	2	14	0,00000	 sady nampiany hoe: Misy teny indraim-bava holazaiko aminao. Ka hoy ravehivavy: Lazao àry. 	
11O	2	15	0,00000	 Dia hoy izy: Fantatrao fa efa tato amiko ny fanjakana; izaho no efa nandrandrain'Israely rehetra mba hanjakako. Kanjo nafindra ny fanjakana ka lasan'ny rahalahiko, fa efa natokan'ny Tompo ho azy. 	
11O	2	16	0,00000	 Koa ankehitriny, zavatra iray ihany no mba angatahiko aminao, ka aza dia lavinao aho. Dia hoy ravehivavy namaly azy: Lazao. 	
11O	2	17	0,00000	 Dia hoy izy: Miangavy anao aho hilaza amin'i Salomona mpanjaka, fa tsy handà anao izy, mba hanomezany an'i Abisaga Sonamita ho vadiko. 	
11O	2	18	0,00000	 Dia hoy Betsabea: Tsy maninona fa dia hiteny amin'ny mpanjaka ny aminao aho. 	
11O	2	19	0,00000	 Dia nankany amin'i Salomona mpanjaka, Betsabea, hilaza aminy ny amin'i Adoniasa. Nitsangana nitsena azy ny mpanjaka, sady niankohoka teo anatrehany; dia nipetraka teo amin'ny seza fiandrianany, sy nampanisy seza fiandrianana ho an'ny renin'ny mpanjaka, ka nipetraka teo an-kavanany ravehivavy. 	
11O	2	20	0,00000	 Izay izy vao niteny hoe: Misy zavatra kely anankiray hangatahiko aminao, ka aza dia lavinao aho. Ary hoy ny mpanjaka taminy: Mangatàha, ry neny, fa tsy handà anao aho. 	
11O	2	21	0,00000	 Dia hoy izy: Aoka homena ho vadin'i Adoniasa rahalahinao Abisaga Sonamita. 	
11O	2	22	0,00000	 Fa hoy ny navalin'i Salomona mpanjaka tamin-dreniny: Ahoana no angatahinao an'i Abisaga Sonamita ho an'i Adoniasa? Angataho ho azy koa ny fanjakana; fa izy rahateo no zokiko, dia ho azy sy ho an'i Abiatara mpisorona ary ho an'i Joaba zanak'i Sarvià. 	
11O	2	23	0,00000	 Nianiana tamin'ny Tompo teo Salomona mpanjaka, nanao hoe: Hataon'ny Tompo amiko anie izay ngidiny indrindra, raha tsy ho faty noho ny nanaovany an'izany teny izany Adoniasa. 	
11O	2	24	0,00000	 Koa ankehitriny, velona Iaveh ilay nampiorina sy nampipetraka ahy eo amin'ny seza fiandrianan'i Davida raiko, sady nanorina trano ho ahy, araka ny voalazany rahateo, dia hovonoin-ko faty anio ihany Adoniasa. 	
11O	2	25	0,00000	 Dia nanendry an'i Banaiasa zanak'i Joiadasa Salomona mpanjaka; nasian'io Adoniasa dia maty. 	
11O	2	26	0,00000	 Ary hoy ny mpanjaka tamin'i Abiatara mpisorona: Mandehana hianao mankany amin'ny taninao, any Anatota, nefa noho hianao nitondra ny fiaran'ny Tompo Tompo teo anatrehan'i Davida raiko, sy noho hianao nanana anjara tamin'ny fahoriana rehetra nahazo an'ikaky, dia tsy hataoko maty amin'izao andro izao hianao. 	
11O	2	27	0,00000	 Koa nesorin'i Salomona tsy ho mpisoron'ny Tompo intsony Abiatara, ary tanterany tamin'izany ilay teny nolazain'ny Tompo tany Silao amin'ny fianakavian'i Helì. 	
11O	2	28	0,00000	 Tonga tao amin'i Joaba izany vaovao izany satria niandany tamin'i Adoniasa Joaba, na dia tsy niandany tamin'i Absaloma aza. Ary nandositra tao amin'ny tabernaklan'ny Tompo Joaba, ka namikitra ny tandroky ny otely. 	
11O	2	29	0,00000	 Ary nampandrenesina Salomona mpanjaka fa nandositra ao amin'ny tabernaklan'ny Tompo Joaba, ka tao anilan'ny otely izy; ka nirahin'i Salomona Banaiasa nataony hoe: Mandehana asio izy. 	
11O	2	30	0,00000	 Nony tonga tao amin'ny tabernaklan'ny Tompo Banaiasa, dia nilaza taminy hoe: Izao no lazain'ny mpanjaka: Mivoaha hianao. Fa hoy ny navaliny: Tsia, fa ho faty eto aho. Dia nakarin'i Banaiasa tamin'ny mpanjaka izany teny izany, nataony hoe: Izany no teny nataon'i Joaba, ary izany no navaliny ahy. 	
11O	2	31	0,00000	 Ka hoy ny mpanjaka tamin'i Banaiasa: Dia ataovy araka ny voalazany, ka asio izy dia aleveno, mba hanesoranao amiko sy amin'ny taranaky ny raiko, ny rà nalatsak'i Joaba tsy misy antony akory. 	
11O	2	32	0,00000	 Hatsingerin'ny Tompo eo an-dohany ihany ny ràny, fa olona roa lahy, marina sy tsara noho izy, no nasiany sy novonoiny tamin'ny sabatra, nefa tsy fantatr'i Davida raiko izany, dia Abnera zanak'i Nera, filohan'ny tafik'Israely, sy Amasà, zanak'i Jetera, filohan'ny tafik'i Jodà. 	
11O	2	33	0,00000	 Ka ny lohan'i Joaba sy ny lohan'ny taranany hatrany hatrany no hitsingerenan'ny ràn'izy roa lahy ireo. Fa ny ho an'i Davida sy ny taranany mbamin'ny fianakaviany aman-tseza fiandrianany kosa, dia fiadanana lalandava avy amin'ny Tompo! 	
11O	2	34	0,00000	 Dia niakatra Banaiasa zanak'i Joiadasa, ka namely an'i Joaba sy nahafaty azy, ary nalevina tany amin'ny fonenany tany an'efitra. 	
11O	2	35	0,00000	 Banaiasa zanak'i Joiadasa no nataon'ny mpanjaka filohan'ny tafika, ho solony, ary Sadaoka no nataon'ny mpanjaka mpisorona, ho solon'i Abiatara. 	
11O	2	36	0,00000	 Nampiantso an'i Semeia koa ny mpanjaka, dia nilaza taminy hoe: Manaova trano ho anao eto Jerosalema dia hitoeranao, ary tsy hialanao hivezivezy atsy amin'arý. 	
11O	2	37	0,00000	 Fa amin'izay andro hivoahanao hita ny ranondriaka Sedrona no fantaro, fa tsy maintsy hahafatesanao; ary ho eo ambonin'ny lohanao ihany ny rànao. 	
11O	2	38	0,00000	 Namaly ny mpanjaka Semeia nanao hoe: Tsara izany teny izany, ka hanao arak'izany voalazan'ny mpanjaka tompoko izany ny mpanomponao. Dia nitoetra andro maro be tany Jerosalema Semeia. 	
11O	2	39	0,00000	 Kanjo nony afaka telo taona, dia sendra nandositra ny mpanompon'i Semeia roa lahy, tany amin'i Akisa, zanak'i Maakà, mpanjakan'i Geta. Dia nilazana izany Semeia, natao hoe: Indro any Geta ny mpanomponao. 	
11O	2	40	0,00000	 Dia nitsangana Semeia nankany amin'i Akisa, any Geta. 	
11O	2	41	0,00000	 Ary nambara tamin'i Salomona, fa niala tao Jerosalema Semeia nankany Geta, ka efa tafaverina. 	
11O	2	42	0,00000	 Dia naniraka olona hiantso an'i Semeia ny mpanjaka ka hoy izy taminy: Tsy efa nampianiana anao tamin'ny Tompo va aho, sy nanome didy anao nanao hoe: Fantaro fa amin'ny andro hivoahanao hivezivezy atsý arý no tsy maintsy hahafatesanao! Ary tsy efa namaly va hianao, nanao tamiko hoe: Tsara izany teny izany? 	
11O	2	43	0,00000	 Ka nahoana àry hianao no tsy nitandrina ny fianianana tamin'ny Tompo sy ny didy nomeko anao? 	
11O	2	44	0,00000	 Ary hoy ny mpanjaka tamin'i Semeia: Fantatrao, eny fantatry ny fonao, ny ratsy rehetra nataonao tamin'i Davida raiko, ka hatsingerin'ny Tompo amin'ny lohanao ny haratsianao. 	
11O	2	45	0,00000	 Fa Salomona mpanjaka kosa hambinina ary ny seza fiandrianan'i Davida hatao mafy orina mandrakizay eo anatrehan'ny Tompo. 	
11O	2	46	0,00000	 Dia nomen'ny mpanjaka didy Banaiasa zanak'i Joiadasa, ka nivoaka namono an'i Semeia, ary maty izy. Ary niorina teo an-tànan'i Salomona ny fanjakana.	
11O	3	1	0,00000	[FANAMBADIAN'I SALOMONA - SORONA SY FAHITANA TAO GABAONA - FITSARANA NATAON'I SALOMONA] Nisy fihavanam-panambadiana nampiray an'i Salomona tamin'i Faraona mpanjakan'i Ejipta, fa nanambady ny zanakavavin'i Faraona izy, dia nitondra azy ho ao an-tanànan'i Davida, mandra-pahatapitra ny fanorenana ny tranony sy ny tranon'ny Tompo ary ny manda manodidina an'i Jerosalema.	
11O	3	2	0,00000	 Nefa teny amin'ny fitoerana avo ihany no nanaovan'ny vahoaka sorona, fa mbola tsy nisy trano natao ho an'ny anaran'ny Tompo hatramin'izany andro izany.	
11O	3	3	0,00000	 Tia an'ny Tompo Salomona ary nandeha araka ny fitsipik'i Davida rainy, nefa mbola teny amin'ny fitoerana avo ihany no nanaterany sorona sy nandoroany zava-manitra.	
11O	3	4	0,00000	 Dia nankany Gabaona Salomona hanao sorona, fa tany no fitoerana avo malaza. Sorona dorana arivo no nateriny teo ambonin'io otely io. 	
11O	3	5	0,00000	 Ary Iaveh niseho tamin'i Salomona tamin'ny nofy, nony alina, tany Gabaona, ka hoy Andriamanitra taminy: Angataho izay tianao homeko anao. 	
11O	3	6	0,00000	 Dia hoy ny navalin'i Salomona: Efa naneho fitiavana lehibe tamin'i Davida mpanomponao raiko hianao, araka ny nandehanany teo anatrehanao, tamin'ny tsy fivadihana sy fahamarinana, ary fahitsiam-po taminao; notohizinao izany fitiavana azy lehibe izany, ka nomenao zanakalahy izay mipetraka eo amin'ny seza fiandrianany izy, araka izao hita izao. 	
11O	3	7	0,00000	 Ary ankehitriny, Iaveh Andriamanitra ô, efa nampanjaka ny mpanomponao handimby an'i Davida raiko hianao; izaho anefa dia mbola tovolahy tanora kely tsy mahay mitondra tena. 	
11O	3	8	0,00000	 Ary ny mpanomponao dia eo afovoan'ny vahoakanao, izay nofidinao, vahoaka be dia be, tsy azo vinavinaina ny habetsahany, tsy tambo isaina, fa maro be loatra. 	
11O	3	9	0,00000	 Koa saina mahiratra no omeo ny mpanomponao, hitsarako ny vahoakanao, hanavahako ny soa sy ny ratsy. Fa iza moa no hahay mitsara izao vahoakanao maro be izao! 	
11O	3	10	0,00000	 Nankasitrahan'ny Tompo ny nangatahan'i Salomona izany zavatra izany taminy. 	
11O	3	11	0,00000	 Ka hoy Andriamanitra taminy: Noho hianao nangataka izany zavatra izany, ka tsy nangataka andro maro ho anao, sy tsy nangataka harena ho anao, ary tsy nangataka ny ain'ny fahavalonao ho anao; fa ny saina no nangatahinao ho anao mba hitsara araka ny rariny; 	
11O	3	12	0,00000	 dia indro, tanterahiko ny teninao, fa omeko saina hendry sy mahiratra hianao, ka ny olona talohanao tsy nisy toa anao, ary tsy hisy toa anao ny olona hitsangana ato aorianao. 	
11O	3	13	0,00000	 Omeko anao mbamin'izay tsy nangatahinao koa aza, dia harena amam-boninahitra, any ka tsy hisy toa anao na iza na iza amin'ny mpanjaka mandritra ny andronao rehetra. 	
11O	3	14	0,00000	 Ary raha mandeha amin'ny làlako hianao, ka mitandrina ny didy aman-dalàko, toy ny nandehanan'i Davida rainao, dia hohalavaiko ny andronao.	
11O	3	15	0,00000	 Nahatsiaro Salomona ary nahalala fa nofy izany. Ary nony tafaverina tany Jerosalema izy, dia nitoetra teo anatrehan'ny fiaran'ny faneken'ny Tompo, ka nanatitra sorona dorana sy sorom-pihavanana ary nanao fanasana ho an'ny mpanompomy rehetra. 	
11O	3	16	0,00000	 Tamin'izay dia nisy vehivavy ratsy fiaina anankiroa, tonga teo amin'ny mpanjaka ka nitoetra teo anatrehany. 	
11O	3	17	0,00000	 Hoy ny iray tamin'izy ireo: Mitaraina aminao aho tompoko, fa niray trano izaho sy ravehivavy ity, ary teraka teo anilany tao an-trano aho. 	
11O	3	18	0,00000	 Nony afaka hateloana ny niterahako, dia mba teraka koa ravehivavy io. Niara-nonina izahay, ary tsy nisy olon-kafa niaraka taminay tao an-trano; fa izahay roa vavy ihany no tao an-trano. 	
11O	3	19	0,00000	 Maty tamin'ny alina ny zana-dravehivavy io, fa voatsindriny tao am-pandriana. 	
11O	3	20	0,00000	 Ka nony nisasaka ny alina, niarina izy, nalainy ny zanako teo anilako, raha ilay mbola natory iny ny ankizivavinao, ka io no nampandriny teo an-tratrany, fa ny zanany efa maty no nampandriny teo an-tratrako. 	
11O	3	21	0,00000	 Nony niarina aho tamin'ny maraina hampinono ny zanako, dia indro fa maty izy. Nodinihiko tsara anefa ity izy nony maraina, ka hitako fa tsy ilay zanako naterako akory. 	
11O	3	22	0,00000	 Hoy ilay vehivavy anankiray: Tsia fa ny zanako naterako no velona, ary ny zanakao no maty. Fa namaly ity anankiray nanao hoe: Tsy izany velively, fa ny zanakao no maty, ary ny zanako no velona. Dia nifanditra toy izany teo anatrehan'ny mpanjaka izy ireo. 	
11O	3	23	0,00000	 Hoy ny mpanjaka, nanao hoe: Ny iray manao hoe: Ny zanako no velona, ary ny zanakao no maty. Ny iray kosa manao hoe: Tsy izany velively, fa ny zanakao no maty, ary ny zanako no velona! 	
11O	3	24	0,00000	 Ary hoy ny mpanjaka: Itondray sabatra aho. Dia nitondrana sabatra teo anatrehany ny mpanjaka, ka hoy ny mpanjaka: 	
11O	3	25	0,00000	 Sasaho ny zaza velona, ka ny ilany anankiray omeo an'ity, ary ny anankiray omeo an'itsy. 	
11O	3	26	0,00000	 Niteny tamin'izay ity vehivavy tompon'ny zaza velona; fa nahatsiaro mangoraka ny fony noho ny amin'ny zaza, ka hoy izy tamin'ny mpanjaka: Tompokolahy ô, omeo azy re ny zaza velona; fa aza dia vonoina! Fa hoy kosa ity anankiray: Aoka tsy ho ahy, tsy ho anao, fa zarao. 	
11O	3	27	0,00000	 Dia namaly ny mpanjaka nanao hoe: Omeo an'ity ny zaza velona fa aza vonoina; fa ity no reniny. 	
11O	3	28	0,00000	 Nandre ny fitsarana navoakan'ny mpanjaka Israely rehetra, ka natahotra ny mpanjaka ny olona, satria hitany fa misy fahendren'Andriamanitra ao aminy, mba hitsarany marina.	
11O	4	1	0,00000	[NY LOHANDOHAN'NY MPANAO FANJAKAN'I SALOMONA] Nanjaka tamin'Israely rehetra Salomona mpanjaka. 	
11O	4	2	0,00000	 Izao no lehibe, mpanao raharahany: Azariasa, zanak'i Sadaoka, no filohan'ny mpanao raharaha. 	
11O	4	3	0,00000	 Elihorefa sy Ahià, zanak'i Sisà, no mpanoratra; Josafata zanak'i Ahiloda, no mpitahiry boky; 	
11O	4	4	0,00000	 Banaiasa zanak'i Joiadasa no komandin'ny tafika; Sadaoka sy Abiatara no mpisorona, 	
11O	4	5	0,00000	 Azariasa zanak'i Natàna no lehiben'ny mpikarakara ny hanin-kohanina; Zaboda zanak'i Natàna mpisorona no mpanolo-tsaina, manolotra ny mpanjaka;	
11O	4	6	0,00000	 Ahisara no lehiben'ny tao an-dapa; ary Adonirama zanak'i Abdà no mpiadidy ny momba ny fanompoana. 	
11O	4	7	0,00000	 Nanana mpikarakara hanina roa ambin'ny folo lahy tamin'Israely rehetra Salomona. Ireo no namonona izay nilain'ny mpanjaka sy ny ankohonany, amin'ny fivelomany, samy tsy maintsy namonona izany ho an'ny volana iray avy isan-taona. 	
11O	4	8	0,00000	 Izao no anaran'izy ireo: Ben-Hora, tamin'ny tendrombohitr'i Efraima; 	
11O	4	9	0,00000	 Ben-Dekara, tao Maksesa, tao Salebima, tao Betsamesa, tao Elona any Betanàna; 	
11O	4	10	0,00000	 Ben-Heseda, tao Arobota, azy avokoa Sokao sy ny tany Efera rehetra; 	
11O	4	11	0,00000	 Ben-Abinadaba, ny havoan'i Dora rehetra no azy, ary Tafeta zanakavavin'i Salomona no vadiny; 	
11O	4	12	0,00000	 Banà, zanak'i Ahiloda: azy avokoa Tanàka sy Magedao ary Betsàna rehetra, akaikin'i Sartanà, eo ambanin'i Jezraela, hatrany Betsàna rehetra, akaikin'i Sartanà, eo ambanin'i Jezraela, hatrany Betsàna, ka hatrany Abelmeholà, hatrany ambadik'i Jekimaana; 	
11O	4	13	0,00000	 Ben-Gabera tao Ramotan'i Galaada; izao no azy: ny tanàna madinik'i Jaira, zanak'i Manase, any Galaada; ny tany Argoba, any Basàna, misy tanàna lehibe enimpolo, mimanda sy misy hidy varahina; 	
11O	4	14	0,00000	 Ahinadaba zanak'i Adao tao Manaima; 	
11O	4	15	0,00000	 Akimaasa tao Neftalì. Izy koa naka ho vady ny zanakavavin'i Salomona anankiray dia Basemeta; 	
11O	4	16	0,00000	 Baanà, zanak'i Hosì, tao Asera sy Alota; 	
11O	4	17	0,00000	 Josafata zanak'i Faroe, tao Isakara; 	
11O	4	18	0,00000	 Semeia zanak'i Elà, tany Benjamina; 	
11O	4	19	0,00000	 Gabara zanak'i Orì, tamin'ny tany Galaada, amin'ny tanin'i Sehona, mpanjakan'ny Amoreana, sy Oga mpanjakan'i Basàna, fa iray ihany no mpikarakara tamin'izany tany izany.	
11O	4	20	0,00000	 Maro toy ny fasika eny amoron-dranomasina Jodà sy Israely; ary nihinana sy nisotro sy nirobiroby.	
11O	5	1	0,00000	[FAHEFANA AMAM-BONINAHITR'I SALOMONA - FAHENDRENY - FIHAVANANY AMIN'I HIRAMA - FIOMANANA AMIN'NY FANORENANA NY TEMPOLY] Nanjaka tamin'ny fanjakana rehetra, hatramin'ny ony ka hatramin'ny tanin'ny Filistina sy ny sisin-tanin'i Ejipta Salomona, ary nitondra fanatitra sy nanoa an'i Salomona nandritra ny andro niainany izy ireo. 	
11O	5	2	0,00000	 Izao no hanina lanin'i Salomona isan'andro: lafarina tsara indrindra telopolo kora, lafarina antonintoniny enimpolo kora, 	
11O	5	3	0,00000	 omby mifahy folo, omby an-tondraka roapolo ary ondry zato, 	
11O	5	4	0,00000	 fa izy no nanapaka ny tany rehetra an-dafin'ny ony, hatrany Tafsà ka hatrany Gazà, dia tamin'ny mpanjaka rehetra an-dafin'ny ony, ary nandry fahalemana izy tamin'izay rehetra nanoa azy hatraiza hatraiza. 	
11O	5	5	0,00000	 Nandry fahizay Jodà sy Israely tamin'ny andro rehetra niainan'i Salomona, samy tao ambanin'ny voalobony sy ny aviaviny avy hatrany Dàna ka hatrany Bersabea. 	
11O	5	6	0,00000	 Efatra alina no efi-tranon'ny soavaly mpitarika kalesin'i Salomona, ary roa arivo sy iray alina no soavaly fitaingina. 	
11O	5	7	0,00000	 Novononin'ireo mpikarakara hanina samy amin'ny volana anjarany avy, izay hanina nilain'i Salomona mpanjaka sy ireo rehetra voaray hiray latabatra amin'i Salomona mpanjaka, ka tsy navelany hisy tsy ampy na inona na inona. 	
11O	5	8	0,00000	 Ny soavaly mpitarika kalesy sy fitaingina koa, dia nitondrany orja amana-mololo tany amin'izay toerana nisy azy, samy araka izay nandidiana azy avy. 	
11O	5	9	0,00000	 Nomen'Andriamanitra fahendrena amam-pahiratan-tsaina lehibe, ary saina mahataka-javatra be toy ny fasika amoron-dranomasina Salomona, 	
11O	5	10	0,00000	 ka nihoatra noho ny fahendren'ny zanaky ny Tatsinanana rehetra sy ny fahendren'i Ejipta rehetra, ny fahendren'i Salomona. 	
11O	5	11	0,00000	 Hendry noho ny olon-drehetra izy; nihoarany Etàna, Ezrahita, Hemàna, Kakola, Dordà ireo zanak'i Mahola, ary niely tamin'ny firenena rehetra manodidina ny lazany. 	
11O	5	12	0,00000	 Nanao ohabolana telo arivo izy, nahavita tonon-kira dimy amby arivo. 	
11O	5	13	0,00000	 Nanao lahateny momba ny zava-maniry izy, hatramin'ny hazo sedera maniry any Libàna ka hatramin'ny hisopa mitsimoka eny amin'ny ampiantany. Nandaha-teny momba ny biby efa-tongotra sy momba ny voromanidina koa izy, mbamin'ny biby mandady aman-kazandrano. 	
11O	5	14	0,00000	 Avy amin'ny firenena rehetra, dia nisy olona tonga hihaino ny fahendren'i Salomona, ary avy amin'ny mpanjakan'ny tany rehetra izay nandre ny lazan'ny fahendreny. 	
11O	5	15	0,00000	 Ary Hirama, mpanjakan'i Tira, naniraka ny mpanompony ho any amin'i Salomona, fa reny hoe voahosotra ho mpanjaka handimby an-drainy izy, ary sakaizan'i Davida hatrany hatrany Hirama. 	
11O	5	16	0,00000	 Ary Salomona naniraka olona hilaza amin'i Hirama hoe: 	
11O	5	17	0,00000	 Fantatrao fa Davida raiko, dia tsy afa-nanao trano ho an'ny anaran'ny Tompo Andriamaniny, noho ireo ady avy amin'ny fahavalony nanodidina azy, mandra-panaon'ny Tompo an'ireny ho eo ambany faladiany. 	
11O	5	18	0,00000	 Fa izaho kosa ankehitriny, dia nomen'ny Tompo Andriamanitro fitsaharana amin'ny manodidina rehetra; fa tsy misy fahavalo na zava-manahirana intsony. 	
11O	5	19	0,00000	 Ka indro aho mikasa hanao trano ho an'ny anaran'ny Tompo Andriamanitro, araka ny voalazan'ny Tompo tamin'i Davida, raiko, hoe: Ny zanakao izay hapetrako eo amin'ny seza fiandriananao, handimby anao, no hanao ny trano ho an'ny anarako. 	
11O	5	20	0,00000	 Koa ankehitriny asaovy misy mikapa hazo sedera ho ahy, any Libàna. Hiaraka amin'ny mpanomponao ny mpanompoko, ary homeko anao ho karaman'ny mpanomponao izay rehetra holazainao, satria fantatro fa tsy mba misy olona mahay mikapa hazo, toy ny Sidoniana, atý aminay. 	
11O	5	21	0,00000	 Faly indrindra Hirama nony nandre ny tenin'i Salomona ka nanao hoe: Hankalazaina anie Iaveh ankehitriny fa nomeny zanaka hendry Davida, hanapaka izany vahoaka be izany. 	
11O	5	22	0,00000	 Ary nanirahan'i Hirama olona Salomona hilaza hoe: Efa reko ny zavatra nampilazainao ahy, ka hotanterahiko ny fanirianao momba ny hazo sedera sy ny hazo sipresa. 	
11O	5	23	0,00000	 Hampidinin'ny mpanompoko ho any amin'ny ranomasina izany avy any Libàna, dia hampitaiko ny ranomasina izany, ho any amin'izay toerana hotondroinao, any vao asaiko hovahany izy, hampanalainao. Ary hianao kosa hanatanteraka ny faniriako amin'ny famononan-kanina ho an'ny ankohonako. 	
11O	5	24	0,00000	 Dia nomen'i Hirama an'i Salomona ny hazo sedera sy ny hazo sipresa, araka izay nilainy, 	
11O	5	25	0,00000	 ary ny nomen'i Salomona an'i Hirama kosa, dia varimbazaha roa alina kora, sy diloilo avy amin'ny oliva voatoto roapolo kora, ka isan-taona Salomona manome toy izany an'i Hirama ihany. 	
11O	5	26	0,00000	 Nomen'ny Tompo fahendrena Salomona araka ny nampanantenainy azy, ary nihavana Hirama sy Salomona, ka nanao fanekena izy ireo. 	
11O	5	27	0,00000	 Naka olona tamin'Israely rehetra Salomona ho mpanao fanompoana ary telo alina no isan'ny olona mpanao fanompoana. 	
11O	5	28	0,00000	 Ireo no nirahiny hankany Libàna nifandimby isam-bolana, natao iray alina avy, ka iray volana izy no tany Libàna, roa volana kosa mba tany an-tranony, ary Adonirama no nifehy ny olona mpanao fanompoana. 	
11O	5	29	0,00000	 Salomona koa nanana mpitondra entana fito alina, sy tambato teny an-tendrombohitra valo alina, 	
11O	5	30	0,00000	 afa-tsy ny lehibe notendren'i Salomona hitandrina ny asa atao, izay nisy telon-jato sy telo arivo; izy ireo nifehy ny vahoaka izay niasa tamin'ny asa atao. 	
11O	5	31	0,00000	 Vato lehibe, vato voafantina no nasain'ny mpanjaka nalaina mba hanorenana ny fototry ny trano amin'ny vato voapaika. 	
11O	5	32	0,00000	 Ny mpandrafi-baton'i Salomona sy ny mpandrafi-baton'i Hirama, ary ny Gibliana, no nipaika sy namboatra ny hazo sy ny vato hanaovana ny trano.	
11O	6	1	0,00000	[NY NANAOVANA NY TEMPOLY] Tamin'ny taona fahavalo-polo amby efa-jato, taorian'ny nivoahan'ny zanak'Israely tany amin'ny tany Ejipta, tamin'ny taona fahefatra nanjakan'i Salomona tamin'Israely, tamin'ny volana ziva, izay volana faharoa, no nanorina ny tranon'ny Tompo izy. 	
11O	6	2	0,00000	 Ary ny trano nataon'i Salomona ho an'ny Tompo dia enimpolo hakiho ny lavany, roapolo hakiho ny sakany, telopolo hakiho ny hahavony. 	
11O	6	3	0,00000	 Ny trano heva eo anoloan'ny tempoly amin'ny trano dia roapolo hakiho ny lavany, manaraka ny sakantrano, ary folo hakiho ny sakany manoloana ny trano. 	
11O	6	4	0,00000	 Makarakara tsy mivoha no nataon'ny mpanjaka varavaran-kelin'ny trano. 	
11O	6	5	0,00000	 Manolotra ny rindrin-trano, dia nasiany rihana manodidina ny rindrin-trano, manodidina ny Fitoerana masina, sy ny Fitoerana masina indrindra, nasiany efitrefitra ny lafin-trano manodidina. 	
11O	6	6	0,00000	 Ny rihana ambany dia dimy hakiho ny sakany, ny antenantenany enina hakiho ny sakany, ary ny fahatelo fito hakiho ny sakany, fa namelana hatrany ny rindrin-trano amin'ny manodidina eo ivelany, mba tsy hitsatohan'ny sakamandimby amin'ny rindrin-trano. 	
11O	6	7	0,00000	 Raha natao ny trano, dia vato voavoatra hatrany amin'ny tany fihadiam-bato no nanaovana azy, ka tsy nisy feon-tantànana na famaky na fandraka na fiasana vy, na inona na inona, re tao an-trano tamin'ny nandrafetana azy. 	
11O	6	8	0,00000	 Tao amin'ny ilany ankavanan'ny trano no fidirana mankao amin'ny rihana eo antenantenany, ary tohatra miolikolika no iakarana ho ao amin'ny rihana antenantenany, ary avy eo amin'ny antenantenany kosa indray ho any amin'ny fahatelo. 	
11O	6	9	0,00000	 Nanao ny trano izy dia nahavita azy, ary rairainy sy hazo fisaka sedera no natafony ny trano. 	
11O	6	10	0,00000	 Ary nataony ny rihana manolotra ny trano manontolo izay nisy dimy hakiho ny hahavony, ary hazo sedera no nanakambanany azy tamin'ny trano. 	
11O	6	11	0,00000	 Dia niteny tamin'i Salomona Iaveh ka nanao hoe: 	
11O	6	12	0,00000	 Ity trano ataonao ity... raha mandeha araka ny lalàko hianao sy manaraka ny fitsipiko ary mitandrina ny didiko rehetra ka mampifanaraka ny fitondran-tenanao amin'izany, dia ho tanteraka aminao ny teniko izay nolazaiko tamin'i Davida rainao; 	
11O	6	13	0,00000	 honina eo amin'ny zanak'Israely aho, ary tsy hahafoy an'Israely vahoakako.	
11O	6	14	0,00000	 Nanorina ny trano Salomona dia nahavita azy. 	
11O	6	15	0,00000	 Nopetahany hazo fisaka sedera ny ati-rindrin-trano, hatramin'ny tokotanin-trano ka hatramin'ny valin-drihana, vitany peta-drindrina avokoa ny ao anatiny, ary ny tokotanin-trano norakofany tamin'ny hazo fisaka sipresa. 	
11O	6	16	0,00000	 Nopetahany hazo fisaka sedera ny roapolo hakiho hatreo amin'ny fara rindrina hatrany amin'ny tany ka hatrany amin'ny loha rindrina, ary ny trano dia nanavahany izay ho fitoerana masina, fitoerana masina indrindra. 	
11O	6	17	0,00000	 Ny trano, izany hoe, ny tempoly teo anoloana, dia nisy efapolo hahiko. 	
11O	6	18	0,00000	 Ny hazo sedera tamin'ny ati-trano, dia voasokitra vita sarim-boatango sy voninkazo mivelatra. Sedera avokoa izy manontolo fa ny vato tsy nisy hita akory. 	
11O	6	19	0,00000	 Ny hametrahana ny fiaran'ny faneken'ny Tompo no nanamboarany ny fitoerana masina, tao anatin'ny trano, tarý anatiny indrindra. 	
11O	6	20	0,00000	 Ny atin'ny fitoerana masina, dia roapolo hakiho ny lavany, roapolo hakiho ny sakany, roapolo hakiho ny hahavony. 	
11O	6	21	0,00000	 Nopetahan'i Salomona volamena madio izy, ary nopetahany sedera koa ny otely. Nopetahan'i Salomona volamena madio avokoa ny ati-trano, ary nasiany rojo volamena nisakana, teo anoloan'ny fitoerana masina, izay norakofany volamena koa. 	
11O	6	22	0,00000	 Ka toy izany no nametahany volamena avokoa ny trano manontolo, dia ny trano manontolo, ary ny otely teo anoloan'ny fitoerana masina nopetahany volamena. 	
11O	6	23	0,00000	 Kerobima roa vita tamin'ny hazo oliva maniry ho azy, no nataony tao anatin'ny fitoerana masina, folo hakiho avy no hahavony. 	
11O	6	24	0,00000	 Dimy hakiho avy ny elatra iray amin'ny kerobima, ary dimy hakiho ny elatra iray amin'ny kerobima, ka folo hakiho izany, hatramin'ny tendron'ny elany iray ka hatramin'ny tendron'ny elany iray ankilany. 	
11O	6	25	0,00000	 Ny kerobima iray koa folo hakiho, fa mitovy habe sy mitovy tarehy ny kerobima roa; 	
11O	6	26	0,00000	 folo hakiho ny hahavon'ny kerobima iray, ary toy izany koa ny kerobima iray. 	
11O	6	27	0,00000	 Mivelatr'elatra no nametrahan'i Salomona ireo kerobima ireo, tao afovoan'ny trano anatiny, ka ny elatry ny anankiray nipaka tamin'ny rindrina iray, ary ny elatry ny kerobima iray nipaka tamin'ny rindrina hafa, ny ila elany sisa kosa nifanendry sahabo ho eo afovoan'ny trano, 	
11O	6	28	0,00000	 ary nopetahany volamena ny kerobima. 	
11O	6	29	0,00000	 Ny rindrin-trano rehetra manodidina na ny atiny na ny ivelany nasainy nosokirina nasiana sarin-kerobima mivohitra sy foto-drofia amam-boninkazo mivelatra avokoa. 	
11O	6	30	0,00000	 Ny ngorodon-trano nopetahany volamena na ao anatiny na eo ivelany. 	
11O	6	31	0,00000	 Ny varavaran'ny fitoerana masina nasiany lela varavarana vita tamin'ny hazo oliva maniry ho azy, ary feno ny tolany sy ny momba azy ny ampahadimin'ny rindrina nisy azy; 	
11O	6	32	0,00000	 ka ny lela varavarana kopa-droa natao tamin'ny hazo oliva maniry ho azy, nasainy nisokirana sarin-kerobima sy rofia amam-boninkazo mivelatra, ary nopetahany volamena, nataony mahazo ny kerobima sy ny rofia ny volamena. 	
11O	6	33	0,00000	 Toy izany koa ny varavaran'ny tempoly dia hazo oliva maniry ho azy no nanaovany ny tolany, izay nahafeno ny ampahefatry ny rindrina nisy azy, 	
11O	6	34	0,00000	 ary hazo sipresa no nanaovany ny kopa-droa; ny kopaka iray dia nisy lelany roa mahazo mivalona, ny kopaka iray dia nisy lelany roa mahazo mikopaka. 	
11O	6	35	0,00000	 Samy nosokirina nasiana sarin-kerobima sy rofia amam-boninkazo mivelatra avy ireo, ary nopetahana volamena mifanarakaraka amin'ny sorany.	
11O	6	36	0,00000	 Vato voapaika telo andàlana, sy sakamandimby sedera iray andàlana no nataony kianja anatiny. 	
11O	6	37	0,00000	 Tamin'ny taona fahefatra, volana ziva, no nandatsahana ny fototry ny tranon'ny Tompo, 	
11O	6	38	0,00000	 ary tamin'ny taona faharaika ambin'ny folo, volana bola, izay volana fahavalo, vao vita izy amin'ny zavatra rehetra iforonany, araka ny mahamety azy. Tao anatin'ny fito taona no nanaovan'i Salomona azy.	
11O	7	1	0,00000	[NY NANAOVAN'I SALOMONA NY LAPANY SY NY FANAKY NY TEMPOLY] Telo ambin'ny folo taona no nanaovan'i Salomona ny tranony, dia vitany izy manontolo. 	
11O	7	2	0,00000	 Nanao ilay trano Alan'i Libàna izy, ka zato hakiho ny lavany, dimam-polo hakiho ny sakany, telopolo hakiho ny hahavony: andry sedera efatra andàlana no nanohana azy, ary rairainy sedera no tambonin'ny andry. 	
11O	7	3	0,00000	 Hazo sedera no natafony ny trano tambonin'ny efi-trano izay ao ambonin'ny andry, dimy amby efapolo ny efi-trano fa dimy ambin'ny folo isan'andàlana izy. 	
11O	7	4	0,00000	 Telo andàlana ny efi-trano; intelo mifanandrify koa ny varavarankely. 	
11O	7	5	0,00000	 Hazo fisaka efajoro avokoa no nanaovana ny varavarana rehetra sy ny tolana rehetra ary nifanandrify intelo ny varavarankely. 	
11O	7	6	0,00000	 Nanao ny trano heva misy andriny izy: dimampolo hakiho ny lavany, telopolo hakiho ny sakany, ary teo anoloan'io koa nasiany trano heva, nisy andriny sy ambaratonga teo anoloan'ireo. 	
11O	7	7	0,00000	 Nanao ny trano hevan'ny seza fiandrianana koa izy, izay nanaovany fitsarana, dia ny trano hevan'ny fitsarana, dia nopetahany hazo sedera hatramin'ny tokotany ka hatramin'ny valin-drihana.	
11O	7	8	0,00000	 Ny trano nitoerany dia nataony torak'izany koa, tao amin'ny kianja anankiray manarakaraka ny trano heva, ary nanao trano mitovy amin'io trano heva io koa izy, ho an'ny zanakavavin'i Faraona izay nampakarin'i Salomona ho vady. 	
11O	7	9	0,00000	 Ny nandrafetana izany rehetra izany, dia vato be vidy avokoa, voapaika ara-marika, voatsofa tamin'ny tsofa, na atiny na ivelany, hatratý am-potony ka hatrany amin'ny koronosy, ary teo ivelany koa hatrany amin'ny tokotany lehibe. 	
11O	7	10	0,00000	 Ny fototra koa natao tamin'ny vato be vidy, vato lehibe, vato folo hakiho sy valo hakiho. 	
11O	7	11	0,00000	 Teo ambony dia nisy vato be vidy koa voapaika ara-marika, ary hazo sedera. 	
11O	7	12	0,00000	 Amin'ny manodidina ny tokotany lehibe, dia nisy vato voapaika telo andàlana sy sakamandimby sedera iray andàlana tahaka ny kianja eo anatin'ny tranon'ny Tompo, sy tahaka ny trano hevan'ny trano.	
11O	7	13	0,00000	 Naniraka haka an'i Hirama avy any Tira Salomona. 	
11O	7	14	0,00000	 Zanaky ny vehivavy mpitondratena anankiray amin'ny fokon'i Neftalì izy io, fa ny rainy no Tiriana, mpanefy varahina. Feno fahendrena amam-pahiratan-tsaina sy fahakingana izy mba hanao ny asa isan-karazany rehetra momba ny varahina. Dia tonga tao amin'i Salomona mpanjaka izy, ka nahavita ny asany rehetra. 	
11O	7	15	0,00000	 Nanao ny andry varahina roa izy, valo ambin'ny folo hakiho ny hahavon'ny andry iray, ary kofehy roa ambin'ny folo hakiho no maharefy ny habenin'ny andry iray hafa manodidina azy. 	
11O	7	16	0,00000	 Nanao koronosy varahina anidina roa izy teo an-tampon'ireo andry; dimy hakiho ny hahavon'ny koronosy iray, ary dimy hakiho ny hahavon'ny koronosy hafa. 	
11O	7	17	0,00000	 Nasiany makarakara mitarehin-karato sy tanjomiolaka mitarehin-drojo teo amin'ny koronosy izay teo ambonin'ny tampon'ny andry, ka nasiany fito ny koronosy iray, ary fito ny koronosy hafa. 	
11O	7	18	0,00000	 Nasiany voan'ampongabendanitra roa andàlana manodidina ny iray amin'ny harato makarakara, hanarona ny koronosy teo an-tampon'ny andry anankiray, dia nataony toy izany koa ny koronosy anankiray. 	
11O	7	19	0,00000	 Nataony mitarehim-boninkazo lisy, efatra hakiho ny hahavony, ny koronosy ao an-tampon'ny andry teo amin'ny trano heva. 	
11O	7	20	0,00000	 Ny koronosy nataingina eo ambonin'ny andry roa dia voahodidina voan'ampongabendanitra roan-jato, eny ambony, anilan'ny mivohitra an-koatra ny harato; voahodidina voan'ampongabendanitra roan-jato mitandahatra koa ny koronosy anankiray. 	
11O	7	21	0,00000	 Natsangany ny andry tamin'ny trano hevan'ny tempoly, ka natsangany ny andry teo an-kavanana, ka nataony hoe Jakina; dia natsangany ny andry teo an-kavia, ka nataony hoe Booza. 	
11O	7	22	0,00000	 Teo an-tampon'ny andry dia nisy voan-javatra mitarehim-boninkazo lisy. Toy izany no nahavitan'ny asa momba ireo andry ireo. 	
11O	7	23	0,00000	 Ary nanao ny ranomasina anidina izy, folo hakiho ny habeny, hatramin'ny molony iray ka hatramin'ny molony iray, boribory ny tenany manontolo, dimy hakiho no hahavony, kofehy telopolo hakiho no naharefy manodidina azy. 	
11O	7	24	0,00000	 Nisy voatango nanodidina azy tambanin'ny molony, folo no tamin'ny iray hakiho, ary roa andàlana izy no nanodidina ny ranomasina manontolo; indray natao anidina taminy ny voatango, ka iray tena taminy. 	
11O	7	25	0,00000	 Omby roa ambin'ny folo no nanaingenana azy; telo nanatrika ny avaratra, telo nanatrika ny andrefana, telo nanatrika ny atsimo, telo nanatrika ny atsinanana, teo ambonin'izy ireo ny ranomasina; ary ny tapany aoriana rehetra amin'ny vatany dia tao am-povoany. 	
11O	7	26	0,00000	 Vody voampelatànana no hateviny, sahala amin'ny molo-kapoaka, manahaka ny vonin'ny lisy ny molony: rano roa arivo bata no laniny. 	
11O	7	27	0,00000	 Nanao ny tongotra varahina folo izy, efatra hakiho avy ny halavany, efatra hakiho ny sakany, ary telo hakiho ny hahavony. 	
11O	7	28	0,00000	 Toy izao no nanaovana ireo tongotra ireo: Natao am-panoa izy, ary niditra teo anelanelan'ny batana ny panoa. 	
11O	7	29	0,00000	 Ka nisy liona sy ombalahy ary kerobima tambonin'ny panoa izay tafiditra anelanelan'ny batana; nisy faladiany tambonin'ny batana, ary nisy tanjomiolaka nihantona tambanin'ny liona sy ombalahy ary kerobima. 	
11O	7	30	0,00000	 Isan-tongony iray nisy kodiarana varahina efatra sy lahin-tangerina varahina avy; ka samy nisy faladiany ny tongony, ary ireo faladiany anidina ireo no tambanin'ny fitoeran-drano sy any an-koatry ny tanjomiolaka. 	
11O	7	31	0,00000	 Tamin'ny tampon'ny tongony sy ao anatiny, nisy ny loaka fandraisana ny fitoeran-drano, iray hakiho no halaliny; boribory izany loaka izany, mitarehina fototr'andry, ary iray hakiho sy sasany ny habeny; ary nisy zavatra voasokitra tamin'izany loaka izany; ny panoa dia efa-joro fa tsy boribory. 	
11O	7	32	0,00000	 Tambanin'ny panoa ny kodiarana efatra ary niraikitra tamin'ny tongotra ny lahin-tangerin'ny kodiarana, iray hakiho sy sasany avy no hahavon'ny kodiarana. 	
11O	7	33	0,00000	 Natao toy ny kodiaran'ny kalesy ihany ny kodiarana, ary anidina avokoa ny lahin-tangeriny, ny hazon-kodiarany, ny tanan-kodiarany, ary ny foibeny. 	
11O	7	34	0,00000	 Nisy faladiany efatra tamin'ny zorony efatry ny tongotra, niray tena tamin'ny tongotra ireo faladia ireo. 	
11O	7	35	0,00000	 Ny tampon-dohan'ny tongotra dia nisy fehim-barika, ka antsasa-kakiho ny hahavony, ary tao an-tampon'ny tongotra, dia iray tena ihany ny fitehenany sy ny panoany. 	
11O	7	36	0,00000	 Ny tavan'ny fitehenany sy ny panoany, dia nisokirany kerobima sy liona ary rofia araka ny halalahan'ny fitoerana voatokana ho azy avy, sady nasiana tanjomiolaka manodidina. 	
11O	7	37	0,00000	 Toy izany no nanaovany ny tongotra folo, indray natao anidina, iray habe, iray tarehy avokoa izany rehetra izany. 	
11O	7	38	0,00000	 Dia nanao fitoeran-drano varahina folo izy, samy nahalany efapolo bata avy, efatra hakiho ny haben'ny fitoeran-drano avy, samy nitombina tamin'ny tongotra anankiray tamin'ny iray amin'ny tongotra folo. 	
11O	7	39	0,00000	 Ka toy izao no nandaharany ny tongotra folo: ny dimy nataony teo amin'ny ilan'ny trano an-kavanana, ny dimy kosa nataony teo amin'ny ilan'ny trano an-kavia; ary ny ranomasina nataony teo amin'ny ilan'ny trano an-kavanana, amin'ny atsinanana somary atsimo. 	
11O	7	40	0,00000	 Nanao ny vilany sy ny sotron'afo ary ny kapoaka Hirama. Ary vitan'i Hirama ny asa rehetra nataony ho an'i Salomona mpanjaka, tao amin'ny tranon' Iaveh: 	
11O	7	41	0,00000	 ny andry roa, ny koronosy aman-tsikalany boribory roa teny an-tampon'ny andry, ny harato roa manarona ny tsikalana boribory roa amin'ny koronosy eo an-tampon'ny andry, 	
11O	7	42	0,00000	 ny voan'ampongabendanitra efa-jato, tamin'ny harato roa, ampongabendanitra roa andàlana isan-karato, nanarona ny tsikalany boribory roa tamin'ny koronosy teny an-tampon'ny andry. 	
11O	7	43	0,00000	 Ny tongotra folo sy ny fitoeran-drano folo tambonin'ireo tongotra, 	
11O	7	44	0,00000	 ny ranomasina sy ny omby roa ambin'ny folo, teo ambanin'ny ranomasina, 	
11O	7	45	0,00000	 ny tavy sy ny sotron'afo ary ny kapoaka. Varahina manganohano avokoa ireo fanaka nataon'i Hirama ho an'i Salomona ireo, tao amin'ny tranon'ny Tompo. 	
11O	7	46	0,00000	 Tao amin'ny tany lemak'i Jordany, amin'ny tany be tanimanga anelanelan'i Sokota sy Sartana no nasain'ny mpanjaka nanaovana anidina azy. 	
11O	7	47	0,00000	 Navelan'i Salomona tamin'izao, fa tsy nolanjaina ireo fanaka rehetra ireo, satria be loatra ka tsy notsapaina ho fantatra marina izay lanjan'ny varahina. 	
11O	7	48	0,00000	 Nataon'i Salomona koa ny fanaka hafa rehetra izay tao an-tranon'ny Tompo: ny otely volamena, ny latabatra volamena fametrahana ny mofo alahatra, 	
11O	7	49	0,00000	 ny fanaovan-jiro volamena madio, dimy teo an-kavanana, ary dimy teo an-kavia, teo anoloan'ny orakla, mbamin'ny voniny; ny lela fanaovan-jiro sy ny hetin-jirony volamena, 	
11O	7	50	0,00000	 ny tavin-drano, ny antsy, ny kapoaka, ny lovia kely, sy ny fanembohana volamena madio, mbamin'ny lahin-tsavily amin'ny varavaran'ny efi-trano anatiny, izany hoe: ny fitoerana masina indrindra, sy amin'ny varavaran'ny trano, izany hoe ny fitoerana masina. 	
11O	7	51	0,00000	 Toy izany no nahavitana ny voa-javatra rehetra nataon'i Salomona mpanjaka, tamin'ny tranon'ny Tompo, dia nentin'i Salomona izay rehetra natokan'i Davida rainy, ny volafotsy, ny volamena, sy ny fanaka rehetra, ka napetrany tao amin'ny rakitry ny tranon'ny Tompo.	
11O	8	1	0,00000	[NY NITOKANANA NY TEMPOLY - VAVAKA NATAON'I SALOMONA] Tamin'izany, novorin'i Salomona tao aminy, tany Jerosalema, avokoa ny loholon'Israely, sy ny lehibe rehetra isam-pokony, ary ny filoham-pianakavian'ny zanak'Israely, mba hamindra ny fiaran'ny faneken'ny Tompo avy amin'ny tanànan'i Davida, izany hoe any Siona. 	
11O	8	2	0,00000	 Ka nivory tao amin'i Salomona mpanjaka avokoa ny lehilahy rehetra amin'Israely, tamin'ny fety, amin'ny volana Etanima, volana fahafito.	
11O	8	3	0,00000	 Nony tonga ny loholona rehetra amin'Israely, dia nentin'ny mpisorona ny fiara. 	
11O	8	4	0,00000	 Nentiny ny fiaran'ny Tompo mbamin'ny trano lay fihaonana sy ny fanaka voahasina rehetra izay tao amin'ny trano lay, ka ny mpisorona sy ny Levita no nitondra ireo. 	
11O	8	5	0,00000	 Ary Salomona mpanjaka sy ny fiangonan'Israely rehetra izay nantsoiny ho eo aminy, dia niaraka taminy teo anoloan'ny fiara. Ondry sy omby tsy hita isa sy tsy tambo isaina noho ny hamaroany no novonoiny ho sorona. 	
11O	8	6	0,00000	 Dia nentin'ny mpisorona teo amin'ny fitoerany ny fiaran'ny faneken'ny Tompo, dia tao amin'ny fitoerana masin'ny trano, ao amin'ny fitoerana masina indrindra, teo ambonin'ny elatry ny kerobima. 	
11O	8	7	0,00000	 Fa namelatra ny elany tambonin'ny fitoeran'ny fiara ny kerobima ka nanaloka ny fiara sy ny baony teo amboniny. 	
11O	8	8	0,00000	 Lava be moa ny bao, ka dia hita izy raha eo amin'ny fitoerana masina anoloan'ny fitoerana masina; fa ny any ivelany no tsy mahita azy. Dia tao izy mandraka androany. 	
11O	8	9	0,00000	 Tao anatin'ny fiara tsy nisy afa-tsy ny takela-bato roa, napetrak'i Moizy tao, tany an-tendrombohitra Horeba, fony Iaveh nanao fanekena tamin'ny zanak'Israely, tamin'ny nivoahany avy tany amin'ny tany Ejipta. 	
11O	8	10	0,00000	 Nony nivoaka avy tao amin'ny fitoerana masina ny mpisorona dia nameno ny tranon'ny Tompo ny rahona, 	
11O	8	11	0,00000	 ka tsy nahajanona hanao ny fanompoany tao ny mpisorona, noho ny amin'ny rahona, fa nameno ny tranon'ny Tompo ny voninahitry ny Tompo.	
11O	8	12	0,00000	 Tamin'izay, dia hoy Salomona: Sitrak'Iaveh ny honina ao anatin'ny aizina. 	
11O	8	13	0,00000	 Nanao trano aho ho fonenanao, fitoerana hipetrahanao mandrakizay. 	
11O	8	14	0,00000	 Dia natodiky ny mpanjaka ny tavany ary notsofiny rano ny fiangonan'Israely rehetra, ary tafatsangana avokoa ny fiangonan'Israely rehetra. 	
11O	8	15	0,00000	 Ary hoy izy: Hankalazaina anie Iaveh Andriamanitr'Israely, fa ny vavany efa niteny tamin'i Davida raiko, ary ny tànany efa nanatanteraka izay nolazainy hoe: 	
11O	8	16	0,00000	 Hatramin'ny andro nitondrako an'Israely vahoakako nivoaka avy tany Ejipta dia tsy nifidy tan1ana teo amin'ny fokon'Israely rehetra aho, hanaovan-trano hitoeran'ny anarako, fa efa nifidy an'i Davida hanjaka amin'Israely vahoakako aho. 	
11O	8	17	0,00000	 Ary efa nanan-kevitra hanao trano ho an'ny anaran'ny Tompo Andriamanitr'Israely ihany Davida raiko, 	
11O	8	18	0,00000	 kanefa hoy Iaveh tamin'i Davida raiko: Rahefa nanan-kevitra hanao trano ho an'ny anarako hianao, dia tsara ny nanaovanao izany hevitra izany. 	
11O	8	19	0,00000	 Saingy tsy hianao no hanao ny trano, fa ny zanakao lahy, izay naloaky ny kibonao, no hanao ny trano ho an'ny anarako. 	
11O	8	20	0,00000	 Ary notanterahin'ny Tompo ny teny efa nolazainy, fa nisandratra handimby an'i Davida raiko aho, ary nipetraka eo amin'ny seza fiandrianan'Israely, araka ny efa voalazan'ny Tompo ary nanao ny trano ho an'ny anaran'ny Tompo Andriamanitr'Israely. 	
11O	8	21	0,00000	 Nasiako fitoerana teo, ho an'ny fiara misy ny faneken'ny Tompo izay nataony tamin'ny razantsika, fony izy nitondra azy nivoaka avy tany amin'ny tany Ejipta.	
11O	8	22	0,00000	 Dia tao anoloan'ny otelin'ny Tompo Salomona, nanatrika ny fiangonan'Israely rehetra sy nanandratra ny tànany mankany an-danitra ka nanao hoe: 	
11O	8	23	0,00000	 Ry Iaveh Andriamanitr'Israely ô, tsy misy Andriamanitra tahaka anao, na amin'ny lanitra ambony, na amin'ny tany ambany, fa hianao mitandrina ny fanekenao amam-pamindram-ponao, amin'ny mpanomponao, izay mandeha eo anatrehanao amin'ny fony tokoa, 	
11O	8	24	0,00000	 araka ny efa nanatanterahanao ny voalazanao tamin'i Davida raiko mpanomponao; fa notanterahin'ny tànanao izay voalazan'ny vavanao, araka izao hita anio izao. 	
11O	8	25	0,00000	 Koa ankehitriny, ry Iaveh Andriamanitr'Israely ô, noho ny fankasitrahanao an'i Davida raiko mpanomponao, dia tanteraho izay voalazanao taminy hoe: Tsy ho lany taranaka hipetraka eo amin'ny seza fiandrianan'Israely eo anatrehako, hianao, raha mitandrina ny lalàny ny zanakao, ka mandeha eo anatrehako, toy ny nandehananao teo anatrehako. 	
11O	8	26	0,00000	 Koa ankehitriny, ry Andriamanitr'Israely, dia aoka ho tanteraka anie ny teny nataonao tamin'i Davida raiko mpanomponao. 	
11O	8	27	0,00000	 Fa moa dia marina va fa monina eto an-tany Andriamanitra? Indro, ny lanitra sy ny lanitry ny lanitra aza, tsy omby anao, koa mainka fa ity trano nataoko ity! 	
11O	8	28	0,00000	 Kanefa, ry Iaveh Andriamanitra ô, tsimbino ny vavaka amam-pifonan'ny mpanomponao, henoy ny fiantsoam-pifaliana sy ny fangatahana ataon'ny mpanomponao eo anatrehanao anio; 	
11O	8	29	0,00000	 ka ataovy mihiratra andro aman'alina amin'ity trano ity anie ny masonao, dia amin'ny fitoerana izay nilazanao hoe: Ho ao ny anarako; ka henoy ny vavaka ataon'ny mpanomponao amin'ity fitoerana ity. 	
11O	8	30	0,00000	 Henoy ny fifonan'ny mpanomponao sy Israely vahoakanao, raha mivavaka amin'ity fitoerana ity izy; mihainoa any amin'ny fitoeram-ponenanao any an-danitra, mihainoa, ka mamelà heloka. 	
11O	8	31	0,00000	 Raha misy olona manota amin'ny namany, ka asaina hanao fianianana izy, ary tonga hianiana eto anoloan'ny otelinao amin'ity trano ity, 	
11O	8	32	0,00000	 dia mihainoa azy any an-danitra, ary manefà, dia mitsarà ny mpanomponao, manameloka izay meloka, mampitsingerina amin'ny lohany ny nataony, manambara ny tsy manan-tsiny ho marina sy mamaly azy araka ny tsy fananany tsiny. 	
11O	8	33	0,00000	 Nony resin'ny fahavalony Israely vahoakanao noho izy nanota taminao, raha miverina aminao sy manome voninahitra ny anaranao izy, ka manao fivavahana sy fifonana aminao eto amin'ity trano ity, 	
11O	8	34	0,00000	 dia mihainoa azy hianao any an-danitra, ka avelao ny fahotan'Israely vahoakanao ary ampodio amin'ny tany nomenao ny razany izy. 	
11O	8	35	0,00000	 Nony mihantona ny andro ka tsy milatsaka ny orana, noho ny nanotan'izy ireo taminao, raha mivavaka aminao eto amin'ity fitoerana ity izy, sy manome voninahitra ny anaranao, sady miala amin'ny fahotany, fa nampahorinao, 	
11O	8	36	0,00000	 dia mihainoa azy hianao any an-danitra ka avelao ny fahotan'ny mpanomponao sy Israely vahoakanao sady manoroa azy ny làlana tsara tsy maintsy alehany, ary alatsaho ny ranonorana amin'ny tany nomenao ny vahoakanao ho lovany. 	
11O	8	37	0,00000	 Raha misy mosary amin'ny tany, na misy pesta, na misy aretim-bary, na niela, na valala, na kasily, na avy izay hanaovan'ny fahavalo fahirano azy amin'ny taniny, amin'ny vavahadiny, na hisian'ny loza aman'aretina, na inona na inona izy, 	
11O	8	38	0,00000	 raha manao fivavahana sy fifonana ny olona na iza na iza sy Israely rehetra vahoakanao, sady samy mieky ny ferin'ny fony ka mamela-tànana manandrify ity trano ity, 	
11O	8	39	0,00000	 mihainoa any an-danitra any amin'ny fitoeran'ny fonenanao, ka mamelà heloka azy, tanteraho ka valio araka ny làlany rehetra avy izy, fa hianao mahalala ny fony, hianao irery no mahalala ny fon'ny zanak'olombelona rehetra, 	
11O	8	40	0,00000	 mba hatahorany anao amin'ny andro rehetra hiainany ety ambonin'ny tany nomenao ny razany. 	
11O	8	41	0,00000	 Ny amin'ny vahiny, izay tsy isan'Israely vahoakanao fa avy any an-tany lavitra, noho ny amin'ny anaranao, 	
11O	8	42	0,00000	 fa ho ren'ny olona ny anaranao be voninahitra sy ny tànanao mahery ary ny sandrinao mihenjana, ka ho avy hivavaka eto amin'ity trano ity izy, 	
11O	8	43	0,00000	 dia mihainoa any an-danitra any amin'ny fitoeran'ny fonenanao, ka arak'izay rehetra hangatahin'ny vahiny aminao no aoka hataonao aminy, mba ho fantatry ny olona rehetra amin'ny tany ny anaranao, ka hatahorany anao, tahaka an'Israely vahoakanao, ary hahalalany fa antsoina amin'ity trano nataoko ity ny anaranao. 	
11O	8	44	0,00000	 Nony hivoaka hiady amin'ny fahavalony ny vahoakanao, manaraka ny làlana hasainao alehany, ka mivavaka amin'ny Tompo izy mitodika ny tanàna voafidinao sy ity trano nataoko ho an'ny anaranao ity, 	
11O	8	45	0,00000	 dia henoy any an-danitra ny vavaka amam-pifonany, ka omeo ny rariny izy. 	
11O	8	46	0,00000	 Raha avy izay hanotany aminao, fa tsy misy olombelona tsy manota, ka tezitra aminy hianao, ary manolotra azy amin'ny fahavalony, ary ny mpandresy hitondra azy ho babo, any amin'ny tanim-pahavalo, na ho lavitra na ho akaiky, 	
11O	8	47	0,00000	 raha mieritreritra ao am-pony izy nony mby any amin'ny tanin'ny mpandresy azy, ka mibebaka izy sy manolotra fifonana aminao, any amin'ny tanin'ireo nambabo azy, manao hoe: Efa nanota izahay, efa nanao ratsy izahay, efa nahavita heloka izahay! 	
11O	8	48	0,00000	 sady miverina aminao amin'ny fony rehetra sy ny fanahiny rehetra izy, any an-tanin'ny fahavalony izay nitondra azy ho babo, ka manao fivavahana aminao mitodika atý amin'ny taniny izay nomenao ny razany, sy atý amin'ny tanàna voafidinao, ary atý amin'ny trano nataoko ho an'ny anaranao, 	
11O	8	49	0,00000	 dia henoy any an-danitra, any amin'ny fitoeran'ny fonenanao ny vavaka amam-pifonany, ka omeo rariny izy; 	
11O	8	50	0,00000	 avelao ny fahotan'ny vahoakanao sy ny fahadisoany rehetra izay nataony taminao, ataovy mangoraka azy ireo namabo azy, ka hamindra fo aminy; 	
11O	8	51	0,00000	 fa vahoakanao sy lovanao izy ireo izay nentinao nivoaka avy tany Ejipta tany amin'ny memy vy, 	
11O	8	52	0,00000	 mba hihiratan'ny masonao amin'ny fifonan'ny mpanomponao, sy ny fifonan'Israely vahoakanao, mba hihainoanao azy amin'izay rehetra hangatahiny aminao. 	
11O	8	53	0,00000	 Fa navahanao tamin'ny vahoaka rehetra eto an-tany izy mba ho anao, mba ho lovanao, araka ny voalazanao tamin'i Moizy mpanomponao, fony hianao nitondra ny razanay nivoaka avy tany Ejipta, ry Iaveh Tompo ô! 	
11O	8	54	0,00000	 Rahefa tapitra nataon'i Salomona tamin'ny Tompo izany vavaka amam-pifonana rehetra izany, dia nitsangana izy avy teo anoloan'ny otelin'ny Tompo izay nandohalihany sy namelarany tànana nanondro ny lanitra. 	
11O	8	55	0,00000	 Nony nitsangana izy dia nitso-drano ny fiangonan'Israely rehetra nanao hoe: 	
11O	8	56	0,00000	 Hankalazaina anie Iaveh, izay nanome fitsaharana an'Israely vahoakany araka izay rehetra voalazany. Fa amin'ny teny soa rehetra nampandrenesiny tamin'ny alàlan'i Moizy mpanompony dia tsy misy teny tsy tanteraka na iray aza. 	
11O	8	57	0,00000	 Homba antsika anie Iaveh Andriamanitsika, toy ny efa nombany ny razantsika. Tsy handao antsika anie izy, na hahafoy antsika, 	
11O	8	58	0,00000	 fa aoka hanongilana ny fontsika ho any aminy mba hizorantsika amin'ny làlany, sy hitandremantsika ny didiny aman-dalàny, ary ny fitsipiny izay nandidiany ny razantsika. 	
11O	8	59	0,00000	 Izao teny fifonana nataoko teo anatrehan'ny Tompo izao, dia aoka ho mby akaikin'ny Tompo Andriamanitsika andro aman'alina, mba homeny rariny, araka izay ilaina isan'andro, izaho mpanompony sy Israely vahoakany, 	
11O	8	60	0,00000	 mba ho fantatry ny firenena rehetra eto an-tany, fa Andriamanitra Iaveh ary tsy misy afatsy izy irery. 	
11O	8	61	0,00000	 Ho an'ny Tompo Andriamanitsika anie ny fonareo manontolo, mba hanarahanareo ny làlany, sy hitandremanareo ny didiny, tahaka izao anio izao. 	
11O	8	62	0,00000	 Ary nanatitra sorona teo anatrehan'ny Tompo ny mpanjaka sy Israely rehetra niaraka taminy. 	
11O	8	63	0,00000	 Namono omby roa arivo sy roa alina ary ondry roa alina sy iray hetsy Salomona hatao sorom-pihavanana nateriny tamin'ny Tompo. 	
11O	8	64	0,00000	 Nohamasinin'ny mpanjaka androtrizay ihany ny afovoan'ny kianja eo anoloan'ny tranon'ny Tompo, fa teo no nanolorany ny sorona dorana, sy ny fanatitra ary ny saboran'ny sorom-pihavanana; satria kely loatra ny otely varahina teo anoloan'ny Tompo, ka tsy omby ny sorona dorana sy ny fanatitra ary ny saboran'ny sorom-pihavanana. 	
11O	8	65	0,00000	 Tamin'izany andro izany, Salomona sy Israely rehetra niaraka taminy, dia olona zavon-tany avy hatrany amin'ny vava lalan'i Emata, ka hatrany amin'ny ranon-driakan'i Ejipta, dia nankalaza ny fety teo anatrehan'ny Tompo Andriamanitsika nandritra ny fito andro, ary fito andro koa indray, dia efatra ambin'ny folo andro. 	
11O	8	66	0,00000	 Nony tamin'ny andro fahavalo, dia nalefany nody ny vahoaka. Dia nisaotra andriana, sy nandeha nankany amin'ny fonenany avy, sady faly izy ireo no ravo ny fony noho ny soa rehetra nataon'ny Tompo tamin'i Davida mpanompony, sy tamin'Israely vahoakany.	
11O	9	1	0,00000	[VALIM-BAVAK'I SALOMONA TAMIN'IAVEH - NY TANÀNA NOMENA AN'I HIRAMA - VOHITRA NAORINY - FANOMPOANA NAMPANAOVINY - FIONDRANANA ANY OFIRA] Nony vitan'i Salomona ny fanaovana ny tranon'ny Tompo sy ny tranon'ny mpanjaka mbamin'izay rehetra sitrak'i Salomona sy izay niriny, 	
11O	9	2	0,00000	 dia niseho fanindroany taminy indray Iaveh, toy ny nisehoany taminy tany Gabaona. 	
11O	9	3	0,00000	 Ary izao no nolazain'ny Tompo taminy: Nohenoiko ny vavaka amam-pifonanao, nataonao tamiko, ka efa nohamasiniko ity trano nataonao ity, mba hametrahako ny anarako ao mandrakizay, ka dia ho eto mandrakariva ny masoko sy ny foko. 	
11O	9	4	0,00000	 Ary hianao, raha mandeha eo anatrehako tahaka ny nandehanan'i Davida rainao, amin'ny fahatsoran'ny fonao sy amim-pahitsiampo manaraka izay nandidiako anao, raha mitandrina ny didy amam-pitsipiko hianao, 	
11O	9	5	0,00000	 dia hataoko mafy orina mandrakizay ny seza fiandrianan'ny fanjakanao amin'Israely, araka ny efa nolazaiko tamin'i Davida rainao hoe: Tsy ho lany taranaka eo amin'ny seza fiandrianan'Israely hianao. 	
11O	9	6	0,00000	 Fa raha mivily miala amiko kosa hianao na ny tenanareo na ny zanakareo, ka tsy mitandrina ny didy aman-dalàko izay nataoko teo anoloanareo, ka mandeha manompo andriamani-kafa sy miankohoka eo anatrehany, 	
11O	9	7	0,00000	 dia hofongorako eo amin'ny tany nomeko azy Israely, hariako tsy ho eo imasoko intsony ny trano nohamasiniko ho an'ny anarako, hanjary fandatsa sy ambentin-tenin'ny firenena rehetra Israely; 	
11O	9	8	0,00000	 ho avo toerana ihany ity trano ity, nefa hitalanjonana sy hisitrisiran'ny mpandalo rehetra. Dia hiteny ny olona hanao hoe: Fa naninona no dia nataon'ny Tompo toy izao ity tany ity sy io trano io?	
11O	9	9	0,00000	 Ary ny olona hamaly hanao hoe: Satria izy ireo nandao an'ny Tompo Andriamaniny, izay namoaka ny razany avy tany amin'ny tany Ejipta, ka andriamani-kafa no nifikirany sy niankohofany teo anatrehany ary notompoiny, ka izany no nampidiran'ny Tompo izao loza rehetra izao tamin'izy ireo.	
11O	9	10	0,00000	 Nony afaka roapolo taona, ka efa naorin'i Salomona ny trano roa, dia ny tranon'ny Tompo sy ny tranon'ny mpanjaka; Hirama, mpanjakan'i Tira, no efa namonona ny hazo sedera sy ny hazo sipresa mbamin'ny volamena ho an'i Salomona araka izay nilainy,	
11O	9	11	0,00000	 ka nomen'ny mpanjaka Salomona tanàna roapolo teo amin'ny tany Galilea Hirama.	
11O	9	12	0,00000	 Dia niala tany Tira Hirama hizaha ny tanàna nomen'i Salomona azy, ary tsy tiany ireny,	
11O	9	13	0,00000	 ka hoy izy: Edrey, itony tanàna mba nomenao ahy, ry rahalahy! Ary nataony hoe tany Kabola no anaran'ireny mandrak'androany.	
11O	9	14	0,00000	 Efa nampanatitra talenta volamena roapolo amby zato ho an'i Salomona Hirama.	
11O	9	15	0,00000	 Izao kosa no momba ny olona mpanao fanompoana nalain'i Salomona, hanaovana ny tranon'ny Tompo sy ny tranony, Melao sy ny mandan'i Jerosalema, Hasera, Magedao, ary Gazera.	
11O	9	16	0,00000	 Faraona mpanjakan'i Ejipta, dia efa niakatra ka nahafaka an'i Gazera, dia nodorany ny tanàna, novonoiny ny Kananeana nonina tao an-tanàna, dia nomeny ho haren-jazavavy izy, ho an'ilay zanany vadin'i Salomona.	
11O	9	17	0,00000	 Ary izao no naorin'i Salomona: Gazera, Bet-Horona ambany,	
11O	9	18	0,00000	 Baalata, Tadmora any amin'ny tany efitra,	
11O	9	19	0,00000	 ny tanàna rehetra natao fitehirizana, ka an'i Salomona, ny tanàna ho an'ny kalesy, ny tanàna ho an'ny mpitaingin-tsoavaly, mbamin'izay rehetra tian'i Salomona naorina tany Jerosalema sy Libàna ary tany amin'ny tany rehetra nanapahany.	
11O	9	20	0,00000	 Ary ny vahoaka sisa rehetra tamin'ny Amoreana, Heteana, Ferezeana, Heveana, mbamin'ny Jeboseana, izay tsy isan'ny zanak'Israely,	
11O	9	21	0,00000	 dia ny taranaka nandimby azy ireo tamin'ny tany, izay tsy azon'ny zanak'Israely natao anatema, no nalain'i Salomona ho andevo mpanao fanompoana, dia mbola toy izany ireo mandrak'androany.	
11O	9	22	0,00000	 Fa tsy mba nisy nataon'i Salomona ho andevo ny zanak'Israely, fa izy ireo no lehilahy mpiantafika, mpanompony, mpifehy, manamboninahiny, komandin'ny kalesy amam-pitaingin-tsoavaly.	
11O	9	23	0,00000	 Dimampolo amby diman-jato lahy no lehiben'ny komadaoron'ny mpiasan'i Salomona.	
11O	9	24	0,00000	 Ary niakatra ny zanakavavin'i Faraona avy any an-tanànan'i Davida, ho ao amin'ny tranony, izay nataon'i Salomona ho azy, ka tamin'izay izy no nanorina an'i Melao.	
11O	9	25	0,00000	 Intelo isan-taona no nanateran'i Salomona sorona dorana aman-tsorom-pihavanana, teo ambonin'ny otely nataony ho an'ny Tompo, sady nandoro zava-manitra teo ambonin'ny otely izay eo anatrehan'ny Tompo koa izy. Toy izany no nahavitany ny trano.	
11O	9	26	0,00000	 Ary Salomona mpanjaka nanao sambo maro tao Asiongabera, akaikin'i Ailata amoron'ny ranomasina Mena, amin'ny tany Edoma.	
11O	9	27	0,00000	 Ary nalefan'i Hirama tamin'izany sambo izany ny mpanompony, izay matilo mahay ranomasina, hiaraka amin'ny mpanompon'i Salomona.	
11O	9	28	0,00000	 Nankany Ofira izy ireo, naka talenta volamena roapolo sy efa-jato tany, dia nentiny tamin'i Salomona mpanjaka.	
11O	10	1	0,00000	[NY NAMANGIAN'NY MPANJAKAVAVIN'I SABÀ AN'I SALOMONA - NY HAREN'I SALOMONA] Nandre ny lazan'anaran'i Salomona amin'ny anaran'ny Tompo, ny mpanjakavavin'i Sabà, ka tamy hizaha toetra azy amin'ny ankamantatra. 	
11O	10	2	0,00000	 Dia tonga tany Jerosalema izy, narahin'ny kalesy maro be sy rameva nitondra zava-manitra, volamena sesehena, ary vatosoa. Dia nandroso ho any amin'i Salomona izy, dia nolazainy taminy izay rehetra tao am-pony. 	
11O	10	3	0,00000	 Voavalin'i Salomona avokoa ny fanontaniany, fa tsy nisy niafina tamin'ny mpanjaka, ka tsy hainy novaliana. 	
11O	10	4	0,00000	 Rahefa hitan'ity mpanjakavavin'i Sabà ny fahendren'i Salomona rehetra, ny trano nataony, 	
11O	10	5	0,00000	 ny sakafo teo ambony latabany, ny trano fitoeran'ny mpanompony, ny efitra amam-pitafian'ny mpiasa an-tranony mbamin'ny mpandroso divay ao aminy; ny ambaratonga fiakarany ho eo amin'ny tranon'ny Tompo, dia talanjona loatra izy, 	
11O	10	6	0,00000	 ka nilaza tamin'ny mpanjaka hoe: Hay va re, dia marina tokoa ny zavatra reko tany amin'ny taniko, ny amin'ny momba ny tenanao sy ny fahendrenao! 	
11O	10	7	0,00000	 Tsy nety nino ny lazan'olona aho, raha tsy efa tonga sy nahita maso, kanjo hay mbola tsy ampy antsasany akory no voalaza tamiko! Fa mihoatra lavitra noho ny reko tamin'ny filazan'olona ny fahendrena amam-boninahitrao. 	
11O	10	8	0,00000	 Sambatra ny olonao, sambatra ny mpanomponao, izay manoloana anao lalandava ka mandre ny fahendrenao. 	
11O	10	9	0,00000	 Hankalazaina anie Iaveh Andriamanitrao, izay mankasitraka anao, ka nametraka anao eo amin'ny seza fiandrianan'Israely. Fa fitiavany mandrakizay an'Israely no nametrahan'ny Tompo anao ho mpanjaka, mba hanome rariny ny olona sy hitsara azy marina. 	
11O	10	10	0,00000	 Dia notoloran-dravehivavy talenta volamena roapolo amby zato, zava-manitra be dia be ary vatosoa koa ny mpanjaka. Tsy nisy be noho ny nomen'ny mpanjakavavin'i Sabà an'i Salomona mpanjaka, intsony ny zava-manitra tonga.	
11O	10	11	0,00000	 Ny sambon'i Hirama izay nitondra volamena avy any Ofira, dia nitondra hazo santala be dia be sy vatosoa koa avy any Ofira. 	
11O	10	12	0,00000	 ka nanaovan'ny mpanjaka arofanina tamin'ny tranon'ny Tompo sy amin'ny tranon'ny mpanjaka, ary harpa amam-baliha ho an'ny mpihira, ny hazo santala. Tsy nisy tonga intsony izany hazo santala izany, ary tsy nisy nahita izany intsony mandrak'androany.	
11O	10	13	0,00000	 Dia mba nomen'i Salomona izay rehetra niriny sy nangatahiny kosa ny mpanjakavavin'i Sabà, afa-tsy ireo fanatitra izay mifanerana amin'ny fahambonian'ny mpanjaka toa an'i Salomona. Izay vao niverina nody any amin'ny taniny izy sy ny mpanompony. 	
11O	10	14	0,00000	 Ny lanjan'ny volamena tonga amin'i Salomona amin'ny indray taona, dia talenta volamena enina amby enimpolo amby enin-jato, 	
11O	10	15	0,00000	 afa-tsy ny azony amin'ny mpandranto sy amin'ny varotry ny mpivarotra ambongadiny sy amin'ny mpanjakan'i Arabia rehetra sy ny mpanapaka ny tany.	
11O	10	16	0,00000	 Nanao ampinga lehibe roan-jato vita tamin'ny volamena voatefy Salomona, ka volamena lanjan'enin-jato sikla no lany tamin'ny isan'ampinga. 	
11O	10	17	0,00000	 Nanao ampinga kely telon-jato koa vita tamin'ny volamena voatefy izy, ary volamena lanjana telo mina no lany tamin'ny isan'ampinga, ka napetraky ny mpanjaka tao amin'ilay trano Alan'i Libàna ireo. 	
11O	10	18	0,00000	 Nanao seza fiandrianana ivoara lehibe ny mpanjaka, nopetahany volamena madio. 	
11O	10	19	0,00000	 Io seza fiandrianana io dia nisy ambaratonga enina, boribory ny lohany ambony amin'ny seza eo an-damosiny, nisy fitehenan-tànana ny laniny roa amin'ny fipetrahana, nisy liona roa teo akaikin'ny fitehenan-tànana, 	
11O	10	20	0,00000	 ary nisy liona roa ambin'ny folo amin'ny ambaratonga enina, dia enina isan-daniny avy. Tsy nisy zavatra natao toy izany na tamin'ny fanjakana inona na tamin'ny fanjakana inona. 	
11O	10	21	0,00000	 Ny kapoaka fisotroan'i Salomona mpanjaka, dia volamena avokoa, ny vilia rehetra tao amin'ny trano Alan'i Libàna, volamena madio avokoa. Tsy nisy volafotsy tamin'ireny, fa natao tsinontsinona izany tamin'ny andron'i Salomona. 	
11O	10	22	0,00000	 Fa fanampin'ny sambon'i Hirama, mbola nanana sambo any Tarsisa koa ny mpanjaka, teny ambonin'ny ranomasina; ary tonga isan-telo taona ny sambo avy any Tarsisa, mitondra volamena sy volafotsy ary ivoara, rajako sy vorombola. 	
11O	10	23	0,00000	 Salomona mpanjaka dia ambony noho ny mpanjaka rehetra teto an-tany, tamin'ny harena amam-pahendrena. 	
11O	10	24	0,00000	 Samy nitady hahita an'i Salomona avokoa ny olona rehetra, mba hihaino ny fahendrena nataon'Andriamanitra ao am-pony. 	
11O	10	25	0,00000	 Sady samy nitondra ny fanatiny avy, dia fanaka volafotsy, fanaka volamena, fitafiana, fiadiana, zava-manitra, soavaly, mole, isan-taona. 	
11O	10	26	0,00000	 Nanangona kalesy sy mpitaingin-tsoavaly Salomona, ka nanan-kalesy, efa-jato amby arivo, sy mpitaingin-tsoavaly roa arivo sy iray alina izy, ary ireo dia napetrany tao amin'ny tanàna fitoeran-kalesiny, ary tao Jerosalema akaikin'ny mpanjaka. 	
11O	10	27	0,00000	 Tao Jerosalema ny volafotsy nataon'ny mpanjaka ho an-kabetsahana toy ny vato, ary ny hazo sedera nataony maro toy ny amontana maniry any an-tany lemaka. 	
11O	10	28	0,00000	 Avy tany Ejipta no nihavian'ny soavalin'i Salomona: antokony iray tamin'ny mpandranton'ny mpanjaka no nandeha naka azy amin'ny andiany, araka ny vidiny efa nifanekena. 	
11O	10	29	0,00000	 Ka volafotsy enin-jato sikla no vidin'ny kalesy iray nenti-niakatra avy any Ejipta; ary dimam-polo amby zato avy kosa ny soavaly. Ary nisy nentiny nivoaka avy ao tahaka izany koa amin'ny anaran'ny tenany, ho an'ny mpanjakan'ny Heteana rehetra, sy ho an'ny mpanjakan'i Siria.	
11O	11	1	0,00000	[FAMPIRAFESANA AMAM-PANOMPOAN-TSAMPY NATAON'I SALOMONA - NY FAHAVALONY - NY NAHAFATESANY] Afatsy ny zanakavavin'i Faraona, maro koa no vehivavy hafa firenena tian'i Salomona, dia ny Moabita, ny Amonita, ny Edomita, ny Sidoniana, ny Heteana, 	
11O	11	2	0,00000	 ary amin'ireo firenena nilazan'ny Tompo tamin'ny zanak'Israely hoe: Hianareo tsy handeha amin'ireny, izy ireny tsy handeha aminareo, satria tsy maintsy avilin'ireny ny fonareo mankaminin'ny andriamaniny, kanjo raiki-pitia tamin'ireo Salomona. 	
11O	11	3	0,00000	 Fiton-jato no vadiny andriambavy, ary telon-jato no vaditsindranony, ka ireo vadiny ireo no nampivily ny fony. 	
11O	11	4	0,00000	 Fa nony tamin'ny fahanteran'i Salomona, dia natongilan'ny vadiny ho amin'ny andriamani-kafa ny fony, ka tsy mba an'ny Tompo Andriamaniny manontolo, toy ny fon'i Davida rainy, ny fony, 	
11O	11	5	0,00000	 fa nanaraka an'i Astarte andriamani-bavin'ny Sidoniana Salomona, sy an'i Melkoma, fahavetavetan'ny Amonita. 	
11O	11	6	0,00000	 Koa nanao izay ratsy teo imason'ny Tompo Salomona, fa tsy mba nanaraka an-tsakany sy an-davany an'ny Tompo, tahaka an'i Davida rainy. 	
11O	11	7	0,00000	 Tamin'izany nanorina fitoerana avo Salomona teo amin'ny tendrombohitra tandrifin'i Jerosalema, ho an'i Kamosa fahavetavetan'i Moaba, sy ho an'i Malaoka, fahavetavetan'ny taranak'i Amona. 	
11O	11	8	0,00000	 Nanao toy izany koa izy ho an'ny vadiny hafa firenena rehetra, izay nandoro zava-manitra sy nanatitra sorona ho an'ny andriamanitr'izy ireo.	
11O	11	9	0,00000	 Dia tezitra tamin'i Salomona Iaveh noho ny nivilian'ny fony niala tamin'ny Tompo Andriamanitr'Israely izay efa niseho taminy indroa, 	
11O	11	10	0,00000	 sady efa nandrara azy ny amin'izany, mba tsy hanarahany andriamani-kafa, nefa tsy nitandrina ny didin'ny Tompo izy. 	
11O	11	11	0,00000	 Ka hoy Iaveh tamin'i Salomona: Noho izao fitondran-tenanao izao, ka tsy mba nitandrina ny fanekeko sy ny lalako izay nandidiako anao hianao, dia hotsoahako marina tokoa eo an-tànanao ny fanjakana, ka omeko ny mpanomponao. 	
11O	11	12	0,00000	 Tsy hataoko amin'ny andronao anefa izany, noho ny amin'i Davida rainao, fa rahefa mby amin'ny zanakao vao hoendahako aminy izy. 	
11O	11	13	0,00000	 Ary tsy dia ny fanjakana manontolo koa aza no hoendahako, fa hamelako foko iray ihany ny zanakao, noho ny amin'i Davida mpanompoko, sy noho ny amin'i Jerosalema izay voafidiko.	
11O	11	14	0,00000	 Nananganan'ny Tompo fahavalo Salomona, dia Adada Edomita, tamingam-panjakan'i Edoma. 	
11O	11	15	0,00000	 Tamin'ny andro niadian'i Davida tamin'i Edoma, raha niakatra handevina ny maty Joaba filohan'ny tafika, dia namono ny lehilahy rehetra tany Edoma. 	
11O	11	16	0,00000	 Ary nitoetra tany enim-bolana Joaba mbamin'Israely rehetra, mandra-pandringany ny lehilahy rehetra tany Edoma. 	
11O	11	17	0,00000	 Tamin'izany Adada niara-nandositra tamin'ny Edomita sasany, izay isan'ny mpanompon-drainy, mba ho any Ejipta. Mbola zazalahy tanora Adada fahizay. 	
11O	11	18	0,00000	 Nony niala tany Madiana izy, dia nankany Farana, ary naka olona avy tao Farana hiaraka aminy izy ireo, dia tonga tany Ejipta ao amin'i Faraona mpanjakan'i Ejipta, ka nomen'izy io trano Adada, namononany fivelomana, sady notolorany tany. 	
11O	11	19	0,00000	 Nahita fitia teo imason'i Faraona tokoa Adada, fa nomeny ho vadiny aza ny rahavavin'ny vadiny, dia ny rahavavin'i Tafnesa mpanjakavavy. 	
11O	11	20	0,00000	 Nitera-dahy taminy ny rahavavin'i Tafnesa, dia Genobata, izay notazain'i Tafnesa tao an-tranon'i Faraona, dia nipetraka tao an-tranon'i Faraona Genobata teo afovoan'ny zanak'i Faraona. 	
11O	11	21	0,00000	 Nony ren'i Adada, tany Ejipta, fa hoe nodimandry any amin'ny razany Davida, ary maty koa Joaba filohan'ny tafika, dia hoy izy tamin'i Faraona: Avelao aho hody any amin'ny taniko. 	
11O	11	22	0,00000	 Fa hoy Faraona taminy: Inona no tsy mahampy ny ilainao eto amiko, no dia maniry hody any amin'ny taninao hianao? Ary hoy ny navaliny: Tsy inona tsy inona akory fa avelao ihany aho mba handeha.	
11O	11	23	0,00000	 Nananganan'Andriamanitra fahavalo hafa koa Salomona, dia Razona, zanak'i Eliada, izay nandositra niala tao amin'i Adarezera tompony, mpanjakan'i Soba. 	
11O	11	24	0,00000	 Namory olona homba azy izy, ka tonga lehiben'ny andiam-pireneny fony Davida namono ny antoko miaramilan'ny tompony. Dia nankany Damasa izy ireo ka niorim-ponenana tao, dia nanjaka tao Damasa. 	
11O	11	25	0,00000	 Nandritra ny andro rehetra niainan'i Salomona, dia nitsangan-ko fahavalon'Israely, nanampy ny ratsy nafitsok'i Adada, ary nankahala an'Israely. Nanjaka tamin'i Siria izy. 	
11O	11	26	0,00000	 Nanainga tànana tamin'ny mpanjaka, Jeroboama, zanak'i Nabata, Efrateana, avy any Sareda, izy; ary vehivavy mpitondra tena atao hoe Sarva no reniny ary mpanompon'i Salomona izy. 	
11O	11	27	0,00000	 Izao no nahatonga azy hikomy amin'ny mpanjaka: Nanorina an'i Melao sy nanampina ny banga tamin'ny tanànan'i Davida rainy Salomona. 	
11O	11	28	0,00000	 Ary io Jeroboama io dia lehilahy matanjaka sy mahery fo, ka hitan'i Salomona ny fahavitrihan'io zatovo io amin'ny raharaha, ka nataony mpitandrina ny mpanao fanompoana rehetra tamin'ny taranak'i Josefa. 	
11O	11	29	0,00000	 Tamin'izany andro izany, raha nivoaka avy tao Jerosalema Jeroboama dia nifanojo teny an-dàlana tamin'i Ahiasa mpaminany, avy any Silao, sy nitafy kapaoty vaovao: izy roalahy ihany no tany an-tsaha tamin'izany. 	
11O	11	30	0,00000	 Nalain'i Ahiasa ny kapaoty vaovao teny aminy, ka notriatriariny ho roa ambin'ny folo, 	
11O	11	31	0,00000	 dia hoy izy tamin'i Jeroboama: Raiso ho anao ny tapatapany folo, fa izao no lazain'ny Tompo Andriamanitr'Israely: Indro, hendahako avy eo an-tanan'i Salomona ny fanjakana, ka homeko anao ny foko folo, 	
11O	11	32	0,00000	 fa ny foko iray ihany no sisa azy, noho ny amin'i Davida mpanompoko sy noho ny amin'i Jerosalema, tanàna voafidiko tamin'ny fokon'Israely rehetra. 	
11O	11	33	0,00000	 Ary ny anton'izany dia noho izy ireo efa nandao ahy ka niankohoka teo anatrehan'i Astarte, andriamanibavin'ny Sidoniana, sy teo anatrehan'i Melkoma, andriamanitry ny taranak'i Amona, ary noho izy ireo tsy nandeha tamin'ny làlako, mba hanao izay mahitsy eo imasoko sy hitandrina ny didy amam-pitsipiko, tahaka ny nataon'i Davida rain'i Salomona. 	
11O	11	34	0,00000	 Amin'ny andro rehetra hiainany anefa, tsy hanatsoahako eo am-pelatànany akory ny fanjakana na tapany aza, fa hampaharetiko ho Andriana izy noho ny amin'i Davida mpanompoko, izay nofidiko, sy nitandrina ny didy aman-dalàko. 	
11O	11	35	0,00000	 Fa rahefa mby an-tanan'ny zanany vao hesoriko ny fanjakana, ka homeko anao ny foko folo. 	
11O	11	36	0,00000	 Homeko foko iray ny zanany mba hananan'i Davida mpanompoko, fanilo eo anatrehako mandrakariva, any Jerosalema izay tanàna voafidiko hametrahako ny anarako. 	
11O	11	37	0,00000	 Halaiko hianao, ka hanjaka amin'izay rehetra irin'ny fanahinao, ary ho mpanjaka amin'Israely. 	
11O	11	38	0,00000	 Raha manaraka izay rehetra andidiako anao hianao, ka mandeha amin'ny làlako, sy manao izay mahitsy eo imasoko, mitandrina ny lalàna aman-didiko, tahaka ny nataon'i Davida mpanompoko, dia homba anao aho, hanao trano maharitra ho anao, tahaka ny nataoko tamin'i Davida mpanompoko ary homeko anao Israely. 	
11O	11	39	0,00000	 Fa ny taranak'i Davida kosa haetriko noho ny fivadihany; tsy ho mandrakizay anefa izany. 	
11O	11	40	0,00000	 Notadiavin'i Salomona hovonoina Jeroboama; fa nitsoaka nandositra nankany Ejipta amin'i Sesaka, mpanjakan'i Ejipta, Jeroboama ka nonina tany Ejipta mandra-pahafatin'i Salomona. 	
11O	11	41	0,00000	 Ny sisa amin'ny asa nataon'i Salomona, ny zavatra rehetra nataony sy ny fahendreny, moa tsy voasoratra ao amin'ny bokin'ny Asan'i Salomona va? 	
11O	11	42	0,00000	 Efapolo taona no andro nanjakan'i Salomona tao Jerosalema tamin'Israely rehetra. 	
11O	11	43	0,00000	 Dia nodimandry any amin'ny razany Salomona ka nalevina tao an-tanànan'i Davida rainy. Ary Roboama zanany no nanjaka nandimby azy.	
11O	12	1	0,00000	[NY NISARAHAN'NY FANJAKANA: ROBOAMA, MPANJAKAN'I JODÀ, JEROBOAMA, MPANJAKAN'ISRAELY - NY FISARAHAM-PIHAVANANA: BETELA] Nankany Sikema Roboama, fa tonga tany Sikema Israely rehetra hampanjaka azy.	
11O	12	2	0,00000	 Nony nandre izany Jeroboama zanak'i Nabata, izay mbola tany Ejipta, fa tany no nandosirany lavitra an'i Salomona mpanjaka, ka nitoetra tany Ejipta Jeroboama,	
11O	12	3	0,00000	 dia nampanalain'ny olona. Tamin'izay Jeroboama sy ny fiangonan'Israely rehetra, dia nanatona ka niteny tamin'i Roboama nanao hoe:	
11O	12	4	0,00000	 Rainao nampitondra jioga mavesatra anay, fa hianao kosa ankehitriny, dia hamaivano ny fanompoana mafy tamin-drainao sy ny jioga mavesatra nanindriany anay, dia hanompo anao izahay.	
11O	12	5	0,00000	 Ary izao no nolazainy taminy: Mandehana aloha hianareo, hateloana vao miverina aty amiko indray. Dia lasa ny vahoaka. 	
11O	12	6	0,00000	 Ary nila hevitra tamin'ny zokiolona Roboama mpanjaka, dia tamin'ireo nitoetra teo anatrehan'i Salomona rainy, fony fahavelony, ka nanao hoe: Inona no hevitra omenareo havaly ny vahoaka? 	
11O	12	7	0,00000	 Dia niteny taminy izy ireo nanao hoe: Raha izao hianao no mety hanampy ny vahoaka, raha mamonjy azy sy manome valin-teny ary manao teny mora aminy, dia ho mpanomponao mandrakizay izy. 	
11O	12	8	0,00000	 Navelan-dRoboama anefa ny hevitra nomen'ny zokiolona azy, fa ny tovolahy indray nihira taminy sy nitoetra teo anatrehany indray no nilany hevitra, 	
11O	12	9	0,00000	 ka hoy izy tamin'ireo: Inona no hevitra omenareo havaly izany vahoaka izany amin'ity teniny hoe: Hamaivano ny jioga nampitondrain-drainao anay! 	
11O	12	10	0,00000	 Dia namaly ireto tovolahy indray nihira taminy, ka nanao hoe: Izao no havalinao ny vahoaka izay niteny taminao hoe: Rainao nampahavesatra ny jiogany, fa hianao kosa hamaivano aminay izany. Izao no holazainao azy ireo: Lehibe noho ny valahan'ikaky ny ankihikeliko, 	
11O	12	11	0,00000	 ka izao ary: Ikaky nampitondra jioga mavesatra anareo, fa izaho kosa vao mainka hanavesatra an'izany aminareo; kotopia no namaizan'ikaky anareo, fa maingoka kosa no hamaizako anareo. 	
11O	12	12	0,00000	 Nony tamin'ny andro fahatelo, dia nanatona an-dRoboama Jeroboama sy ny vahoaka, araka ny tenin'ny mpanjaka hoe: Miverena atý amiko indray raha afaka hateloana. 	
11O	12	13	0,00000	 Teny mafy no navalin'ny mpanjaka ny vahoaka. Navelany ny hevitra nomen'ny zokiolona, fa araka ny hevitry ny tovolahy no nitenenany taminy, nataony hoe: 	
11O	12	14	0,00000	 Ikaky nampahavesatra ny jioganareo, fa izaho kosa vao mainka hanavesatra ny jioganareo; kotopia no namaizan'ikaky anareo, fa maingoka kosa no hamaizako anareo. 	
11O	12	15	0,00000	 Koa dia tsy nihaino ny vahoaka ary ny mpanjaka, ary izany no fomba nalahatry ny Tompo, hahatanterahan'ilay teny nolazain'ny Tompo tamin'i Jeroboama, zanak'i Nabata, tamin'ny alalan'i Ahiasa avy ao Silao. 	
11O	12	16	0,00000	 Nony hitan'Israely rehetra fa tsy nohenoin'ny mpanjaka izy, dia hoy ny navalin'ny vahoaka ny mpanjaka: manana anjara inona amin'i Davida moa izahay? Tsy manan-dova amin'ny zanak'Isai akory izahay! Koa samia ho any an-dainao, ry Israely! Fa hianao kosa, ry Davida, ahio ny tranonao. Dia lasa Israely nankany an-dainy. 	
11O	12	17	0,00000	 Fa ny zanak'Israely nonina tamin'ny tanànan'i Jodà, no sisa nanjakan-dRoboama. 	
11O	12	18	0,00000	 Naniraka an'i Adorama, lehiben'ny mpamory hetra, Roboama mpanjaka, tamin'izay; fa notorahan'Israely rehetra vato io, ka maty. Izay Roboama mpanjaka vao niakatra tamin'ny kalesy anankiray faingana, handositra ho any Jerosalema. 	
11O	12	19	0,00000	 Toy izany no niendahan'Israely tamin'ny tranon'i Davida mandrak'androany. 	
11O	12	20	0,00000	 Nony ren'Israely rehetra fa hoe tafaverina avy any Ejipta Jeroboama, dia naniraka olona hiantso azy ho eo amin'ny fivoriana izy, ka nampanjakainy tamin'Israely rehetra, ka tsy nisy nanaraka ny tranon'i Davida afatsy ny fokon'i Jodà irery ihany. 	
11O	12	21	0,00000	 Vao tonga tany Jerosalema Roboama, dia namory ny tranon'i Jodà rehetra sy ny fokon'i Benjamina, dia miaramila valo alina sy iray hetsy voafantina, hiady amin'ny tranon'Israely, ka hampody ny fanjakana indray amin-dRoboama zanak'i Salomona. 	
11O	12	22	0,00000	 Kanjo, tonga tamin'i Samaiasa olon'Andriamanitra ny tenin'Andriamanitra nanao hoe: 	
11O	12	23	0,00000	 Mitenena hianao amin-dRoboama zanak'i Salomona mpanjakan'i Jodà sy amin'ny taranak'i Jodà sy Benjamina ary amin'ny vahoaka sisa, ka ataovy hoe: 	
11O	12	24	0,00000	 Izao no lazain'ny Tompo: Aza miakatra ary aza miady amin'ny zanak'Israely, rahalahinareo. Samia mody any an-tranonareo avy hianareo, fa dia izaho no nahatongavan'izao zavatra izao. Dia nihaino ny tenin'ny Tompo izy ireo, ka samy nody, nanaraka ny tenin'ny Tompo. 	
11O	12	25	0,00000	 Sikema any amin'ny tendrombohitr'i Efraima no naorin'i Jeroboama, dia nonina tao izy. Niala tao indray izy dia nanorina an'i Fanoela. 	
11O	12	26	0,00000	 Ary hoy Jeroboama anakampony: Mba mety ho tafaverina amin'ny tranon'i Davida ihany ny fanjakana izao. 	
11O	12	27	0,00000	 Raha miakatra hanao sorona any an-tranon'ny Tompo any Jerosalema ny vahoaka, hitodika ny fon'ity vahoaka ity hankany amin'ny tompony indray, amin-dRoboama mpanjakan'i Jodà, dia hamono ahy ka hiverina amin-dRoboama mpanjakan'i Jodà. 	
11O	12	28	0,00000	 Dia nandinidinika ny mpanjaka, ka nanao zanak'omby volamena roa ary nilaza tamin'ny vahoaka hoe: Efa ela niakarana tany Jerosalema hianareo, ry Israely, ity no andriamanitrao, izay nitondra anao niakatra avy tany amin'ny tany Ejipta. 	
11O	12	29	0,00000	 Ny iray napetrany tao Betela, ary ny iray kosa, tany Danà. 	
11O	12	30	0,00000	 Nahatonga fahotana izany fa lasa hatrany Danà hivavaka amin'ny anankiray amin'ireo ny vahoaka. 	
11O	12	31	0,00000	 Nanao trano ho an'ny fitoerana avo Jeroboama, ary namorona mpisorona nalainy tamin'ny vahoaka fa tsy isan'ny taranak'i Levì. 	
11O	12	32	0,00000	 Nisy fety noforonin'i Jeroboama tamin'ny volana fahavalo tamin'ny andro fahadimy ambin'ny folon'ny volana ho fanahafana ny fety fanao any amin'i Jodà, dia nanatitra sorona teo ambony otely izy. Toy izany no nataony tao Betela, mba hanaovan'ny olona sorona amin'ireo zanak'omby nataony, ary nampitoeriny tao Betela ny mpisoron'ireo fitoerana avo, izay natsangany. 	
11O	12	33	0,00000	 Dia niakatra teo ambin'ny otely nataony tany Betela izy, tamin'ny andro fahavalo, izay volana nofidin'ny tenany. Ary namorona fety ho an'ny zanak'Israely izy, ka niakatra teo amin'ny otely handoro ny fanatitra.	
11O	13	1	0,00000	[FANOZONANA NY OTELY AO BETELA - OLON'ANDRIAMANITRA TSY NANAIKY KA MATIN'NY LIONA] Raha mbola nitoetra teo amin'ny otely handoro ny sorona Jeroboama, dia indro nisy olon'Andriamanitra avy any Jodà, tonga tany Betela, noho ny tenin'ny Tompo. 	
11O	13	2	0,00000	 Nanao antso nihatra tamin'ny otely izy io, noho ny tenin'ny Tompo, ka nanao hoe: Ry otely! Ry otely! Izao no lazain'ny Tompo: Hisy zaza lahy hateraka ho an'ny tranon'i Davida, ka ny anarany hatao hoe: Josiasa; ny mpisoron'ny fitoerana avo, izay mandoro ny sorona eo amboninao, no hovonoina hatao sorona eo amboninao; ary taolan'olona no hodorana eo amboninao! 	
11O	13	3	0,00000	 Androtr'izay ihany, dia nanome famantarana izy nanao hoe: Izao no famantarana fa Iaveh no niteny: Indro fa hitresaka ny otely ary hiely ny lavenona eo amboniny. 	
11O	13	4	0,00000	 Nony ren'i Jeroboama mpanjaka ny tenin'ity olon'Andriamanitra, niantso amin'ny otely tao Betela dia naninjitra ny tànany avy eo ambony otely izy, ka nanao hoe: Sambory ilay io. Kanjo maina tery ny tànany izay nahinjiny hanondro azy, ka tsy azony navonkina intsony. 	
11O	13	5	0,00000	 Ary nitresaka tokoa ny otely, sady niely ny lavenona avy eo amin'ny otely araka ny famantarana nomen'ity olon'Andriamanitra noho ny tenin'ny Tompo. 	
11O	13	6	0,00000	 Niteny ny mpanjaka ka nilaza tamin'ity olon'Andriamanitra hoe: Mampionona an'ny Tompo Andriamanitrao, ka mivavaha ho ahy mba hivonkonan'ny tànako hankatý amiko indray. Nampionona an'ny Tompo ity olon'Andriamanitra ka azon'ny mpanjaka navonkina hankany aminy ny tànany izay tonga toy ny taloha ihany indray. 	
11O	13	7	0,00000	 Ary hoy ny mpanjaka tamin'ity olon'Andriamanitra: Andeha hianao hiara-miditra amiko ao an-trano hahazo aina, dia mba hotolorako fanomezana koa. 	
11O	13	8	0,00000	 Fa hoy ity olon'Andriamanitra tamin'ny mpanjaka: Na dia homenao ny antsasaky ny tranonao aza aho, dia tsy hiara-miditra aminao, sady tsy hihina-mofo na hisotro rano amin'ity fitoerana ity aho, 	
11O	13	9	0,00000	 satria izao no didy nomena ahy tamin'ny tenin'ny Tompo: Aza mihina-mofo na misotro rano, ary aza ny làlana nalehanao no hiverenanao. 	
11O	13	10	0,00000	 Dia lasa izy ka làlan-kafa no nombany, fa tsy ny làlana nalehany ho any Betela no niverenany. 	
11O	13	11	0,00000	 Ary nisy kosa mpaminany antitra anankiray nonina tany Betela; ka tonga ny zanany namisavisa taminy ny zavatra rehetra nataon'ilay olon'Andriamanitra tao Betela androtriny; nambarany tamin-drainy koa ny teny nolazain-dralehilahy tamin'ny mpanjaka. 	
11O	13	12	0,00000	 Dia hoy ny rainy tamin'izy ireo: Aiza no làlana nalehany? Fa hitan'ireto zanany kosa ny làlana nomban'ilay olon'Andriamanitra izay tonga avy tany amin'i Jodà. 	
11O	13	13	0,00000	 Ka hoy indray izy tamin'ny zanany: Asio lasely ny ampondrako. Dia nasian'ireo lasely ny ampondrany ka nitaingenany. 	
11O	13	14	0,00000	 Lasa izy nanaraka ilay olon'Andriamanitra ka nahita azy nipetraka teo ambanin'ity terebinta, dia hoy izy taminy: Hianao va izany olon'Andriamanitra avy any Jodà izany? Ary hoy ny navalin-dralehilahy: Izaho no izy. 	
11O	13	15	0,00000	 Ka hoy ilay mpaminany: Andeha hiaraka amiko ho any an-trano, mba hihina-mofo kely. 	
11O	13	16	0,00000	 Fa hoy ny navaliny: Tsy azoko atao ny miara-miverina aminao, na miara-miditra aminao, tsy hiara-mihina-mofo na misotro rano aminao amin'ity fitoerana ity aho, 	
11O	13	17	0,00000	 satria izao no voalaza tamiko tamin'ny tenin'ny Tompo: Aza mihina-mofo any, na misotro rano any, ary aza ny làlana nombanao fony nandroso hianao no hiverenanao. 	
11O	13	18	0,00000	 Dia hoy izy taminy: Izaho koa anie mpaminany toa anao ihany, ary nisy anjely niteny tamiko, noho ny tenin'ny Tompo, nanao hoe: Ento miverina miaraka aminao ho any an-tranonao izy, mba hihina-mofo sy hisotro rano. Laingany anefa izany. 	
11O	13	19	0,00000	 Dia niara-niverina taminy ilay olon'Andriamanitra, ka nihina-mofo sy nisotro rano tao an-tranony.	
11O	13	20	0,00000	 Mbola nipetraka teo amin'ny latabatra izy ireo, dia tonga tamin'ilay mpaminany nitondra azy niverina ny tenin'ny Tompo, 	
11O	13	21	0,00000	 ka niteny mafy tamin-dralehilahy avy any Jodà izy, nanao hoe: Izao no lazain'ny Tompo: Noho hianao nandà ny tenin'ny Tompo, ka tsy nitandrina ny didy nandidian'ny Tompo Andriamanitrao anao, 	
11O	13	22	0,00000	 ary noho hianao niverina, ka nihina-mofo sy nisotro rano tamin'ny toerana nandraràn'ny Tompo anao hoe: Aza mihina-mofo any, na misotro rano any, dia tsy hiditra am-pasan-drazana ny fatinao. 	
11O	13	23	0,00000	 Nony avy nihina-mofo sy nisotro izy, dia nasian'ilay mpaminany antitra lasely ny ampondrany mba ho azy, dia ho an'ity mpaminany naveriny. 	
11O	13	24	0,00000	 Rahefa lasa ilay olon'Andriamanitra dia nifanehatra tamin'ity liona anankiray, izay namono nahafaty azy. Raha mbola niampatra teo an-dàlana teo ny fatiny, dia nijanona teo anilany ilay ampondra, ary nipetraka teo akaikin'ny faty koa ilay liona. 	
11O	13	25	0,00000	 Ary indro fa nisy olona nandalo ka nahita ity faty niampatra teo an-dàlana sy ny liona nitoetra teo akaikin'ny faty, ka nilaza izany, nony tonga tao amin'ny tanàna nonenan'ilay mpaminany antitra izy ireo. 	
11O	13	26	0,00000	 Nony nandre izany ity mpaminany namerina ilay olon'Andriamanitra tany an-dàlana, dia hoy izy: Ilay olon'Andriamanitra nandà ny tenin'ny Tompo izay, fa natolotry ny Tompo ny liona izy, ka noviravirainy, sy nasiany ho faty, araka ny teny voalazan'ny Tompo taminy. 	
11O	13	27	0,00000	 Dia hoy izy tamin'ireo zanany: Asio lasely ny ampondra. Nony voaisin'ireo lasely ny ampondra, 	
11O	13	28	0,00000	 dia nandeha izy, ka nahita ity faty niampatra teo an-dàlana, mbamin'ny ampondra sy ny liona nijanona teo anilan'ny faty. Ny liona tsy nihinana ny faty, tsy namiravira ity ampondra. 	
11O	13	29	0,00000	 Noaingain'ilay mpaminany ny fatin'ilay olon'Andriamanitra, nataony teo ambonin'ny ampondrany, dia nentiny; ary niverina tany an-tanànany ity mpaminany antitra, hitomany sy handevina azy. 	
11O	13	30	0,00000	 Nataony tao amin'ny fasany ny faty, dia nitomanian'izy ireo izy, nataony hoe: Indrisy! ry rahalahiko! 	
11O	13	31	0,00000	 Nony avy nandevina azy izy, dia nanao tamin'ireto zanany hoe: Raha avy izay hahafatesako, dia aleveno amin'ny fasana ilevenan'ity olon'Andriamanitra ity aho, ka ataovy eo anilan'ny taolany ny taolako. 	
11O	13	32	0,00000	 Fa ho tanteraka tokoa ny teny nantsoiny, araka ny tenin'ny Tompo, mihatra amin'ny otely any Betela sy amin'ny tranon'ny fitoerana avo rehetra izay ao amin'ny tanànan'i Samaria. 	
11O	13	33	0,00000	 Taorian'izany zava-niseho izany, mbola tsy niala tamin'ny lalan-dratsiny ihany Jeroboama, fa mbola nanangana mpisoron'ny fitoerana avo, avy amin'ny vahoaka, ihany izy, ka na iza na iza tia izany, dia natokany ka tonga mpisoron'ny toerana avo izy. 	
11O	13	34	0,00000	 Nampisy fahotana momba ny tranon'i Jeroboama izany ka io no antony nandringanana sy namongorana azy teto ambonin'ny tany.	
11O	14	1	0,00000	[TENIN'IAVEH FANAMELOHANA AN'I JEROBOAMA - NY NAHAFATESAN'I JEROBOAMA - NY FANJAKAN-DROBOAMA - TAFIK'I SESAKA MPANJAKAN'I EJIPTA] Tamin'izany andro izany, dia nandraiki-narary Abià zanak'i Jeroboama, 	
11O	14	2	0,00000	 ka hoy Jeroboama tamin'ny vavy: Raha sitrakao, mitsangana ka manovà endrika, mba tsy ho fantatra ho vadin'i Jeroboama hianao, dia mankanesa any Silao. Indro fa ao Ahiasa mpaminany, ilay nilaza tamiko ny hanjakako amin'ity firenena ity.	
11O	14	3	0,00000	 Mitondrà mofo folo sy mofomamy ary tantely iray tavoara, dia midira ao aminy, fa hambarany aminao izay tsy maintsy hahazo ny zaza.	
11O	14	4	0,00000	 Dia nanao araka izany ny vadin'i Jeroboama, niainga izy, nankany Silao, dia niditra tao an-tranon'i Ahiasa. Tsy nahajery intsony Ahiasa fahizany, fa efa nanjavona azon'ny fahanterana ny masony.	
11O	14	5	0,00000	 Efa nilazan'ny Tompo anefa Ahiasa, nataony hoe: Indro tamy ny vadin'i Jeroboama mba hahazo teny indraim-bava aminao ny amin'ny zanany, fa marary izy, ka izao sy izao no holazainao azy. Hody ho hafa izy rahefa tonga.	
11O	14	6	0,00000	 Nony ren'i Ahiasa ny fingadongadon'ny tongony, ilay nandingana ny varavarana iny izy, dia hoy izy: Mandrosoa, ry vadin'i Jeroboama, nahoana hianao no mody ho olon-kafa? Voatendry hitondra hafatra mafy aminao aho.	
11O	14	7	0,00000	 Mandehana lazao amin'i Jeroboama hoe: Izao no lazain'ny Tompo Andriamanitr'Israely: Nanandratra anao avy amin'ny vahoaka aho, ka nanangana anao ho filohany amin'Israely vahoakako.	
11O	14	8	0,00000	 Nendahako tamin'ny tranon'i Davida ny fanjakana, ka nomeko anao. Kanjo hianao tsy mba nanao tahaka an'i Davida mpanompoko, izay nitandrina ny didiko sy nanaraka ahy tamin'ny fony rehetra, ary tsy nanao afatsy izay mahitsy eo imasoko;	
11O	14	9	0,00000	 fa nanao ratsy mihoatra izay talohanao rehetra hianao, andriamani-kafa sy sarin-javatra anidina no lasa nataonao hampahatezitra ahy, fa izaho kosa nailikao any ivohonao!	
11O	14	10	0,00000	 Noho izany, indro kosa aho hitarika ny loza ho amin'ny tranon'i Jeroboama, haringako avokoa ny lehilahy izay an'i Jeroboama, na ny andevo na ny olona afaka, amin'Israely, hataoko hoatra ny famafa diky ny famafa ny tranon'i Jeroboama mandra-pahalevony tsy misy intsony.	
11O	14	11	0,00000	 Ka ny tamingan'i Jeroboama maty an-tanàna hohanin'ny alika; ary izay maty an-tsaha hohanin'ny voro-manidina; satria efa niteny Iaveh. 	
11O	14	12	0,00000	 Ary mitsangàna hianao, ka modia any an-tranonao, ary raha vao miditra ao an-tanàna ny tongotrao, dia ho faty ny zaza. 	
11O	14	13	0,00000	 Hitomany azy Israely rehetra, dia halevina izy, satria izy irery no mba tamingan'i Jeroboama ho voapetraka am-pasana, satria izy irery no tamingan'i Jeroboama nahitana soa vitsivitsy teo imason'ny Tompo Andriamanitr'Israely. 	
11O	14	14	0,00000	 Ary Iaveh hanangana mpanjaka amin'Israely, izay handringana ny taranak'i Jeroboama, amin'izany andro izany. 	
11O	14	15	0,00000	 Adre! Sahady lahy! Hataon'ny Tompo toy ny fihozongozon'ny volotara ao anaty rano, no famely an'Israely; hotsoahany amin'ity tany soa nomeny ny razany ity Israely, ka haeliny any an-dafin'ny ony, satria efa nanao aseraha ho azy izy, ka nampahatezitra an'ny Tompo. 	
11O	14	16	0,00000	 Hanolotra an'Israely izy noho ny fahotan'i Jeroboama, izay nataon'ny tenany sy izay nampanaoviny an'Israely. 	
11O	14	17	0,00000	 Dia nitsangana ny vadin'i Jeroboama ka niainga nandeha izy, dia tonga tany Tersa. Ilay nandingana ny tokonam-baravaran-trano iny izy, dia maty ny zaza. 	
11O	14	18	0,00000	 Nalevina izy ary nitomanian'Israely rehetra, araka ny tenin'ny Tompo, izay nolazainy tamin'ny alalan'i Ahiasa mpaminany mpanompony. 	
11O	14	19	0,00000	 Ny sisa tamin'ny zavatra nataon'i Jeroboama, dia ny niadiany sy ny nanjakany, indro efa voasoratra ao amin'ny bokin'ny Tantaran'ny mpanjakan'Israely.	
11O	14	20	0,00000	 Roa amby roapolo taona no andro nanjakan'i Jeroboama, dia nodimandry any amin'ny razany izy. Ary Nadaba zanany no nanjaka nandimby azy. 	
11O	14	21	0,00000	 Roboama zanak'i Salomona nanjaka tamin'i Jodà. Efa iraika amby efapolo taona izy vao nanjaka, ary fito ambin'ny folo taona no nanjakany tao Jerosalema, tanàna nofidin'ny Tompo tamin'ny fokon'Israely rehetra, hametrahana ny anarany; Naama Amonita no anaran-dreniny. 	
11O	14	22	0,00000	 Nanao izay ratsy teo imason'ny Tompo Jodà, ka nampahasaro-piaro azy tamin'ny fahotana nataony, mihoatra noho izay nataon'ny razany. 	
11O	14	23	0,00000	 Fa nanorina fitoerana avo ho azy koa izy ireo, mbamin'ny tsangam-bato sy aseraha teny ambonin'ny tanety avo rehetra sy teny ambany hazo maitso rehetra teny. 	
11O	14	24	0,00000	 Efa nisy hatramin'ny manolo-tena ho mpijangajanga aza tamin'ny tany. Dia narahiny avokoa ny fahavetavetan'ny firenena noroahin'ny Tompo teo anoloan'ny zanak'Israely. 	
11O	14	25	0,00000	 Tamin'ny taona fahadimin'ny nanjakan-dRoboama, dia niakatra namely an'i Jerosalema Sesaka, mpanjakan'i Ejipta. 	
11O	14	26	0,00000	 Nobaboiny ny rakitry ny tranon'ny Tompo sy ny rakitry ny tranon'ny mpanjaka, dia lasany daholo. Nalainy avokoa ny ampinga volamena rehetra nataon'i Salomona. 	
11O	14	27	0,00000	 Ary ampinga varahina no nataon-dRoboama mpanjaka solon'ireny, ka nataony teo an-tanan'ny lehiben'ny mpihazakazaka izay miambina ny fidirana amin'ny tranon'ny mpanjaka. 	
11O	14	28	0,00000	 Ka isaky ny mankao an-tranon'ny Tompo ny mpanjaka, dia nentin'ny mpiambina izany, vao naveriny ho any an'efitranon'ny mpihazakazaka indray.	
11O	14	29	0,00000	 Ny zavatra sisa nataon-dRoboama, mbamin'izay rehetra vitany, moa tsy efa voasoratra ao amin'ny bokin'ny Tantaran'ny mpanjakan'i Jodà? 	
11O	14	30	0,00000	 Niady mandrakariva Roboama sy Jeroboama. 	
11O	14	31	0,00000	 Ary nodimandry any amin'ny razany Roboama, ka nalevina tao akaikin'ny razany tao an-tanànan'i Davida. Ny anaran-dreniny dia Naamà Amonita, ary Abiama zanany lahy no nanjaka nandimby azy.	
11O	15	1	0,00000	[ABIAMA SY ASÀ MPANJAKAN'I JODÀ - NADABA SY BAASA MPANJAKAN'ISRAELY] Tamin'ny taona fahavalo ambin'ny folon'ny nanjakan'i Jeroboama zanak'i Nabata, no nahatongavan'i Abiama ho mpanjakan'i Jodà. 	
11O	15	2	0,00000	 Ary telo taona no nanjakany teo Jerosalema. Maakà, zanakavavin'i Abesaloma no anaran-dreniny.	
11O	15	3	0,00000	 Nandeha tamin'ny fahotan-drainy rehetra, izay nataony teo alohany, izy, ary tsy mba an'ny Tompo, toy ny fon'i Davida rainy, ny fony manontolo.	
11O	15	4	0,00000	 Noho ny amin'i Davida anefa, Iaveh Andriamaniny dia nanome fanilo azy tao Jerosalema ihany, fa nanangana ny zanany handimby azy, sady nampaharitra an'i Jerosalema.	
11O	15	5	0,00000	 Satria Davida nanao izay mahitsy teo imason'ny Tompo, fa tsy mba nivily tamin'ny didy rehetra azony taminy, nandritra ny andro rehetra niainany, afatsy tamin'ny raharahan'i Oria, Heteana, ihany.	
11O	15	6	0,00000	 Niady Roboama sy Jeroboama tamin'ny andro rehetra niainany. 	
11O	15	7	0,00000	 Ny sisa tamin'ny asan'i Abiama, mbamin'izay rehetra nataony, moa izany va tsy efa voasoratra ao amin'ny bokin'ny Tantaran'ny mpanjakan'i Jodà? Niady Abiama sy Jeroboama. 	
11O	15	8	0,00000	 Ary nodimandry any amin'ny razany Abiama, ka nalevina ao an-tanànan'i Davida. Asà zanany lahy no nanjaka nandimby azy. 	
11O	15	9	0,00000	 Tamin'ny taona faharoapolon'ny nanjakan'i Jeroboama, mpanjakan'Israely, no nahatongavan'i Asà ho mpanjakan'i Jodà. 	
11O	15	10	0,00000	 Iraika amby efapolo taona no nanjakany tao Jerosalema, ary Maakà, zanakavavin'i Abesaloma no anaran-dreniny. 	
11O	15	11	0,00000	 Nanao izay mahitsy eo imason'ny Tompo tahaka an'i Davida rainy Asà. 	
11O	15	12	0,00000	 Nofoanany tamin'ny tany ny manolo-tena ho mpijangajanga, ary nariany avokoa ny sampy nataon-drainy. 	
11O	15	13	0,00000	 Maakà reniny aza, naongany amin'ny maha-renin'ny mpanjaka azy, satria nanao sampy vetaveta ho an'i Astarte. Nazeran'i Asà ny sampiny vetaveta, dia nodorany teo amin'ny ranon-driaka Sedròna. 	
11O	15	14	0,00000	 Nefa tsy dia foana ny fitoerana avo, na dia an'ny Tompo aza ny fon'i Asà manontolo, tamin'ny andro rehetra niainany. 	
11O	15	15	0,00000	 Nampidirany ho eo an-tranon'ny Tompo ny zavatra natokan-drainy sy ny zavatra natokan-tenany, dia volafotsy sy volamena ary kapoaka.	
11O	15	16	0,00000	 Niady nandritra ny andro rehetra niainany Asà sy Baasà mpanjakan'Israely. 	
11O	15	17	0,00000	 Niakatra hamely an'i Jodà Baasà, mpanjakan'Israely, ary nanorina an'i Ramà izy, mba hisakana ny vahoakan'i Asà tsy hahazo mivoaka sy miditra. 	
11O	15	18	0,00000	 Nalain'i Asà kosa ny volafotsy sy volamena sisa rehetra tao amin'ny rakitry ny tranon'ny Tompo sy ny rakitry ny tranon'ny mpanjaka, ka nataony teo an-tanan'ny mpanompony; dia nalefan'ny mpanjaka Asà ireo, ho any amin'i Ben-Hadada zanak'i Tabremona, zanak'i Heziona, mpanjakan'i Siria nonina tao Damasa, hanao hoe: 	
11O	15	19	0,00000	 Aoka hisy fanekena, toy ny tamin-draiko sy tamin-drainao, amiko sy aminao. Ary indro aho mampanatitra volafotsy sy volamena ho fanomezana ho anao, ka andeha tsoahy ny fanekenao tamin'i Baasà, mpanjakan'Israely, mba hialany aty amiko. 	
11O	15	20	0,00000	 Dia nohenoin'i Ben-Hadada i Asa mpanjaka, ka nirahiny ny filohan'ny tafiny hamely ny tanànan'Israely, ka noreseny avokoa Ahiona, Danà, Abela-Beta-Maakà, mbamin'ny Kenerota rehetra sy ny tanin'i Neftalì rehetra. 	
11O	15	21	0,00000	 Nony nandre izany Baasà, dia nitsahatra tsy nanorina an'i Ramà, fa nitoetra tao Tersa izy. 	
11O	15	22	0,00000	 Ary nasain'i Asà natsoina avokoa i Jodà rehetra, tsy nisy nataony afaka na iray aza, dia nentiny ny vato aman-kazo nanamboaran'i Baasà an'i Ramà, ka izany no nanorenany an'i Gabaan'i Benjamina sy Masfà. 	
11O	15	23	0,00000	 Ny sisa tamin'ny asa vitan'i Asà, mbamin'ny herim-po nasehony sy izay rehetra nataony ary ny tanàna naoriny, moa izany va tsy efa voasoratra ao amin'ny bokin'ny Tantaran'ny mpanjakan'i Jodà? Narary tongotra anefa izy nandritra ny andron'ny fahanterany. 	
11O	15	24	0,00000	 Dia nodimandry any amin'ny razany Asà ka nalevina tao akaikin'ny razany, tao an-tanànan'i Davida. Ary Josafata zanany lahy no nanjaka nandimby azy. 	
11O	15	25	0,00000	 Tamin'ny taona faharoan'i Asà, mpanjakan'i Jodà, no tonga mpanjakan'Israely Nadaba zanak'i Jeroboama; ary roa taona no nanjakany tamin'Israely. 	
11O	15	26	0,00000	 Nanao izay ratsy teo imason'ny Tompo izy, fa nandeha tamin'ny làlan-drainy sy tamin'ny fahotan-drainy izay nampanaoviny an'Israely. 	
11O	15	27	0,00000	 Nanao teti-dratsy nanohitra azy Baasà, zanak'i Ahiasa, amin'ny taranak'Isakara, ka namely azy teo Gebetona izay an'ny Filistina; fa nanao fahirano an'i Gebetona Nadaba sy Israely rehetra tamin'izay. 	
11O	15	28	0,00000	 Dia matin'i Baasà izy, tamin'ny taona fahatelon'i Asà mpanjakan'i Jodà, ka dia izy no nanjaka nandimby azy. 	
11O	15	29	0,00000	 Nony tonga mpanjaka izy, dia novonoiny avokoa ny fianakavian'i Jeroboama, ka tsy nasiany niangana rahefa mety ho olona velona koa tamin'ny fianakavian'i Jeroboama, fa naringany daholo araka ny tenin'ny Tompo nolazainy tamin'ny alalan'i Ahiasa mpanompony, avy any Silao, 	
11O	15	30	0,00000	 noho ny fahotan'i Jeroboama izay nataony sy izay nampanaoviny an'Israely, ka nampahatezerany an'ny Tompo Andriamanitr'Israely tamin'izany. 	
11O	15	31	0,00000	 Ny sisa tamin'ny asa nataon'i Nadaba mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
11O	15	32	0,00000	 Niady ihany Asà sy Baasà mpanjakan'Israely tamin'ny andro rehetra niainany. 	
11O	15	33	0,00000	 Tamin'ny taona fahatelon'i Asà mpanjakan'i Jodà, dia tonga mpanjaka tamin'Israely rehetra tao Tersa kosa Baasà zanak'i Ahiasa, ary efatra amby roapolo taona no nanjakany. 	
11O	15	34	0,00000	 Nanao izay ratsy eo imason'ny Tompo izy, ary nandeha tamin'ny làlan'i Jeroboama sy tamin'ny fahotana nampanaoviny an'Israely.	
11O	16	1	0,00000	[BAASÀ, ELÀ, ZAMBRÌ, ARY AMRÌ, MPANJAKAN'ISRAELY - FIANDOHAN'I AKABA] Ary tonga tamin'i Jehoa, zanak'i Hananì, ny tenin'ny Tompo namely an'i Baasà, nanao hoe: 	
11O	16	2	0,00000	 Nasandratro avy amin'ny vovoka hianao, ary natsangako ho mpanjakan'Israely oloko, kanjo ny làlan'i Jeroboama no nalehanao, ary Israely oloko nampanotainao, mba hampahatezitra ahy amin'ny fahotan'izy ireo. 	
11O	16	3	0,00000	 Noho izany, indro hofongorako kosa Baasà sy ny tranony, ary hampanahafiko ny tranon'i Jeroboama zanak'i Nabata, ny tranonao. 	
11O	16	4	0,00000	 Ka ny tamingan'i Baasà maty an-tanàna, hohanin'ny alika, ary ny tamingany maty an-tsaha, hohanin'ny voromanidina. 	
11O	16	5	0,00000	 Ny sisa tamin'ny asan'i Baasà, mbamin'izay nataony, sy ny herim-po nasehony, moa tsy dia efa voasoratra ao amin'ny Tantaran'ny mpanjakan'Israely va izany?	
11O	16	6	0,00000	 Ary nodimandry any amin'ny razany Baasà, ka nalevina ao Tersa. Elà zanany lahy, no nanjaka nandimby azy.	
11O	16	7	0,00000	 Ary ny tenin'ny Tompo dia nampitondraina tamin'ny alalan'i Jehoa, mpaminany, zanak'i Hananì, hihatra amin'i Baasà sy ny tranony noho ny ratsy rehetra nataony teo imason'ny Tompo, nampahatezerany azy tamin'ny asan'ny tànany, sy nanahafany ny tranon'i Jeroboama, ary noho izy namono izany fianakaviana izany koa.	
11O	16	8	0,00000	 Tamin'ny taona fahenina amby roapolon'i Asà, mpanjakan'i Jodà, dia tonga mpanjakan'Israely tany Tersa, Elà zanak'i Baasà, ary roa taona no nanjakany. 	
11O	16	9	0,00000	 Niteti-dratsy hamely azy Zambrì, mpanompony, lehiben'ny antsasaky ny kalesiny. Ka raha ilay nisotro sy nimamo iny izy, tao Tersa, amin'ny tranon'i Arsà, lehiben'ny ankohonany ao Tersa, 	
11O	16	10	0,00000	 dia niditra Zambrì, ka namono ary nahafaty azy, tamin'ny taona fahafito amby roapolon'i Asà, mpanjakan'i Jodà, ary nanjaka nandimby azy izy. 	
11O	16	11	0,00000	 Nony tonga mpanjaka sy tafapetraka tamin'ny seza fiandrianany izy, dia novonoiny avokoa ny fianakavian'i Baasà, ka tsy nasiany lahy iray nitsangana, na ny mpianakaviny na ny sakaizany. 	
11O	16	12	0,00000	 Toy izany no namongoran'i Zambrì ny fianakavian'i Baasà rehetra, araka ny tenin'ny Tompo, izay nolazainy tamin'ny alalan'i Jehoa mpaminany nihatra tamin'i Baasà, 	
11O	16	13	0,00000	 noho ny fahotana rehetra nataon'i Baasà sy Elà zanany, sy nampanaoviny an'Israely, ka nampahatezerany an'ny Tompo Andriamanitr'Israely tamin'ny sampiny. 	
11O	16	14	0,00000	 Ny sisa tamin'ny asan'i Elà, mbamin'izay rehetra nataony, moa tsy dia efa voasoratra ao amin'ny Tantaran'ny mpanjakan'Israely va izany? 	
11O	16	15	0,00000	 Tamin'ny taona fahafito amby roapolon'i Asà, mpanjakan'i Jodà, no nanjakan'i Zambrì, hafitoana, tao Tersa. Tamin'izay ny vahoaka, dia nitoby tandrifin'i Gebetona izay an'ny Filistina, 	
11O	16	16	0,00000	 ary ny vahoaka mbola nitoby teo ka nandre ny vaovao hoe: Miteti-dratsy Zambrì, sady efa matiny aza ny mpanjaka! Ka androtrizay ihany Israely rehetra teo an-toby, dia nanangana an'i Amrì, filohan'ny tafika, ho mpanjakan'Israely. 	
11O	16	17	0,00000	 Dia niakatra avy any Gebetona Amrì sy Israely rehetra niaraka taminy ka tonga nanao fahirano an'i Tersa. 	
11O	16	18	0,00000	 Nony hitan'i Zambrì fa afaka ny tanàna, dia lasa niditra ao amin'ny trano mimandan'ny tranon'ny mpanjaka izy, ka nodorany aman-trano tao ny tenany. Toy izany no nahafatesany, 	
11O	16	19	0,00000	 noho ny fahotana nataony, tamin'ny nanaovany izay ratsy eo imason'ny Tompo sy nandehanany tamin'ny làlan'i Jeroboama ary tamin'ny fahotana nataon'i Jeroboama hampanota an'Israely. 	
11O	16	20	0,00000	 Ny sisa tamin'ny asan'i Zambrì, mbamin'ny teti-dratsy nataony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
11O	16	21	0,00000	 Nizara ho antokony roa ny vahoaka amin'Israely tamin'izay, ny antsasaky ny vahoaka moa nomba an'i Tebnì, zanak'i Gineta hampanjaka azy, ary ny antsasany nomba an'i Amrì. 	
11O	16	22	0,00000	 Resin'ny nomba an'i Amrì ny nomba an'i Tebnì, zanak'i Gineta, ka dia maty Tebnì, ary Amrì no nanjaka. 	
11O	16	23	0,00000	 Tamin'ny taona faharaik'amby telopolon'i Asà, mpanjakan'i Jodà, dia tonga mpanjakan'Israely kosa Amrì, ary roa ambin'ny folo taona no nanjakany. 	
11O	16	24	0,00000	 Nony nanjaka enin-taona tao Tersa izy, dia novidiny tamin'i Somera talenta volafotsy roa, ny tendrombohitr'i Samaria, ka nanorin-trano teo ambonin'ny tendrombohitra izy, ary nataony hoe Samaria; avy amin'ny anaran'i Somera tompon'ny tendrombohitra ny anaran'ny tanàna naoriny. 	
11O	16	25	0,00000	 Nanao izay ratsy eo imason'ny Tompo Amrì, sady nanao ratsy mihoatra izay rehetra talohany izy. 	
11O	16	26	0,00000	 Nandeha tamin'ny làlana rehetra nalehan'i Jeroboama zanak'i Nabata izy, sy tamin'ny fahotana nampanaoviny an'Israely, ka nampahatezitra an'ny Tompo Andriamanitr'Israely tamin'ny sampiny. 	
11O	16	27	0,00000	 Ny sisa tamin'ny asan'i Amrì mbamin'izay nataony aman-kerim-po nasehony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
11O	16	28	0,00000	 Ary nodimandry any amin'ny razany Amrì, ka nalevina ao Samaria. Akaba zanany lahy, nanjaka nandimby azy. 	
11O	16	29	0,00000	 Tamin'ny taona fahavalo amby telopolon'i Asà mpanjakan'i Jodà no tonga mpanjakan'Israely kosa Akaba zanak'i Amrì, ary roa amby roapolo taona no nanjakan'i Akaba zanak'i Amrì, tao Samaria, tamin'Israely. 	
11O	16	30	0,00000	 Nanao izay ratsy eo imason'ny Tompo mihoatra noho izay rehetra teo alohany, Akaba zanak'i Amrì. 	
11O	16	31	0,00000	 Hoatra ny noheveriny fa zavatra kely foana ny mandeha amin'ny fahotan'i Jeroboama zanak'i Nabata, ka dia nalainy ho vady Jezabela, zanakavavin'i Etbaala, mpanjakan'ny Sidoniana, ka dia lasa izy nanompo an'i Baala sy niankohoka teo anatrehany. 	
11O	16	32	0,00000	 Nanangana otely ho an'i Baala izy, tao amin'ny tranon'i Baala nataony tao Samaria; 	
11O	16	33	0,00000	 sady nanao Aserah koa Akaba. Nanao izay nampahatezitra an'ny Tompo Andriamanitr'Israely Akaba mihoatra noho ny mpanjakan'Israely rehetra talohany. 	
11O	16	34	0,00000	 Fahavelony dia nanorina an'i Jerikao, Hielà avy any Betela, kanjo ny ain'i Abirama lahimatoany, no sazin'ny nanorenany ny fotony, ary ny ain'i Segoba zanany faralahy, no sazin'ny nananganany ny vavahadiny, araka ny tenin'ny Tompo izay nolazainy tamin'ny alalan'i Josoe zanak'i Nona.	
11O	17	1	0,00000	[ELIA TEO ANATREHAN'I AKABA MILAZA FA HIHANTONA NY ANDRO - GOAIKA NO MANATITRA HANINA HO AZY - TAO AMIN-DRAVEHIVAVY MPITONDRATENA, TAO SREFTA] Ary Elia, Tesbita, isan'ny mponina tao Galaada, nilaza tamin'i Akaba hoe: Velona Iaveh, Andriamanitr'Israely, izay itsanganako eo anatrehany! Tsy hisy ando na ranonorana amin'ireto taona ireto raha tsy teniko ihany. 	
11O	17	2	0,00000	 Dia tonga tamin'i Elia ny tenin'ny Tompo nanao hoe: 	
11O	17	3	0,00000	 Mialà eto hianao, ka mandehana miantsinanana, ary miere ao amin'ny ranon-driaka Karita, tandrifin'i Jordany. 	
11O	17	4	0,00000	 Ny rano eo an-dranon-driaka no hisotroanao, ary goaika no efa nodidiako hamelona anao any. 	
11O	17	5	0,00000	 Dia niainga izy ary nanao araka ny tenin'ny Tompo, ka lasa nonina tao amin'ny ranon-driaka Karita, tandrifin'i Jordany. 	
11O	17	6	0,00000	 Nitondran'ny goaika mofo sy hena isa-maraina izy, sy mofo sy hena isan-kariva, ary nisotro rano teo an-dranon-driaka. 	
11O	17	7	0,00000	 Nony afaka kelikely anefa, dia ritra ny ranon-driaka, fa tsy nisy orana nilatsaka tamin'ny tany, 	
11O	17	8	0,00000	 ka tonga taminy ny tenin'ny Tompo, ka nanao hoe: 	
11O	17	9	0,00000	 Miaingà hianao ka mankanesa any Sarefta, izay an'i Sidona, dia mitoera any; indro fa nodidiako hamelona anao any ny vehivavy mpitondratena anankiray. 	
11O	17	10	0,00000	 Dia niainga izy, ka nankany Sarefta. Nony mby teo am-bavahadin'ny tanàna izy, indro nisy vehivavy mpitondratena anankiray teo nanangon-kitay hazo, dia nantsoiny ka nataony hoe: Aza mahafady, mba angalao rano kely amin'ny fisotroana aho hosotroiko. 	
11O	17	11	0,00000	 Dia nandeha naka rano ravehivavy. Nantsoiny izy ary nataony hoe: Dia mba itondray mofo kely eny an-tànanao aho, raha sitrakao. 	
11O	17	12	0,00000	 Fa hoy ny navaliny: Velona Iaveh Andriamanitrao, tsy misy zavatra masaka ao amiko; lafarina eran-tanan'ila ao am-bilany sy diloilo kely foana ao amin'ny siny no hany ananako. Ary indro aho manangona tapa-kazo roa izao, dia hody hanamboatra izany ho anay mianaka; hohaninay izany, dia ho faty izahay. 	
11O	17	13	0,00000	 Fa hoy Elia taminy: Aza matahotra, fa modia ka ataovy izany voalazanao izany. Nefa anaovy mofo kely amin'izany aho aloha, dia ento mankatý amiko, vao manao ho anao sy ny zanakao hianao. 	
11O	17	14	0,00000	 Fa izao no lazain'ny Tompo Andriamanitr'Israely: Ny lafarina ao am-bilany tsy ho lany, ny diloilo ao an-tavoara tsy hihena akory mandra-pihavin'ny andro handatsahan'ny Tompo ranonorana eto ambonin'ny tany. 	
11O	17	15	0,00000	 Dia nandeha ravehivavy, nanao araka ny tenin'i Elia, ka nanan-kohanina ela izy sy ny ankohonany, ary Elia koa. 	
11O	17	16	0,00000	 Ny lafarina tao am-bilany tsy lany, ny diloilo tao an-tavoara tsy nihena, araka ny tenin'ny Tompo nolazainy tamin'ny alalan'i Elia. 	
11O	17	17	0,00000	 Tatý aorian'izany kosa, nandraiki-narary ny zana-dravehivavy tompon-trano, ary mafy dia mafy ny aretina, ka efa tsy nisy fofon'aina intsony taminy. 	
11O	17	18	0,00000	 Dia hoy ity vehivavy tamin'i Elia: Inona akory moa no raharahako aminao, ry olon'Andriamanitra? Moa ny hamelona ny fahatsiarovana ny fahotako, sy ny hahafaty ny zanako va no nahatongavanao tatý amiko? 	
11O	17	19	0,00000	 Ary hoy ny navaliny azy: Atolory ahy ny zanakao. Dia nalainy ny zaza teny an-trotroan-dravehivavy, ka nentiny any amin'ny efi-trano ambony nitoerany, sy nampandriny teo am-parafarany. 	
11O	17	20	0,00000	 Dia niantso an'ny Tompo izy, nanao hoe: Iaveh Andriamanitra ô, dia nampidi-doza ho amin'ity mpitondratena itoerako ity va hianao, ka hahafaty ny zanany va? 	
11O	17	21	0,00000	 Ary niampatra intelo tamin'ny zaza izy, sady niantso an'ny Tompo nanao hoe: Iaveh Andriamanitro ô! mifona aminao re aho, mba ampodio aminy indray ny ain'ity zaza ity! 	
11O	17	22	0,00000	 Nohenoin'ny Tompo ny feon'i Elia, ka nody taminy indray ny ain'ilay zaza, dia tonga velona indray izy. 	
11O	17	23	0,00000	 Ary noraisin'i Elia ny zaza, nampidininy avy any ambony rihana ho ao an-trano, dia natolony an-dreniny, ary nataon'i Elia hoe: Inty fa velona ny zanakao. 	
11O	17	24	0,00000	 Ka hoy ravehivavy tamin'i Elia: Fantatro amin'izao fa olon'Andriamanitra tokoa hianao, ka marina ny tenin'ny Tompo ao am-bavanao.	
11O	18	1	0,00000	[NY NIHAONAN'I ELIA TAMIN'I AKABA, SY NANDRESENY LAHATRA NY MPAMINANIN'I BAALA] Nony afaka andro maro dia tonga tamin'i Elia ny tenin'ny Tompo tamin'ny taona fahatelo, nanao hoe: Mandehana miseho eo anatrehan'i Akaba, ka handatsaka ranonorana eo ambonin'ny tany aho. 	
11O	18	2	0,00000	 Dia niainga Elia hiseho eo anatrehan'i Akaba. Mafy ny mosary tao Samaria, 	
11O	18	3	0,00000	 ka nampiantso an'i Abdiasa lehiben'ny tranony Akaba. Ary Abdiasa kosa dia natahotra an'ny Tompo, 	
11O	18	4	0,00000	 fa fony Jezabela nandringana ny mpaminanin'ny Tompo, dia naka mpaminany zato izy, nafeniny, nataony dimampolo avy, tany anaty zohy, novelominy mofo sy rano, tany. 	
11O	18	5	0,00000	 Ary hoy Akaba tamin'i Abdiasa: Mandehana mitety ny tany, mankany amin'ny loharano aman-dranon-driaka rehetra, fa angamba hisy ahitra, ka hovelomintsika ny soavaly sy mole, ka tsy hamonoantsika ny biby fiompintsika. 	
11O	18	6	0,00000	 Dia nizara dia, hitetezana ny tany, izy roa lahy: Akaba moa nandeha samy irery tamin'ny làlana iray, Abdiasa kosa nandeha samy irery tamin'ny làlana iray.	
11O	18	7	0,00000	 Nony mby teny an-dàlana Abdiasa, indro Elia nifanena taminy: Niankohoka tamin'ny tany Abdiasa, nony nahalala azy, ka nanao hoe: Hianao va ity, ry Elia, tompoko? 	
11O	18	8	0,00000	 Dia hoy ny navaliny azy: Eny, izaho ity, mandehana ilazao ny tomponao fa hoe ao Elia. 	
11O	18	9	0,00000	 Fa hoy izy: Inona no heloka nataoko no dia atolotrao eo an-tanan'i Akaba ity mpanomponao, hovonoiny? 	
11O	18	10	0,00000	 Fa velona Iaveh Andriamanitrao, tsy misy firenena na fanjakana tsy nanirahan'ny tompoko olona hitady anao, ary raha nilaza ny olona nanao hoe: tsy atý Elia, dia nasainy nianiana ny fanjakana sy ny firenena fa hoe: tsy nahita anao. 	
11O	18	11	0,00000	 Hianao anefa ity ankehitriny, manao hoe: Mandehana lazao amin'ny tomponao hoe: ao Elia! 	
11O	18	12	0,00000	 Ary rahefa handao anao aho izao, dia hoentin'ny Fanahin'ny Tompo hianao any amin'izay tsy fantatro, dia izaho hampandre an'i Akaba, nefa hianao tsy ho hitany, ka hovonoiny ho faty aho. Hatry ny fony kely anefa ny mpanomponao no efa natahotra an'ny Tompo. 	
11O	18	13	0,00000	 Tsy mba nisy nilaza tamin'ny tompoko va ny nataoko tamin'ilay namonoan'i Jezabela ny mpaminanin'ny Tompo? Fa nanafina mpaminanin'ny Tompo zato lahy aho, nataoko dimampolo avy, any amin'ny zohy, novelomiko mofo sy rano. 	
11O	18	14	0,00000	 Hianao anefa ity ankehitriny manao hoe: Mandehana ilazao ny tomponao fa hoe: Ao Elia, ka dia hovonoiny aho. 	
11O	18	15	0,00000	 Fa hoy kosa Elia: Velona Iavehn'ny tafika izay itoerako eo anatrehany! Anio aho hiseho eo anatrehan'i Akaba. 	
11O	18	16	0,00000	 Lasa nitsena an'i Akaba Abdiasa sy nilaza ny vaovao taminy, ka dia nankeo anatrehan'i Elia Akaba. 	
11O	18	17	0,00000	 Vao nahita an'i Elia Akaba dia hoy Akaba taminy hoe: Atý va hianao, ry ilay mpanakorontana an'Israely? 	
11O	18	18	0,00000	 Namaly Elia nanao hoe: Tsy izaho no mpanakorontana an'Israely, fa hianao indrindra sy ny fianakavian-drainao, amin'ny nandaozanareo ny didin'ny Tompo sy nandehananareo manaraka ny Baala. 	
11O	18	19	0,00000	 Koa ankehitriny, maniraha olona hamory an'Israely rehetra ao amiko, any an-tendrombohitra Karmela, mbamin'ny mpaminanin'i Baala dimampolo amby efa-jato sy ny mpaminanin'i Astarte efa-jato, izay mihinana amin'ny latabatr'i Jezabela. 	
11O	18	20	0,00000	 Dia naniraka nankany amin'Israely rehetra Akaba sy namory ny mpaminany ho any an-tendrombohitra Karmela. 	
11O	18	21	0,00000	 Ary Elia tamin'izay, dia nanatona ny vahoaka rehetra, ka nanao hoe: Mandra-pahoviana no hikolepaka an-daniny roa hianareo? Raha Iaveh no Andriamanitra manaraha azy, fa raha Baala kosa, manaraha azy. Tsy namaly azy na inona na inona anefa ny vahoaka. 	
11O	18	22	0,00000	 Dia hoy Elia tamin'ny vahoaka: Izaho irery no sisa amin'ny mpaminanin'ny Tompo, fa misy dimampolo amby efa-jato kosa izy no mpaminanin'i Baala. 	
11O	18	23	0,00000	 Koa omena ombalahy roa izahay, ka ny iray amin'ny ombalahy hofidiny mba ho azy, dia horasainy sy hapetrany eo ambony kitay hazo, tsy asiana afo; ny ombalahy iray kosa, hamboariko sy hapetrako eo ambony kitay hazo, tsy asiana afo koa. 	
11O	18	24	0,00000	 Rahefa izany kosa, hiantso ny anaran'ny andriamanitrareo hianareo; izaho kosa hiantso ny anaran'ny Tompo. Ka izay Andriamanitra mamaly amin'ny afo, dia izay no Andriamanitra. Namaly avokoa ny vahoaka nanao hoe: Tsara izany!	
11O	18	25	0,00000	 Dia hoy Elia tamin'ny mpaminanin'i Baala: Fidio ho anareo ny iray amin'ireto ombalahy, ka amboary aloha, fa hianareo no maro, ary antsoy ny anaran'ny andriamanitrareo, nefa aza asiana afo. 	
11O	18	26	0,00000	 Dia nalain'ireo ny ombalahy nomena azy ka namboariny, dia niantso ny anaran'i Baala izy, hatramin'ny maraina ka mandra-pitataovovonan'ny andro, nanao hoe: Ry Baala ô, valio izahay! Nefa tsy nisy nanoina na namaly akory. Ka nihinjaka teo anoloan'ny otely nataony izy ireo. 	
11O	18	27	0,00000	 Nony nitatao vovonana ny andro, nesoesoin'i Elia teo izy ireo, nataony hoe: Miantsoa mafy, fa andriamanitra moa izy, ka sao dia revo mandinika, na varian-javatra, na lasa nivahiny: matory angamba izy, ka dia hifoha. 	
11O	18	28	0,00000	 Dia niantso mafy tokoa izy ireo sady nitetika ny tenany tamin'ny sabatra aman-defona araka ny fanaony, mandra-piloa-dra ny tenany. 	
11O	18	29	0,00000	 Ary nony efa nitsidika ny andro, dia naminany izy mandra-pahatongan'ny fotoana fanolorana ny fanatitra. Nefa tsy nisy nanoina na namaly na nihontsina kely akory.	
11O	18	30	0,00000	 Izay Elia vao nanao tamin'ny vahoaka hoe: Manatòna ahy hianareo. Nony nanatona azy ny vahoaka, dia namboariny ny otelin'ny Tompo izay efa voarava. 	
11O	18	31	0,00000	 Naka vato roa ambin'ny folo Elia, araka ny isan'ny fokon'ny zanak'i Jakoba, ilay niharan'ny tenin'ny Tompo hoe: Israely no ho anaranao. 	
11O	18	32	0,00000	 Ireo vato ireo no nanaovany otely ho an'ny anaran'ny Tompo. Rahefa izany nasiany hady manodidina ny otely sahabo hahalany voa famafy indroan'ny famarana; 	
11O	18	33	0,00000	 dia nalahany ny kitay hazo, norasainy ny ombalahy, ka napetrany teo ambony kitay hazo. 	
11O	18	34	0,00000	 Ary hoy izy: Fenoy rano ny siny efatra, ka aidino amin'ny sorona dorana sy amin'ny kitay hazo. Dia hoy izy: Ataovy fanindroany indray izany. Dia nanao izany fanindroany tokoa ny olona. Fa hoy indray izy: Ataovy fanintelony koa izany. Dia nanao izany fanintelony ny olona. 	
11O	18	35	0,00000	 Ka nikorotsaka nanodidina ny otely ny rano, dia nasainy hofenoina rano koa ny hady. 	
11O	18	36	0,00000	 Nony tamin'ny fotoana fanolorana ny fanatitra, dia nandroso Elia mpaminany, ka nanao hoe: Ry Iaveh Andriamanitr'i Abrahama sy Isaaka ary Jakoba ô! aoka ho fantatra anio fa Andriamanitra amin'Israely hianao, ary izaho dia mpanomponao ka teninao no nanaovako izao zavatra rehetra izao.	
11O	18	37	0,00000	 Mihainoa ahy, ry Iaveh ô, mihainoa ahy! mba hahafantaran'ity vahoaka ity, fa hianao Iaveh Andriamanitra, ary hianao ihany no mampiverina ny fon'izy ireo indray.	
11O	18	38	0,00000	 Dia latsaka tamin'izay ny afon'ny Tompo ka nandoro ny sorona dorana, ny kitay hazo, ny vato, ny tany, ary ritrany ny rano tamin'ny hady! 	
11O	18	39	0,00000	 Nony nahita izany ny vahoaka rehetra, dia niankohoka tamin'ny tany nanao hoe: Iaveh ihany no Andriamanitra, Iaveh ihany no Andriamanitra! 	
11O	18	40	0,00000	 Ary hoy Elia tamin'izy ireo: Sambory ny mpaminanin'i Baala, ka aoka tsy hisy ho afa-mandositra na dia iray aza. Dia nosamboriny ireny, ka nampidinin'i Elia teo amin'ny ranon'i Sisaona, dia novonoiny teo. 	
11O	18	41	0,00000	 Ary hoy Elia tamin'i Akaba: Miakara hihinana sy hisotro, fa injay reko ny fisasasasan'ny orana. 	
11O	18	42	0,00000	 Dia niakatra hihinana sy hisotro Akaba, fa Elia kosa niakatra ho any an-tampon'i Karmela, sady niondrika tandrifin'ny tany, no nanao ny tarehiny tao anelanelan'ny lohaliny, 	
11O	18	43	0,00000	 ary nilaza tamin'ny mpanompony hoe: Miakara kely, tazano ny arý amin'ny ranomasina. Dia niakatra ilay mpanompo, ka nony nitazana, dia nanao hoe: Tsy misy na inona na inona. Ary hoy Elia: Miverena koa impito. 	
11O	18	44	0,00000	 Nony tamin'ny fanimpitony, dia hoy izy: Indro misy rahona kely hoatra ny felatanan'olona miakatra avy eny amin'ny ranomasina. Ka hoy Elia: Mandehana lazao amin'i Akaba hoe: Amboary ny kalesinao, dia midìna mba tsy hahatraran'ny orana anao. 	
11O	18	45	0,00000	 Vetivety foana dia maintin'ny rahona sy ny rivotra ny lanitra, dia latsaka ny ranonoram-be ary Akaba nitaingina ny kalesy ka niverina tany Jezrahela. 	
11O	18	46	0,00000	 Ary teo amin'i Elia ny tànan'ny Tompo ka nisikina izy, dia nihazakazaka teo alohan'i Akaba, hatrany amin'ny fidirana any Jezrahela.	
11O	19	1	0,00000	[NY NANDOSIRAN'I ELIA TANY AN'EFITRA, TANY AN-TENDROMBOHITRA HOREBA - NY NIANTSOANA AN'I ELISEA HO MPAMINANY HANDIMBY AZY] Nolazain'i Akaba tamin'i Jezabela avokoa ny nataon'i Elia, sy ny namonoany ny mpaminaniny rehetra tamin'ny sabatra. 	
11O	19	2	0,00000	 Ka naniraka olona ho any amin'i Elia, Jezabela, hilaza aminy hoe: Hataon'ireo andriamanitra amin'izay ngidiny indrindra anie aho, raha tsy ataoko toy ny ain'izy ireny tsirairay avy ny ainao, rahampitso toy izao. 	
11O	19	3	0,00000	 Nony nahita izany Elia, dia lasa niainga hamonjy ny ainy. Ka nony tonga tao Bersabea izay an'i Jodà izy, navelany tao ny mpanompony, 	
11O	19	4	0,00000	 fa izy kosa nandroso làlana indray andro tany an'efitra; ary nony mby tany izy, nipetraka teo ambanin'ny kofafam-bohitra anankiray, dia nangataka ny ho faty, nanao hoe: Aoka izay! Alao amin'izao ny aiko, ry Iaveh ô, fa tsy tsara noho ny razako aho. 	
11O	19	5	0,00000	 Dia nandry izy, ka natory teo ambanin'ilay kofafam-bohitra. Fa indro nisy anjely nanohina azy kosa, nanao taminy hoe: Miarena hianao, hihinana. 	
11O	19	6	0,00000	 Nijery izy, ka indro tao amin'izay niondanany, nisy mofo nendasina tamin'ny vato nafanaina, sy rano iray tavoara; ary rahefa nihinana sy nisotro izy, dia nandry indray. 	
11O	19	7	0,00000	 Fa tonga fanindroany indray ilay anjelin'ny Tompo, nanohina azy, sy nanao taminy hoe: Miarena hianao hihinana fa lavitra loatra ho anao ny dia halehanao. 	
11O	19	8	0,00000	 Dia niarina izy, nihinana sy nisotro, ary nandeha efapolo andro sy efapolo alina, tamin'ny hery azony tamin'izany hanina izany, ho any Horeba tendrombohitr'Andriamanitra. 	
11O	19	9	0,00000	 Nony mby tany izy niditra tao anaty zohy, dia nandry tao. Ary indro tonga taminy ny tenin'ny Tompo ka nanao taminy hoe: Maninona aty hianao, ry Elia? 	
11O	19	10	0,00000	 Ka hoy ny navaliny: Feno hafanam-po ho an'ny Tompo Andriamanitry ny tafika aho, fa ny fanekenao nafoin'ny zanak'Israely, ny otelinao nazerany, ny mpaminaninao novonoiny tamin'ny sabatra, izaho irery no sisa, ary tadiaviny halana aina aho. 	
11O	19	11	0,00000	 Ary hoy Iaveh: Mivoaha hianao, ka mitsangàna eo amin'ny tendrombohitra, eo anatrehan'ny Tompo, fa indro handalo Iaveh. Dia nisy rivotra be sady mahery, nampitsefatsefaka ny tendrombohitra sy nanorotoro ny vatolampy, teo alohan'ny Tompo; nefa tsy tao amin'ny rivotra Iaveh. Nanarakaraka ny rivotra nisy horohoron-tany, nefa tsy tao amin'ny horohorohon-tany Iaveh. 	
11O	19	12	0,00000	 Nanarakaraka ny horohoron-tany nisy afo koa, nefa tsy tao amin'ny afo Iaveh. Ary nanarakaraka ny afo nisy fizozozozo malefaka sy malemy. 	
11O	19	13	0,00000	 Ka raha nandre izay Elia, nosaronany ny kapaotiny ny tarehiny, ka dia nivoaka izy, ary nijanona teo am-bava zohy izy. Dia injay nisy feo reny nankeo aminy, nanao hoe: Maninona aty hianao, ry Elia? 	
11O	19	14	0,00000	 Ary hoy ny navaliny: Feno hafanam-po ho an'ny Tompo Andriamanitry ny tafika aho, fa ny fanekenao nafoin'ny zanak'Israely, ny otelinao nazerany, ny mpaminaninao novonoiny tamin'ny sabatra, izaho irery sisa, ary tadiaviny halana aina aho. 	
11O	19	15	0,00000	 Fa hoy Iaveh taminy: Mandehana amin'ny dianao indray ho any amin'ny efitr'i Damas; ka rahefa mby any hianao, hosory ho mpanjakan'i Siria Hazaela, 	
11O	19	16	0,00000	 hosory ho mpanjakan'Israely Jehoa, zanak'i Namsi, ary hosory ho mpaminany handimby anao Elisea, zanak'i Safata, avy any Abela Mehola. 	
11O	19	17	0,00000	 Ka izay ho afa-mandositra ny sabatr'i Hazaela dia hovonoin'i Jehoa, ary izay ho afa-mandositra ny sabatr'i Jehoa dia hovonoin'i Elisea. 	
11O	19	18	0,00000	 Hamela fito arivo lahy ao amin'Israely anefa aho, dia ireo rehetra tsy nandohalika tamin'i Baala, ireo rehetra tsy nanoroka an'io tamin'ny vavany. 	
11O	19	19	0,00000	 Nony niala teo Elia, dia nahita an'i Elisea, zanak'i Safata niasa tany. Omby efatra amby roapolo tsiroaroa no teo alohany, ka teo amin'ny faharoa ambin'ny folo laharana izy. Nanatona azy Elia sady natsipiny taminy ny kapaotiny. 	
11O	19	20	0,00000	 Nilaozan'i Elisea ny ombiny, dia nihazakazaka nanaraka an'i Elia izy, nanao hoe: Aoka handeha hanoroka an'i dada sy ineny aho, dia hanaraka anao. Ary hoy Elia taminy: Mandehana miverina, fa naninona anao moa aho? 	
11O	19	21	0,00000	 Dia niala teo aminy Elisea, ka nalainy ny omby roa mikambana sy novonoiny, ary ny jiogan'ny omby no nandrahoany ny henany, ary nomeny hohanin'ny olona izany, vao niainga izy nanaraka an'i Elia sy nanompo azy.	
11O	20	1	0,00000	[RESIN'I AKABA INDROA, BENADADA, MPANJAKAN'I SIRIA] Ary Benadada mpanjakan'i Siria, namory ny tafiny rehetra; mpanjaka roa amby telopolo no niaraka taminy, sady nisy soavaly aman-kalesy maro koa. Dia niakatra izy ary nanao fahirano an'i Samaria dia namely azy.	
11O	20	2	0,00000	 Nandefa iraka nankao an-tanàna, ao amin'i Akaba, mpanjakan'Israely izy, hilaza aminy hoe: Izao no tenin'i Benadada:	
11O	20	3	0,00000	 Ahy ny volafotsy sy volamenanao, ahy ny vadinao sy ny zanakao tsara indrindra.	
11O	20	4	0,00000	 Dia izao no navalin'ny mpanjakan'Israely: Eny, ry mpanjaka tompoko ô, anao aho sy izay rehetra ananako, araka ny voalazanao.	
11O	20	5	0,00000	 Fa niverina indray ny iraka, nilaza hoe: Izao no lazain'i Benadada: Nampilaza taminao aho hoe: Atolory ahy ny volafotsy sy volamenanao, mbamin'ny vady aman-janakao.	
11O	20	6	0,00000	 Kanjo rahefa halefako ho atý aminao rahampitso toy izao ny mpanompoko dia hisava ny tranonao sy ny tranon'ny mpanomponao izy, dia horaisin'ny tànany sy hoentiny avokoa izay rehetra sarobidy eo imasonao.	
11O	20	7	0,00000	 Ary nantsoin'ny mpanjakan'Israely ny loholona rehetra amin'ny tany, ka hoy izy: Fantaro sy zahao fa mitady hampidi-doza amintsika io lehilahy io, satria efa naniraka tatý amiko izy, nangataka ny vady aman-janako, mbamin'ny volafotsy sy volamenako, ka tsy nandà izany aho.	
11O	20	8	0,00000	 Dia hoy ny loholona sy ny vahoaka rehetra tamin'i Akaba: Aza mihaino na manaiky akory.	
11O	20	9	0,00000	 Ka dia hoy Akaba namaly ny irak'i Benadada: Izao no lazao amin'ny mpanjaka tompoko: Izay rehetra nanirahanao hangatahina tamiko tamin'ny voalohany dia hataoko, fa ny amin'izao zavatra izao kosa, tsy azoko atao. Dia niverina ny iraka nitondra izany valy izany taminy.	
11O	20	10	0,00000	 Naniraka olona Benadada hilaza amin'i Akaba hoe: Hataon'ireo andriamanitra amin'izay ngidiny indrindra anie aho, raha ho ampy eran-tanan'ilan'ny isan'olona manaraka ahy akory ny vovok'i Samaria.	
11O	20	11	0,00000	 Fa izao kosa no navalin'ny mpanjakan'Israely nataony hoe: Lazao aminy hoe: Aoka izay mbola vao mitafy ny fiadiany, tsy hirehareha toy ny efa nametraka ny azy.	
11O	20	12	0,00000	 Niara-nisotro tamin'ireo mpanjaka, tao an-trano rantsan-kazo Benadada no nandre izany valin-teny izany; ka hoy izy tamin'ny mpanompony: Milahara hiady hianareo. Dia nilahatra hamely ny tanàna izy ireo.	
11O	20	13	0,00000	 Fa indro kosa nisy mpaminany nanatona an'i Akaba, mpanjakan'Israely nanao hoe: Izao no tenin'ny Tompo: Hitanao ireo vahoaka be rehetra ireo: Indro hatolotro eo an-tànanao ireo anio, dia ho fantatrao fa Iaveh aho.	
11O	20	14	0,00000	 Ary hoy Akaba: Amin'iza? Dia hoy ny navaliny: Izao no lazain'ny Tompo: Amin'ny mpanompon'ny lehiben'ny isam-pizaran-tany. Ka hoy Akaba: Iza no hamely aloha? Ary hoy ny navaliny: Hianao ihany. 	
11O	20	15	0,00000	 Dia nampanaovin'i Akaba matso ny mpanompon'ny lehiben'ny isam-pizaran-tany, ka nisy roa amby telopolo sy roan-jato ny isany. Nanarakaraka azy ireo dia nampanaoviny matso koa ny zanak'Israely rehetra, ka fito arivo no isany. 	
11O	20	16	0,00000	 Dia nivoaka hamely izy ireo, nony nitataovovonana ny andro, ary Benadada mbamin'ireo mpanjaka roa amby telopolo nanampy azy dia mbola nisotro sy nimamo tao an-trano rantsan-kazo tamin'izany. 	
11O	20	17	0,00000	 Ny mpanompon'ny lehiben'ny isam-pizaran-tany no nivoaka voalohany. Ary naniraka hanontany Benadada, ka nilazana hoe: Misy olona nivoaka avy any Samaria. 	
11O	20	18	0,00000	 Dia hoy izy: Raha avy hihavana izy ataovy sambo-belona; raha avy hiady izy ataovy sambo-belona. 	
11O	20	19	0,00000	 Rahefa tafavoaka ny tanàna ny mpanompon'ny lehiben'ny isam-pizaran-tany mbamin'ny foloalindahy nanaraka aorian'ireo, 	
11O	20	20	0,00000	 dia samy nahafaty lehilahy iray avy izy ireo, ka rifatra nandositra ny Siriana, nefa nenjehin'Israely. Niara-nandositra an-tsoavaly tamin'ny mpitaingin-tsoavaly sasany kosa Benadada mpanjakan'i Siria. 	
11O	20	21	0,00000	 Nivoaka ny mpanjakan'Israely; nasiany avokoa ny soavaly sy ny kalesy, ka nasiany tamin'ny fandresena mafy ny Siriana.	
11O	20	22	0,00000	 Tamin'izay nanatona ny mpanjakan'Israely indray ilay mpaminany ka nanao taminy hoe: Ndeha, matanjaha tsara dieny izao ka diniho sy fantaro izay hataonao fa ho avy hamely anao indray ny mpanjakan'i Siria rahefa miherina ny taona. 	
11O	20	23	0,00000	 Ary hoy ny mpanompon'ny mpanjakan'i Siria taminy: Andriamanitry ny tendrombohitra, ny Andriamanitr'Israely; ka izany no nahareseny antsika. Fa aoka ange hiadiantsika an-tany lemaka izy, raha tsy ho resintsika mihitsy e! 	
11O	20	24	0,00000	 Izao no ataovy: Samy esory amin'ny toerany avy ny mpanjaka, ka manamboninahitra no apetraho hisolo azy. 	
11O	20	25	0,00000	 Ary manangana tafika sahala amin'ilay teo, misy soavaly toraky ny teo, ary kalesy toraky ny teo koa. Amin'izay dia hiadiantsika eny an-tany lemaka ireny, ka tsy maintsy resintsika mihitsy. Narahiny ny torohevitr'izy ireo, ka dia nanao araka izany tokoa izy. 	
11O	20	26	0,00000	 Nony niherina ny taona, nampanao matso ny Siriana indray Benadada dia niakatra nankany Afeka, hiady amin'Israely. 	
11O	20	27	0,00000	 Fa nampanaovina matso koa ny zanak'Israely, dia nandray vatsy izy ka hihaona amin'ny Siriana. Nitoby tandrify azy ny zanak'Israely, ka sahala amin'ny andian'osy roa toko kely izy ireo, fa ireto Siriana nanenika ny tany. 	
11O	20	28	0,00000	 Ary nisy olon'Andriamanitra anankiray nanatona ka nilaza tamin'ny mpanjakan'Israely hoe: Izao no lazain'ny Tompo: Noho ny Siriana, nanao hoe: Andriamanitry ny tendrombohitra Iaveh, fa tsy mba andriamanitry ny tany lemaka, dia hatolotro eo an-tànanao avokoa ireo vahoaka be ireo, ka ho fantatrareo fa Iaveh aho.	
11O	20	29	0,00000	 Hafitoana izy ireo nitoby nifanatrika teo ihany. Fa nony tamin'ny andro fahafito rafitra ny ady, dia nahafatesan'ny zanak'Israely miaramila an-tongotra iray hetsy ny Siriana tamin'ny indray andro. 	
11O	20	30	0,00000	 Ny sisa indray nandositra tao Afeka, tao an-tanana, ary nianjeran'ny manda ny lehilahy fito arivo sy iray alina sisa. Efa nandositra Benadada ka dia nandehandeha tao an-tanana nifindrafindra efi-trano,	
11O	20	31	0,00000	 ka hoy ny mpanompony taminy: Indro fa efa renay fa mpanjaka antra olona ny mpanjakan'ny tranon'Israely, ka aoka hosikinanay lasaka ny valahanay, ary hasianay mahazaka ny lohanay, dia hivoaka ho any amin'ny mpanjakan'Israely izahay, sao mba mitsitsy ny ainao izy. 	
11O	20	32	0,00000	 Dia nosikinany lasaka ny valahany, nasiany mahazaka ny lohany, ary nankany amin'ny mpanjakan'Israely izy, nanao hoe: Izao no lazain'i Benadada, mpanomponao: Aoka mba ho sitrakao ny hitsitsy ny aiko! Ka hoy ny navalin'i Akaba: Mbola velona va izy? Rahalahiko izy. 	
11O	20	33	0,00000	 Noraisin'ireo olona ireo ho fambara tsara izany teny izany, ka novonjeny nosamborina faingana izany teny izany nataony hoe: Rahalahinao Benadada. Dia hoy Akaba: Mandehana alao izy. Nony tonga teo aminy Benadada, dia nasainy niakatra ho amin'ny kalesiny. 	
11O	20	34	0,00000	 Ary hoy Benadada taminy: Hampodiko aminao ny tanàna nalain'ikaky tamin-drainao, ary hanao làlana ho anao any Damasa hianao tahaka ny nataon'ikaky tany Samaria. Ka hoy Akaba: Ary izaho kosa handefa anao rahefa manao fanekem-pihavanana amiko hianao. Dia nanao fanekena taminy izy, ka nalefany handeha. 	
11O	20	35	0,00000	 Ary ny anankiray amin'ny zanaky ny mpaminany, niteny tamin'ny namany, ao amin'ny tenin'ny Tompo, nanao hoe: Masina hianao, vonoy aho! Tsy nety namono azy anefa ilay lehilahy. 	
11O	20	36	0,00000	 Ka hoy izy taminy: Noho hianao tsy nihaino ny feon'ny Tompo, dia indro hovonoin'ny liona hianao, raha vao miala eto amiko. Dia niala teo aminy ilay lehilahy dia nifanehatra tamin'ny liona, ka novonoiny. 	
11O	20	37	0,00000	 Dia nahita lehilahy hafa indray izy, ka nanao taminy hoe: Masina hianao, vonony aho! Ary nasian-dralehilahy izay izy, ka naratrany. 	
11O	20	38	0,00000	 Nandeha tamin'izay ity mpaminany, dia nipetraka teny amin'ny làlana halehan'ny mpanjaka, ary niova endrika izy fa nasiany bandy teo ambony masony. 	
11O	20	39	0,00000	 Nony nandalo ny mpanjaka, dia nitaraina tamin'ny mpanjaka izy nanao hoe: Nivoaka teo afovoan'ny ady ny mpanomponao ary indro fa nisy lehilahy anankiray nitsoaka, nitondra olona anankiray teo amiko, nataony hoe: Hazony ralehilahy ity, fa raha lasa io, ny ainao no manefa, na handoa talenta volafotsy iray hianao. 	
11O	20	40	0,00000	 Kanjo ny mpanomponao mbola variana tatsy sy taroa, ilay olona lasa! Dia hoy ny mpanjakan'Israely taminy: Izany no hitsarana anao, hianao ihany no namoaka ny teny fitsarana. 	
11O	20	41	0,00000	 Niaraka tamin'izay kosa nesorin'ity mpaminany ny bandy teo ambony masony, ka fantatry ny mpanjakan'Israely fa isan'ny mpaminany izy. 	
11O	20	42	0,00000	 Dia hoy izy tamin'ny mpanjaka: Izao no lazain'ny Tompo: Noho hianao nandefa teo am-pelatànanao ny olona nasaiko natao anatema, dia ny ainao no hisolo ny ainy, ary ny vahoakanao no hisolo ny vahoakany. 	
11O	20	43	0,00000	 Nanjombona sady sosotra ny mpanjakan'Israely no nandeha nody, dia tonga tany Samaria.	
11O	21	1	0,00000	[NY TANIM-BOALOBOK'I NABOTA - HELOK'I AKABA SY JEZABELA] Taorian'izany zavatra izany, tao Jezrahela kosa, dia nanana tanim-boaloboka anankiray Nabota avy ao Jezrahela, ary teo akaikin'ny lapan'i Akaba mpanjakan'i Samaria izany. 	
11O	21	2	0,00000	 Ka niteny tamin'i Nabota Akaba nanao hoe: Avelao mba ho ahy ny tanim-boalobokao, hataoko fambolena anana, fa akaiky dia akaiky ny tranoko; tanim-boaloboka tsara noho izy no homeko ho takalony, na vola araka izay vidiny, raha izany no sitrakao.	
11O	21	3	0,00000	 Fa hoy Nabota namaly an'i Akaba: Hampanalavirin'ny Tompo ahy anie ny hanome ny lova avy amin'ny razako! 	
11O	21	4	0,00000	 Nody tany an-tranony Akaba, nanjombona sy sosotra noho ity teny nolazain'i Nabota avy any Jezrahela taminy hoe: Tsy omeko ny lova avy amin'ny razako. Dia nandry tao am-parafarany izy, nampiamboho ny tavany ary tsy nihinan-kanina. 	
11O	21	5	0,00000	 Fa nankeo aminy kosa Jezabela vadiny, ka nanao taminy hoe: Nahoana no manjombona ny fanahinao ary tsy homan-kanina hianao 	
11O	21	6	0,00000	 Ary hoy ny navaliny azy: Niteny tamin'i Nabota avy any Jezrahela aho, nanao taminy hoe: Avelao hovidiko vola ny tanim-boalobokao, na hotakalozako tanim-boaloboka hafa, raha aleonao izany. Fa hoy izy hoe: Tsy homeko anao ny tanim-boaloboko. 	
11O	21	7	0,00000	 Dia hoy Jezabela vadiny taminy: Moa hianao va no tompon'ny fanjakana amin'Israely ankehitriny? Koa miarena, hano ny hanina, ary aoka hifaly ny fonao, fa tenako no hanome anao ny tanim-boalobok'i Nabota avy ao Jezrahela. 	
11O	21	8	0,00000	 Dia nanoratra taratasy tamin'ny anaran'i Akaba izy, nasiany tombo-kasen'ny mpanjaka, nalefany ho any amin'ny loholona sy ny andriam-baventy ao an-tanàna miara-monina amin'i Nabota.	
11O	21	9	0,00000	 Ary izao no nosoratany ao amin'ny taratasy: Miantsoa andro fifadian-kanina ka apetraho eo alohan'ny vahoaka Nabota; 	
11O	21	10	0,00000	 ary manangana olon'i Beliala roa lahy eo anatrehany, hiampanga azy toy izao: Nanozona an'Andriamanitra sy ny mpanjaka ialahy! Dia ento mankany ivelany izy, ka torahy vato ho faty. 	
11O	21	11	0,00000	 Nanao araka izay nanirahan'i Jezabela holazaina aminy araka izay voasoratra amin'ny taratasy nampitondrainy azy, ny olona tao an-tanànan'i Nabota, ny loholona sy andriambaventy nonina tao an-tanànany. 	
11O	21	12	0,00000	 Niantso andro fifadian-kanina izy, napetrany teo alohan'ny vahoaka Nabota, 	
11O	21	13	0,00000	 ary nandroso ho eo anatrehany ny olona roa lahy zanak'i Beliala. Ary niampanga an'i Nabota teo anatrehan'ny vahoaka ireo olon'i Beliala nanao hoe: Nanozona an'Andriamanitra sy ny mpanjaka Nabota! Dia nentin'izy ireo nankany ivelan'ny tanàna izy, notoraham-bato ka maty. 	
11O	21	14	0,00000	 Dia naniraka tany amin'i Jezabela izy ireo, nilaza hoe: Notoraham-bato Nabota ka maty. 	
11O	21	15	0,00000	 Nony ren'i Jezabela fa notoraham-bato Nabota ka maty, dia hoy izy tamin'i Akaba: Mitsangana ka alao ho anao ny tanim-boalobok'i Nabota avy any Jezrahela izay nolaviny tsy hamidy vola taminao, fa efa tsy velona intsony Nabota, fa efa maty izy. 	
11O	21	16	0,00000	 Rahefa ren'i Akaba fa hoe maty Nabota, dia niainga izy, nidina nankany amin'ny tanim-boalobok'i Nabota avy ao Jezrahela haka izany ho azy. 	
11O	21	17	0,00000	 Fa tonga tamin'i Elia Tesbita kosa ny tenin'ny Tompo nanao hoe: 	
11O	21	18	0,00000	 Mitsangàna hianao, ka midìna hihaona amin'i Akaba mpanjakan'Israely, manjaka ao Samaria. Ao an-tanim-boalobok'i Nabota ao izy izao, fa midìna nankany haka izany ho azy. 	
11O	21	19	0,00000	 Ka mitenena aminy hoe: Izao no lazain'ny Tompo: Moa tsy namono va hianao sy naka lovan'olona koa? Dia hiteny aminy hianao hoe: Izao no lazain'ny Tompo: Eo amin'ny toerana nilelafan'ny alika ny ran'i Nabota ihany no hilelafan'ny alika ny ran'ny tenanao koa. 	
11O	21	20	0,00000	 Ary hoy Akaba tamin'i Elia: Azonao va aho, ry ilay fahavaloko? Ka hoy ny navaliny: Azoko hianao, satria nivaro-tena hanao izay ratsy eo imason'ny Tompo hianao. 	
11O	21	21	0,00000	 Indro aho hahatonga loza aminao: hataoko mafafa hianao, haringako ny lehilahy rehetra an'i Akaba na ny andevo, na ny olona afaka, amin'Israely, 	
11O	21	22	0,00000	 ka dia hampanahafiko ny tranon'i Jeroboama zanak'i Nabata sy ny tranon'i Ahiasa, ny tranonao, satria nihaika ahy hitezitra hianao, sady nampanota an'Israely. 	
11O	21	23	0,00000	 Jezabela koa, nasian'ny Tompo teny hoe: Hohanin'ny alika eny akaikin'ny hadin'i Jezrahela Jezabela. 	
11O	21	24	0,00000	 Izay an'ny tranon'i Akaba ka maty an-tanàna dia hohanin'ny alika, ary ny maty an-tsaha kosa, hohanin'ny voromanidina. 	
11O	21	25	0,00000	 Fa tena tsy nisy nivaro-tena toa an'i Akaba hanao izay ratsy eo imason'ny Tompo, satria Jezabela vadiny no namporisika azy. 	
11O	21	26	0,00000	 Nanao toe-pitondran-tena vetaveta indrindra izy tamin'ny nandehanany amin'ny sampy, araka ny fomba rehetra fanaon'ny Amoreana, izay noroahin'ny Tompo teo anoloan'ny zanak'Israely.	
11O	21	27	0,00000	 Kanjo nony nandre ny tenin'i Elia Akaba dia norovitiny ny fitafiany, lasaka no natafiny ny tenany, nifady hanina izy, nentiny nandry ny lasaka, ary nitsilasilasy fandeha izy. 	
11O	21	28	0,00000	 Ka dia tonga tamin'i Elia Tesbita ny tenin'ny Tompo nanao hoe: 	
11O	21	29	0,00000	 Efa hitanao va ny nanetren'i Akaba ny tenany teo anatrehako? Ka noho izy nanetry tena teo anatrehako, dia tsy hahatonga loza amin'ny androny kosa aho fa amin'ny andron-janany vao hahatonga loza amin'ny tranony aho.	
11O	22	1	0,00000	[NY NIARAHAN'I AKABA SY JOSAFATA NIADY TAMIN'NY SIRIANA - NY NAHAFATESAN'I AKABA SY JOSAFATA NY MPANJAKAN'I JODÀ - OKOZIASA MPANJAKAN'ISRAELY] Nandry fahizay ny tany nandritra ny telo taona, fa tsy niady i Siria sy Israely. 	
11O	22	2	0,00000	 Nony tamin'ny taona fahatelo, nidina nankany amin'ny mpanjakan'Israely, Josafata mpanjakan'i Jodà. 	
11O	22	3	0,00000	 Ary hoy ny mpanjakan'Israely tamin'ny mpanompony: Fantatrareo va fa antsika Ramota any Galaada no tsy manao na inona na inona isika mba hanatsoaka azy eo an-tanan'ny mpanjakan'i Siria? 	
11O	22	4	0,00000	 Dia hoy izy tamin'i Josafata: Mba hiaraka amiko hamely an'i Ramota any Galaada va hianao? Ka hoy ny navalin'i Josafata tamin'ny mpanjakan'Israely: Hahazo ahy ny hahazo anao, ary hihatra amin'ny oloko ny hihatra amin'ny olonao, ary hihatra amin'ny soavaliko ny hihatra amin'ny soavalinao. 	
11O	22	5	0,00000	 Ary tamin'izay Josafata niteny tamin'ny mpanjakan'Israely hoe: Miangavy anao aho, mba hanontany ny tenin'ny Tompo ankehitriny. 	
11O	22	6	0,00000	 Dia novorin'ny mpanjakan'Israely ny mpaminany tokony ho efa-jato lahy, ka hoy izy tamin'izy ireo: Handeha hamely an'i Ramota any Galaada va aho, sa tokony hijanona? Ka hoy ny navalin'ireo: Mandehana, fa atolotry ny Tompo eo an-tanan'ny mpanjaka izany. 	
11O	22	7	0,00000	 Nefa hoy Josafata: Moa tsy misy mpaminanin'ny Tompo intsony va eto, azontsika anontaniana koa? 	
11O	22	8	0,00000	 Dia hoy ny mpanjakan'Israely namaly an'i Josafata: Mbola misy lehilahy anankiray ihany eto, azontsika anontaniana amin'ny Tompo, dia Mikea, zanak'i Jemlà; nefa halako izy, satria tsy mba maminany soa ho ahy, fa loza ihany. Ka hoy Josafata: Aza manao izany, ry mpanjaka. 	
11O	22	9	0,00000	 Izay ny mpanjakan'Israely vao niantso eonoka anankiray, nilazany hoe: Asaovy mankatý miaraka amin'izay Mikea zanak'i Jemlà.	
11O	22	10	0,00000	 Tamin'izany ny mpanjakan'Israely sy Josafata mpanjakan'i Jodà, samy efa tafapetraka eo amin'ny seza fiandrianany, sy samy efa niakanjo ny akanjony avy, teo amin'ny kianja anoloan'ny vavahadin'i Samaria; ary ny mpaminany rehetra, samy naminany teo anatrehan'izy ireo. 	
11O	22	11	0,00000	 Sedesisa zanak'i Kanaana nanao tandro-by ho azy, ka nilaza hoe: Izao no lazain'ny Tompo: Ireto tandroka ireto no hanotoanao ny Siriana, mandra-paharingany. 	
11O	22	12	0,00000	 Ny mpaminany rehetra koa naminany torak'izany, ka nanao hoe; Miakara any Ramota any Galaada, ka maharese, satria hatolotry ny Tompo eo an-tanan'ny mpanjaka izany.	
11O	22	13	0,00000	 Ary ilay iraka lasa niantso an'i Mikea dia niteny taminy nanao hoe: Indro fa iray teny avokoa ny mpaminany izao, samy milaza soa ho an'ny mpanjaka, ka mba ampifanaraho amin'ny azy ireo tsirairay avy koa ny teninao, mba milazà soa. 	
11O	22	14	0,00000	 Fa hoy ny navalin'i Mikea: Velona Iaveh! dia izay holazain'ny Tompo amiko ihany no hambarako koa. 	
11O	22	15	0,00000	 Nony tonga teo amin'ny mpanjaka izy, dia hoy ny mpanjaka taminy: Handeha hanafika an'i Ramota any Galaada va isika, ry Mikea, sa tokony hijanona kosa? Ary hoy ny navaliny azy: Mandehana, maharese, fa hatolotry ny Tompo eo an-tanan'ny mpanjaka izany! 	
11O	22	16	0,00000	 Fa hoy ny mpanjaka taminy: Impiry no hiangaviako anao, mba tsy hilaza amiko, amin'ny anaran'ny Tompo, afa-tsy ny marina ihany? 	
11O	22	17	0,00000	 Dia hoy ny navalin'i Mikea: Indreny Israely rehetra hitako miely eny an-tendrombohitra toy ny ondry tsy misy mpiandry, ka hoy Iaveh: Tsy manan-tompo ireo olona ireo, ka aoka samy hody soa amantsara any an-tranony avy. 	
11O	22	18	0,00000	 Ary hoy ny mpanjakan'Israely tamin'i Josafata: Tsy efa voalazako taminao va? Tsy mba maminany soa ho ahy io, fa ny loza ihany.	
11O	22	19	0,00000	 Dia hoy Mikea: Henoy ary ny tenin'ny Tompo: Efa hitako Iaveh nipetraka teo amin'ny seza fiandrianany ary ny tafiky ny lanitra rehetra nitsangana teo akaikiny teo an-kavanany sy teo an-kaviany. 	
11O	22	20	0,00000	 Ary hoy Iaveh: Iza no hanambaka an'i Akaba mba hiakarany any Ramota any Galaada hahafaty azy any? Dia namaly izy ireo, nefa ny iray toy izao, ny iray toy izao. 	
11O	22	21	0,00000	 Tamin'izay dia tonga ny fanahy, nitoetra teo anatrehan'ny Tompo ka nanao hoe: Izaho no hanambaka azy. Fa hoy Iaveh taminy: Hataonao ahoana? 	
11O	22	22	0,00000	 Ary hoy ny navaliny: Hivoaka aho, ka ho tonga fanahy mandainga eo am-bavan'ny mpaminany rehetra. Dia hoy Iaveh: hanambaka azy hianao, sady hahomby amin'izany, ka mivoaha ary, ataovy izany. 	
11O	22	23	0,00000	 Koa indro, Iaveh nanisy fanahy mandainga eo am-bavan'ireo mpaminaninao rehetra eo ireo. Ary Iaveh efa nanonona loza hanjo anao. 	
11O	22	24	0,00000	 Fa nanatona kosa Sedesiasa zanak'i Kanaana, ka namely ny takolak'i Mikea ary nanao hoe: Fa taiza leity no nivoahan'ny fanahin'ny Tompo tamiko, hiteny amin'ialahy a? 	
11O	22	25	0,00000	 Ary hoy ny navalin'i Mikea: Ho hitanao izany, amin'ilay andro handehandehananao isan'efi-trano hierenao. 	
11O	22	26	0,00000	 Dia hoy ny mpanjakan'Israely: Raiso Mikea ka ento any amin'i Amona governoran'ny tanàna sy amin'i Joasa zanaky ny mpanjaka, 	
11O	22	27	0,00000	 lazao hoe: Izao no lazain'ny mpanjaka: Ataovy an-tranomaizina ity olona ity ka mofom-pahoriana aman-dranom-pahoriana no amelomy azy, mandra-piveriko soa amantsara. 	
11O	22	28	0,00000	 Fa hoy kosa Mikea: Tsy niteny tamin'ny alalako Iaveh matoa tafaverina soa amantsara hianao. Sady nampiany hoe: Samia mihaino izany hianareo vahoaka rehetra. 	
11O	22	29	0,00000	 Dia niakatra nankany Ramota any Galaada ny mpanjakan'Israely sy Josafata mpanjakan'i Jodà. 	
11O	22	30	0,00000	 Ary hoy ny mpanjakan'Israely tamin'i Josafata: Hanao fitafiana hafa aho no handroso any amin'ny ady, fa hianao kosa ny akanjonao ihany entina. Dia nanao fitafiana hafa ny mpanjakan'Israely, ka nandroso tany amin'ny ady. 	
11O	22	31	0,00000	 Ary nisy didy nomen'ny mpanjakan'i Siria an'ireo roa amby telopolo lahy, lehiben'ny an-kalesiny nataony hoe: Aza mamely na ny kely na ny lehibe fa ny mpanjakan'Israely ihany. 	
11O	22	32	0,00000	 Nony nahatazana an'i Josafata ny lehiben'ny kalesy, dia nanao hoe: Iny tokoa ny mpanjakan'Israely; sady nitodika nanatrika azy izy hamely azy. Niantso mafy Josafata. 	
11O	22	33	0,00000	 Ka nony hitan'ny lehiben'ny kalesy fa tsy ny mpanjakan'Israely io, dia nivily niala taminy. 	
11O	22	34	0,00000	 Tamin'izay nisy kosa lehilahy anankiray, nandefa kitoatoa ny zana-tsipìkany, ka nahavoa ny mpanjakan'Israely, teo anelanelan'ny fikatonan'ny akajom-piadiana sy ny fiarovan-tratrany. Dia hoy ny mpanjaka tamin'ny mpampandeha kalesiny: Ahodino ka ento miala eto amin'ny ady aho, fa voa. 	
11O	22	35	0,00000	 Ary nihamafy ny ady tamin'izany andro izany; notohanana ihany ny mpanjaka, hitsangana teo ambony kalesiny, tandrifin'ny Siriana, ary maty izy nony hariva; ny ra tamin'ny ratrany, niraraka tao anaty kalesy. 	
11O	22	36	0,00000	 Nony efa ho faty ny masoandro, niely eran'ny toby izao antsoantso izao: Samia mody any an-tanànany avy, samia mody any amin'ny taniny avy! 	
11O	22	37	0,00000	 Toy izany no nahafatesan'ny mpanjaka. Nentina ho any Samaria izy, dia nalevina tany Samaria ny mpanjaka. 	
11O	22	38	0,00000	 Nony nosasana tao am-parihin'i Samaria ny kalesy dia nolelafin'ny alika ny ran'i Akaba, ary nandro teo ny vehivavy janga araka ny teny voalazan'ny Tompo. 	
11O	22	39	0,00000	 Ny sisa tamin'ny asan'i Akaba, mbamin'izay rehetra nataony, ny trano ivoara naoriny, ny tanàna rehetra naoriny, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
11O	22	40	0,00000	 Nodimandry any amin'ny razany Akaba, ary Okoziasa zanany no nanjaka nandimby azy. 	
11O	22	41	0,00000	 Tamin'ny taona fahefatr'i Akaba mpanjakan'Israely no nahatongavan'i Josafata zanak'i Asà ho mpanjakan'i Jodà. 	
11O	22	42	0,00000	 Dimy amby telopolo taona Josafata, fony tonga mpanjaka, ary dimy amby roapolo taona no nanjakany tao Jerosalema. Ny anaran-dreniny dia Azoba, zanak'i Salaia. 	
11O	22	43	0,00000	 Nandeha tamin'ny làlana rehetra nalehan'i Asà rainy izy, sady tsy nivily tamin'izany, fa nanao izay mahitsy eo imason'ny Tompo. 	
11O	22	44	0,00000	 Saingy ny fitoerana avo tsy rava, ny vahoaka mbola nanohy ny fanateran-tsorona aman-java-manitra eny amin'ny fitoerana avo. 	
11O	22	45	0,00000	 Ary Josafata nihavana amin'ny mpanjakan'Israely. 	
11O	22	46	0,00000	 Ny sisa tamin'ny asan'i Josafata, ny herim-po nasehony, ny ady nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
11O	22	47	0,00000	 Nofongorany hiala amin'ny tany ny mpijangajanga sisa izay nijanona teo, tamin'ny andron'i Asà rainy. 	
11O	22	48	0,00000	 Tsy nisy mpanjaka tany Edoma fahizany, fa governora no solo-mpanjaka. 	
11O	22	49	0,00000	 Nanao sambon'i Tarsisa folo Josafata mba hankany Ofira haka volamena, nefa tsy nankany izy, fa fefika tao Asiongabera ny sambo. 	
11O	22	50	0,00000	 Dia hoy Okoziasa zanak'i Akaba tamin'i Josafata: Avelao ny mpanompoko hiaraka amin'ny mpanomponao eny an-tsambo. Nefa tsy nety Josafata. 	
11O	22	51	0,00000	 Ary nodimandry any amin'ny razany Josafata, ka nalevina ao amin'ny razany, ao an-tanànan'i Davida rainy, dia Jorama zanany lahy no nanjaka nandimby azy. 	
11O	22	52	0,00000	 Tamin'ny taona fahafito ambin'ny folon'i Josafata mpanjakan'i Jodà no vao tonga mpanjakan'Israely tany Samaria Okoziasa zanak'i Akaba, ary roa taona no nanjakany tamin'Israely. 	
11O	22	53	0,00000	 Nanao izay ratsy eo imason'ny Tompo izy, dia nandeha tamin'ny làlan-dreniny ary tamin'ny làlan'i Jeroboama zanak'i Nabata, izay nampanota an'Israely. 	
11O	22	54	0,00000	 Nanompo an'i Baala izy, ary niankohoka teo anatrehany ka nampahatezitra an'ny Tompo Andriamanitr'Israely tahaka izay rehetra nataon-drainy ihany.	
12O	1	1	0,00000	[NY ARETIN'I OKOZIASA SY NY FAHAFATESANY NAMBARAN'I ELIA MIALOHA] Nony maty Akaba dia niodina tamin'Israely Moaba.	
12O	1	2	0,00000	 Ary Okoziasa potraka avy eny am-baravaran-kely makarakara, teo amin'ny efitranony ambony, any Samaria, ka narary. Nandefa iraka izy, ary nanao taminy hoe: Mandehana hianareo manontany amin'i Beela-Zeboba andriamanitr'i Akarona raha ho sitrana amin'ity aretiko ity aho. 	
12O	1	3	0,00000	 Fa hoy kosa ny anjelin'ny Tompo tamin'i Elia Tesbita: Mitsangàna hianao, ka miakara hitsena ny iraky ny mpanjakan'i Samaria, dia izao no lazao amin'izy ireo: Moa ny tsy fisian'Andriamanitra any amin'Israely va no andehananareo hanontany amin'i Beela-Zeboba andriamanitr'i Akarona? 	
12O	1	4	0,00000	 Noho izany, izao no lazain'ny Tompo: Tsy hidina hiala eo am-parafara niakaranao hianao fa ho faty tokoa. Dia lasa Elia. 	
12O	1	5	0,00000	 Niverina ho any amin'ny mpanjaka ireto irany, ka hoy izy tamin'izy ireo: Fa nahoana no miverina hianareo? 	
12O	1	6	0,00000	 Ary hoy ny navalin'ireo taminy: Nisy lehilahy niakatra nitsena anay, nanao taminay hoe: Mandehana miverina any amin'ny mpanjaka naniraka anareo, ka lazao aminy hoe: Izao no lazain'ny Tompo: Moa ny tsy fisian'Andriamanitra ao amin'Israely va no anirahanao hanontany amin'i Beela-Zeboba andriamanitr'i Akarona? Noho izany, tsy hidina hiala eo am-parafara niakaranao hianao, fa ho faty mihitsy. 	
12O	1	7	0,00000	 Dia hoy Okoziasa tamin'izy ireo: Manao ahoana no endriky ny lehilahy izay niakatra nitsena anareo izay, sy nilaza izany teny izany taminareo? 	
12O	1	8	0,00000	 Ka hoy izy ireo: Lehilahy voloina izay izy, ary nisy fehin-kibo hoditra tamin'ny valahany. Dia hoy Okoziasa: Elia Tesbita izay. 	
12O	1	9	0,00000	 Niaraka tamin'izay, nirahiny ho any aminy ny mpifehy dimampolo anankiray mbamin'ny dimampolo fehiny. Dia niakatra io mpifehy io, nankeo amin'i Elia ka indro izy nipetraka teo an-tampon-tendrombohitra, ary hoy izy taminy hoe: Ry olon'Andriamanitra ô! midina hianao, hoy ny mpanjaka. 	
12O	1	10	0,00000	 Fa izao no navalin'i Elia an'ity mpifehy dimampolo: Raha olon'Andriamanitra aho, aoka hilatsaka avy any an-danitra ny afo handoro anao sy ny dimampolo fehinao. Dia nilatsaka avy any an-danitra ny afo nandoro azy io sy ny dimampolo fehiny. 	
12O	1	11	0,00000	 Naniraka mpifehy dimampolo hafa indray anefa ny mpanjaka, nomban'ny dimampolo fehiny. Ka dia niteny io mpifehy io, nanao tamin'i Elia hoe: Ry olon'Andriamanitra ô, midìna faingana hianao, hoy ny mpanjaka. 	
12O	1	12	0,00000	 Fa hoy ny navalin'i Elia tamin'izy ireo: Raha olon'Andriamanitra aho, aoka hilatsaka avy any an-danitra ny afo handoro anao sy ny dimampolo fehinao. Dia nilatsaka avy any an-danitra ny afon'Andriamanitra, ka nandoro an'io sy ny dimampolo fehiny. 	
12O	1	13	0,00000	 Mbola naniraka mpifehy dimampolo fanintelony indray Okoziasa nomban'ny dimampolo fehiny. Dia niakatra io mpifehy dimampolo fahatelo io, ka rahefa tonga dia nandohalika teo anatrehan'i Elia, ary niteny taminy tamim-pitarainana hoe: Ry olon'Andriamantira ô, mihanta aminao aho, aoka ho sarobidy eo imasonao ny aiko sy ny ain'ireto dimampolo lahy mpanomponao. 	
12O	1	14	0,00000	 Indro fa efa nilatsaka ny afo avy any an-danitra sy nandoro azy roa lahy mpifehy dimampolo talohako, mbamin'ny dimampolo fehiny, fa ankehitriny kosa, aoka ho sarobidy eo imasonao ny aiko. 	
12O	1	15	0,00000	 Dia hoy ilay anjelin'ny Tompo tamin'i Elia: Miaraha midina amin'io, ary aza matahotra eo anatrehany. Koa niainga izy, ka niara-nidina taminy ho any amin'ny mpanjaka, 	
12O	1	16	0,00000	 ary nilaza taminy hoe: Izao no lazain'ny Tompo: Noho hianao nandefa iraka hanontany amin'i Beela-Zeboba, andriamanitr'i Akarona: Moa tsy misy Andriamanitra any amin'Israely izay azo anontaniana ny teniny? - koa noho izany, dia tsy hidina hiala eo am-parafara niakaranao hianao, fa ho faty mihitsy. 	
12O	1	17	0,00000	 Dia maty Okoziasa araka ny tenin'ny Tompo izay nolazain'i Elia, ka Jorama no tonga mpanjaka nandimby azy, tamin'ny taona faharoan'i Jorama, mpanjakan'i Jodà, zanak'i Josafata, fa tsy nanana zanaka izy.	
12O	1	18	0,00000	 Ny sisa tamin'ny asan'i Okoziasa mbamin'izay nataony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany?	
12O	2	1	0,00000	[NY NAMPIAKARANA AN'I ELIA HO ANY AN-DANITRA - NY AMIN'I ELISEA: VOALOHAM-PAHAGAGANA NATAONY] Nony nampakarin'ny Tompo ho any an-danitra amin'ny tafio-drivotra Elia, dia niara-nandeha avy any Galgala Elia sy Elisea. 	
12O	2	2	0,00000	 Ary hoy Elia tamin'i Elisea: Mijanòna eto raha sitrakao, fa irahin'ny Tompo ho tafahatra any Betela aho. Fa hoy kosa ny navalin'i Elisea: Velona Iaveh ary velona ny ainao! tsy handao anao mihitsy aho! Dia nidina nankany Betela izy ireo. 	
12O	2	3	0,00000	 Ary nivoaka nankeo amin'i Elisea ireo zanaky ny mpaminany tao Betela, ka nanao taminy hoe: Fantatrao va fa halain'ny Tompo anio ny tomponao, avy eo ambonin'ny lohanao? Dia hoy ny navaliny: Mahalala izany ihany koa aho, fa mangina hianareo. 	
12O	2	4	0,00000	 Ary hoy Elia taminy: Ry Elisea ô! mijanona eto, raha sitrakao, fa irahin'ny Tompo ho any Jerikao aho. Fa hoy ny navaliny: Velona Iaveh, ary velona ny ainao, tsy handao anao aho! Dia tonga tany Jerikao izy ireo. 	
12O	2	5	0,00000	 Ary nanatona an'i Elisea ireo zanaky ny mpaminany tao Jerikao, ka nanao taminy hoe: Fantatrao va fa halain'ny Tompo anio ny tomponao, avy eo ambonin'ny lohanao? Dia hoy ny navaliny: Mahalala izany ihany koa aho, fa mangina hianareo. 	
12O	2	6	0,00000	 Ary hoy Elia taminy: Mijanona eto raha sitrakao, fa irahin'ny Tompo ho any Jordany aho. Fa hoy ny navaliny: Velona Iaveh ary velona ny ainao! tsy handao anao aho! Koa niara-nandeha izy roa lahy. 	
12O	2	7	0,00000	 Nisy dimampolo lahy tamin'ny zanaky ny mpaminany nanaraka azy, ary nipetraka eny lavitra eny tandrify azy, ary izy roa lahy dia nijanona teo amoron'i Jordany. 	
12O	2	8	0,00000	 Dia nalain'i Elia ny kapaotiny; nahorony nikapohany ny rano, izay nisaraka roa teo an-daniny avy, ary izy roa lahy nita tamin'ny tany maina. 	
12O	2	9	0,00000	 Nony tafita izy ireo dia hoy Elia tamin'i Elisea: Angataho izay tianao hataoko aminao, alohan'ny hangalana ahy aminao. Ary hoy ny navalin'i Elisea: Ny mba hahazo anjara roa amin'ny fanahinao. 	
12O	2	10	0,00000	 Ka hoy Elia: Mangataka zava-tsarotra hianao; kanefa raha mahita ahy hianao amin'ny hangalana ahy hiala aminao, dia ho tonga aminao izany; fa raha tsy izany kosa dia tsy ho tonga izany.	
12O	2	11	0,00000	 Mbola nanohy ny diany sady niresaka eny izy ireo; dia indro nisy kalesy afo sy soavaly afo nampisaraka azy roa lahy, ka niakatra ho any an-danitra tamin'ny tafio-drivotra Elia. 	
12O	2	12	0,00000	 Sady nijery Elisea no niantso hoe: Ry ikaky ô, ry ikaky ô! Kalesin'Israely sy mpitaingi-tsoavaliny! dia tsy nahita azy intsony izy. Tamin'izay nalainy ny fitafiany, notriariny roa, 	
12O	2	13	0,00000	 ary noraisiny ny kapaotin'i Elia izay nitambotsotra niala taminy. Rahefa izay dia teo amin'i Jordany izy dia nijanona teo amorony. 	
12O	2	14	0,00000	 Noraisiny ny kapaotin'i Elia izay nitambotsotra niala taminy, nikapohany ny rano, ka hoy izy: Aiza Iaveh Andriamanitr'i Elia! Aiza izy! Ary nony nokapohiny ny rano, dia nisaraka roa ho eo an-daniny avy, ka nita Elisea.	
12O	2	15	0,00000	 Nahatazana azy ireo zanaky ny mpaminany izay any Jerikao tandrify azy, ka nanao hoe: Mipetraka ao amin'i Elisea ny fanahin'i Elia. Sady nandeha nitsena azy izy ireo sy niankohoka tamin'ny tany teo anatrehany, 	
12O	2	16	0,00000	 ary nanao taminy hoe: Indro dimampolo lahy mahery fo eto amin'ny mpanomponao, ka aoka handeha hitady ny tomponao izy ireo, fa angamba nofaohin'ny fanahin'ny Tompo izy ka natsipiny any amin'ny tendrombohitra anankiray, na any amin'ny lohasaha anankiray. 	
12O	2	17	0,00000	 Nefa mbola noteren'izy ireny mafy ihany ka safo-kenatra aza izy, ka nanao hoe: Iraho izy. Dia nirahin'izy ireo izy dimampolo lahy, ka nikaroka hateloana, nefa tsy nahita azy. 	
12O	2	18	0,00000	 Nony tafaverina teo amin'i Elisea ireo, fa nitoetra tao Jerikao izy, dia hoy izy tamin'ireo: Tsy efa nilazako va hianareo fa hoe: Aza mandeha. 	
12O	2	19	0,00000	 Ary hoy ny olona tao an-tanàna, tamin'i Elisea: Araka izao hitan'ny tompoko, dia tsara honenana ity tanàna ity, saingy ratsy rano, sady tsy mahavokatra ny tany. 	
12O	2	20	0,00000	 Ka hoy izy: Itondray lovia vaovao aho, asio sira ao anatiny. Dia nitondran'ny olona izany izy. 	
12O	2	21	0,00000	 Nandeha nankany amin'ny fiandohan'ny rano sy nanipy sira tao izy nanao hoe: Izao no lazain'ny Tompo: Indro ataoko mahasalama ireto rano ireto, ka tsy hisy fahafatesana na tsy fahavokarana hiseho avy ao intsony. 	
12O	2	22	0,00000	 Dia tonga mahasalama ny rano mandrak'androany araka ny teny nolazain'i Elisea. 	
12O	2	23	0,00000	 Niakatra avy tao izy dia nankany Betela; ary raha mbola niakatra teny an-dàlana izy, dia nisy ankizilahy madinika nivoaka avy ao an-tanàna, naniratsira azy hoe: Miakara, ry ilay sola, miakara, ry ilay sola; 	
12O	2	24	0,00000	 dia niherika nijery an'ireo izy, ka nanozona azy tamin'ny anaran'ny Tompo. Ary nisy orsa roa nivoaka avy tao anaty ala, ka namiravira ny roa amby efapolo tamin'ireo ankizy ireo. 	
12O	2	25	0,00000	 Avy ao izy dia nankany an-tendrombohitra Karmela; avy ao indray dia niverina ho any Samaria.	
12O	3	1	0,00000	[JORAMA MPANJAKAN'ISRAELY - NY NANAFIHANA NY MADIANITA] Tamin'ny taona fahavalo ambin'ny folon'i Josafata mpanjakan'i Jodà, no tonga mpanjakan'Israely tao Samaria Jorama zanak'i Akaba, ary roa ambin'ny folo taona no nanjakany. 	
12O	3	2	0,00000	 Nanao izay ratsy eo imason'ny Tompo izy, nefa kosa tsy dia tahaka an-drainy aman-dreniny tsy akory, satria nesoriny ilay tsangam-baton'i Baala nataon-drainy. 	
12O	3	3	0,00000	 Fa nikiry tamin'ny fahotan'i Jeroboama zanak'i Nabata nampanota an'Israely izy, ka tsy nialany izany.	
12O	3	4	0,00000	 Ary nanana biby fiompy Mesa mpanjakan'i Moaba, ka nandoa zanak'ondry iray hetsy sy ondralahy iray hetsy, mbamin'ny volony koa, ho an'ny mpanjakan'Israely. 	
12O	3	5	0,00000	 Nony maty anefa Akaba dia niodina tamin'ny mpanjakan'Israely ny mpanjakan'i Moaba. 	
12O	3	6	0,00000	 Ka nivoaka avy tao Samaria Jorama mpanjaka, tamin'izany andro izany, nampanao matso an'Israely rehetra. 	
12O	3	7	0,00000	 Niainga nandeha izy, ka nampilaza tamin'i Josafata mpanjakan'i Jodà hoe: Niodina tamiko ny mpanjakan'i Moaba ka mba hiaraka amiko hiady amin'i Moaba va hianao? Ary hoy ny navalin'i Josafata: Eny handeha aho, fa ny tenako dia toy ny tenanao ihany, ny oloko dia toy ny olonao, ny soavaliko toy ny soavalinao.	
12O	3	8	0,00000	 Dia hoy koa izy: Iza no làlana hombantsika? Ka hoy Jorama: Ilay làlan'ny efitr'i Edoma.	
12O	3	9	0,00000	 Dia niainga ny mpanjakan'Israely sy ny mpanjakan'i Jodà ary ny mpanjakan'i Edoma. Nony nandeha lalan-kafitoana izy ireo, dia tsy nisy rano ho an'ny tafika sy ny biby nomba azy,	
12O	3	10	0,00000	 ka hoy ny mpanjakan'Israely: Indrisy, ny hanolotra azy eo an-tanan'i Moaba no niantsoan'ny Tompo an'ireto mpanjaka telo ireto!	
12O	3	11	0,00000	 Fa hoy kosa Josafata: Tsy misy mpaminanin'ny Tompo va eto, azontsika anontaniana amin'ny Tompo? Dia namaly ny anankiray tamin'ny mpanompon'ny mpanjakan'Israely nanao hoe: Eto ihany Elisea zanak'i Safata ilay mpampidina rano tamin'ny tanan'i Elia.	
12O	3	12	0,00000	 Ka hoy Josafata: Ao amin'izy iny ny tenin'ny Tompo. Dia nidina nankany aminy ny mpanjakan'Israely sy Josafata mpanjakan'i Jodà, ary ny mpanjakan'i Edoma.	
12O	3	13	0,00000	 Dia hoy Elisea tamin'ny mpanjakan'Israely: Mba mitady inona atý amiko koa ity hianao? Any amin'ny mpaminanin-drainao sy amin'ny mpaminanin-dreninao aleha. Fa hoy ny mpanjakan'Israely taminy: Tsia, fa ny hanoloran'ny Tompo an'ireto mpanjaka telo ireto eo an-tanan'i Moaba no niantsoany azy.	
12O	3	14	0,00000	 Ary hoy Elisea: Velona Iavehn'ny tafika izay itsanganako eo anatrehany, fa raha tsy ny fanajako an'i Josafata mpanjakan'i Jodà, dia tsy nasiako raharaha akory hianao, na nojereko akory aza.	
12O	3	15	0,00000	 Fa izao, angalao mpitendry harpa aho. Ary nony nitendry ilay mpitendry harpa, dia nanindry an'i Elisea ny tanan'ny Tompo,	
12O	3	16	0,00000	 ka hoy izy: Izao no lazain'ny Tompo: Manaova lavadavaka amin'ity lohasaha ity.	
12O	3	17	0,00000	 Fa izao no lazain'ny Tompo: Tsy hahita rivotra ary tsy hahita ranonorana hianareo, nefa ho feno rano ity lohasaha ity, ka hisotro hianareo, dia hianareo sy ny biby fiompinareo ary ny bibinareo.	
12O	3	18	0,00000	 Mbola zavatra kely eo imason'ny Tompo anefa izany: hatolony eo an-tànanareo Moaba,	
12O	3	19	0,00000	 ka horavanareo ny tanàna mimanda rehetra sy ny tanàna soa indrindra rehetra, hokapainareo ny hazo mamoa rehetra, hotampenanareo ny loharano rehetra, ary hataonareo kilaototo amin'ny vato ny tanimboly soa rehetra.	
12O	3	20	0,00000	 Nony maraina, tamin'ny fotoana fanaterana ny fanatitra, dia indro tonga tokoa ny rano, tamin'ny làlan'i Edoma, ka feno rano ny tany.	
12O	3	21	0,00000	 Nony ren'ny Moabita rehetra fa niakatra hiady aminy ireo mpanjaka ireo, dia nantsoiny ny lehilahy rehetra mahahetra ny hetran-tsabatra ary mihoatra noho ireo aza, ka naka toerana hiadiana teo amin'ny sisin-tany izy.	
12O	3	22	0,00000	 Nifoha maraina koa izy ireo, ary nony notarafin'ny masoandro ny rano, dia mena tahaka ny ra no nahitany ny rano tandrify azy.	
12O	3	23	0,00000	 Ka hoy izy: Ra io! Nifandringana ireo mpanjaka ireo, nifamely izy samy izy, ka baboy amin'izao, ry Moabita ô!	
12O	3	24	0,00000	 Dia nandroso ho any amin'ny tobin'Israely izy ireo. Kanjo nitsangana Israely namely ny Moabita, izay vaky nandositra teo anoloany. Dia nitsofohany nasiana hatrany amin'ny taniny Moaba.	
12O	3	25	0,00000	 Noravany ny tanànany, samy nanipy vato iray tamin'ny tanimboly soa rehetra dia nataony tototra; notampenany ny loharano rehetra; nokapainy ny hazo mamoa rehetra, ary tsy nisy tavela na inona na inona tao Kir-Karoseta afatsy ny vato, fa voahodidin'ny mpandefa antsamotady sy nasiany.	
12O	3	26	0,00000	 Nony hitan'ny mpanjakan'i Moaba fa tsy tantiny ny ady, dia naka fiton-jato lahy mitan-tsabatra voatsoaka homba azy izy hanavatsava hatrany amin'ny mpanjakan'i Edoma, nefa tsy afa-nanao izany izy ireo.	
12O	3	27	0,00000	 Tamin'izay izy naka ity zanany lahimatoa, efa natao hanjaka handimby azy, ka nateriny ho sorona dorana teo ambony manda. Tezitra nisafoaka terý Israely ka nilaozany teo ny mpanjakan'i Moaba fa niverina ho any amin'ny taniny izy.	
12O	4	1	0,00000	[FAHAGAGANA NATAON'I ELISEA: NY DILOILON'ILAY VEHIVAVY MPITONDRATENA - ILAY VEHIVAVY SONAMITA SY NY ZANANY - ILAY HANINA MAHAFATY TAO AM-BILANY - NY MOFO LAFARINA ROAPOLO] Nisy vehivavy anankiray vadin'ny iray amin'ny zanaky ny mpaminany, nitaraina tamin'i Elisea, nanao hoe: Maty ny vadiko mpanomponao, ary fantatrao fa natahotra an'ny Tompo ny mpanomponao ary tonga haka ny zanako roa ho andevony ny tompon-trosa izao.	
12O	4	2	0,00000	 Dia hoy Elisea taminy: Inona no azoko atao ho anao? Lazao hoe izay anananao ao an-trano. Ary hoy ny navalin-dravehivavy: Tsy manana na inona na inona ao an-trano ny ankizivavinao afa-tsy diloilo iray tavoara monja. 	
12O	4	3	0,00000	 Ka hoy izy: Mandehana mindran-tavoara amin'ny mifanolo-bodirindrina aminao rehetra, dia tavoara foana, ka aza atao vitsy loatra. 	
12O	4	4	0,00000	 Ary rahefa tafiditra hianao, dia mirindrina aman-trano ao, hianao sy ny zanakao, ka aidino amin'izay tavoara rehetra eo ny diloilo, ary isaky ny misy feno dia atokany. 	
12O	4	5	0,00000	 Dia nandao azy ravehivavy; ary nirindrina aman-trano tao izy sy ireo zanany, ka ireo zanany moa nitondra ny tavoara nankeo aminy, izy kosa nampidina ny diloilo. 	
12O	4	6	0,00000	 Rahefa feno ny tavoara dia hoy izy tamin-janany: Mbola itondray tavoara aho. Fa hoy ny navalin'ny zanany: Tsy misy tavoara intsony. Dia nitsahatra ny diloilo. 	
12O	4	7	0,00000	 Koa lasa nilaza izany tamin'ilay olon'Andriamanitra izy ary hoy izy: Mandehana amidio ny diloilo hanefanao ny trosan'olona aminao, dia hivelomanao sy ny zanakao ny sisa. 	
12O	4	8	0,00000	 Indray andro Elisea nandalo tany Sonama. Ary nisy vehivavy mpanan-karena anankiray tao niangavy mafy taminy hisakafo, ka isaky ny nandalo izy dia nankao aminy hisafako. 	
12O	4	9	0,00000	 Ary hoy ravehivavy tamin'ny lahy: Indro fantatro fa olo-masin'Andriamanitra iny mpandalo eto amintsika matetika iny. 	
12O	4	10	0,00000	 Ka handeha isika hanao efitrano kely avo manolotra ny rindrina, ho azy, dia hasiantsika farafara iray, latabatra iray, seza iray, ary fanaovan-jiro iray ao, ho azy, mba hihatahany isaky ny tonga aty amintsika izy. 	
12O	4	11	0,00000	 Dia tonga tao Sonama Elisea indray andro ka nipetraka tao amin'ilay efi-trano avo sy nandry tao. 	
12O	4	12	0,00000	 Ary hoy izy tamin'i Giezi mpanompony: Antsoy ilay vehivavy Sonamita. Dia nantsoin'i Giezi ka nandroso nankeo anatrehany. 	
12O	4	13	0,00000	 Ary hoy Elisea tamin'i Giezi: Lazao azy kely izao: Indro nikarakara anay tamin'izao zavatra rehetra izao hianao, ka inona kosa no mety hatao ho anao? Tianao va ny hiresahako amin'ny mpanjaka na amin'ny filohan'ny tafika mba ho anao? Dia hoy ny navalin-dravehivavy: Efa monina eto amin'ny fireneko aho. 	
12O	4	14	0,00000	 Ary hoy Elisea: Ka inona ary no hatao ho azy? Dia hoy ny navalin'i Giezi: Zanaka no tsy ananany ary ny lahy efa antitra. 	
12O	4	15	0,00000	 Ary hoy Elisea: Antsoy ary izy. Dia nantsoiny izy ka nijanona teo am-baravarana; 	
12O	4	16	0,00000	 ka hoy Elisea taminy: Raha afaka herintaona amin'izao fotoana izao dia hisafosafo zazalahy hianao. Fa hoy izy: Tsia, aza dia laingainao ny ankizivavinao, ry olon'Andriamanitra tompoko. 	
12O	4	17	0,00000	 Ary nanana anaka ravehivavy, ka tera-dahy nony afaka herintaona tamin'izany fotoana izany, araka ny voalazan'i Elisea taminy. 	
12O	4	18	0,00000	 Dia nihalehibe ny zaza. Ary indray andro, nankany amin-drainy tany amin'ny mpijinja vary izy, 	
12O	4	19	0,00000	 ka nanao tamin-drainy hoe: Izany an-dohako! Izany an-dohako! Dia hoy rainy tamin'ny mpanompony: Ento any amin-dreniny izy. 	
12O	4	20	0,00000	 Nony nentin'ny mpanompo sy nateriny tany amin-dreniny ilay zaza, dia nipetraka teo am-pofoan-dreniny mandra-pitataovovonana ny andro ary tamin'izay dia maty izy. 	
12O	4	21	0,00000	 Niakatra nampandry azy teo amin'ny farafaran'ilay olon'Andriamanitra ravehivavy, dia narindriny aman-trano tao ny zaza, ary nivoaka izy, 	
12O	4	22	0,00000	 dia niantso ny lahy, nanao hoe: Aza mahafady, alefaso mankaty amiko kely ny anankiray amin'ny mpanomponao sy ny anankiray amin'ny ampondravavy, hankanesako faingana amin'ilay olon'Andriamanitra, dia hiverina aho. 	
12O	4	23	0,00000	 Fa hoy ny lahy: Nahoana no hankanesanao any anio? Tsy tsinam-bolana izao, tsy andro sabata akory? Dia hoy ny navalin-dravehivavy: Aza manana ahiahy. 	
12O	4	24	0,00000	 Dia nasainy nasiana lasely ny ampondravavy, ary hoy izy tamin'ny mpanompony: Tariho làlana aho ka miaingà ary aza mampijanona ahy any an-dàlana, raha tsy efa izaho no nilaza taminao. 	
12O	4	25	0,00000	 Dia lasa izy, nankany amin'ilay olon'Andriamanitra tany an-tendrombohitra Karmela. Vao nahatazana azy teny lavidavitra teny ity olon'Andriamanitra dia nanao tamin'i Giezi mpanompony hoe: Indrý ilay vehivavy Sonamita, 	
12O	4	26	0,00000	 ka mandehana faingana, tsenao izy, ary ilazao hoe: Tsara ihany va hianao? Tsara ihany va ny vadinao? Tsara ihany va ny zanakao? Dia hoy ny navalin-dravehivavy: Eny. 	
12O	4	27	0,00000	 Nony vao tonga tany amin'ity olon'Andriamanitra tany an-tendrombohitra izy, dia namihina ny tongony. Nanatona hanifika azy Giezi, fa hoy ny olon'Andriamanitra: Avelao izy, fa difotr'alahelo ny fony, ary nafenin'ny Tompo tamiko izany, fa tsy nampahalalainy ahy. 	
12O	4	28	0,00000	 Dia hoy ravehivavy: Moa ve nangata-jaza tamin'ny tompoko aho? Tsy izao va no nataoko: Aza laingainao aho? 	
12O	4	29	0,00000	 Ary hoy Elisea tamin'i Giezi: Misikìna hianao, ento eny an-tànanao ny tehiko, dia mandehana. Ka raha mifanena amin'olona aza miarahaba azy; raha arahabain'olona aza mamaly azy. Dia apetraho eo amin'ny tavan'ny zaza ny tehiko, 	
12O	4	30	0,00000	 Fa hoy ny renin'ny zaza: Velona Iaveh! ary velona koa ny fanahinao! ka tsy ilaozako hianao. Koa nitsangana Elisea dia nanaraka azy. 	
12O	4	31	0,00000	 Nialoha azy ireo Giezi nametraka ny tehina tamin'ny tavan'ilay zaza nefa tsy nisy feo na famantaran'ny naharenesany. Ka niverina hitsena an'i Elisea izy, nilaza izany taminy, nanao hoe: Tsy nahatsiaro akory ny zaza. 	
12O	4	32	0,00000	 Nony tonga tao an-trano Elisea, indro maty ilay zaza ary nandry teo am-parafarany. 	
12O	4	33	0,00000	 Nony tafiditra izy dia nirindrina aman-trano tao izy roa lahy ary nivavaka tamin'ny Tompo Elisea. 	
12O	4	34	0,00000	 Dia niakatra nandry teo ambonin'ilay zaza Elisea: ny vavany nataony tamin'ny vavany, ny masony nataony tamin'ny masony, ny tànany nataony tamin'ny tànany, ny tenany niampatra teo amboniny, ka nihanafana ny tenan'ny zaza. 	
12O	4	35	0,00000	 Dia niala teo izy sy nandehandeha eran'ny trano, izay vao niakatra indray niampatra teo ambonin'ny zaza, ka nievina impito ny zaza, dia nihiratra ny mason'ny zaza. 	
12O	4	36	0,00000	 Dia niantso an'i Giezi Elisea nanao hoe: Antsoy ilay Sonamita. Nony nantsoiny izy dia nankao amin'i Elisea, ka hoy Elisea taminy: Raiso ny zanakao. 	
12O	4	37	0,00000	 Nandroso niankohoka tamin'ny tongony ravehivavy sady nihohoka tamin'ny tany, vao nandray ny zanany sy lasa nivoaka.	
12O	4	38	0,00000	 Niverina nankany Galgalà Elisea, ary nisy mosary tamin'ny tany. Nipetraka teo anatrehany ny zanaky ny mpaminany tamin'izany, ka hoy izy tamin'ny mpanompony: Ataovy eo an-tokoana ny vilany lehibe, dia mahandroa rò ho an'ny zanaky ny mpaminany. 	
12O	4	39	0,00000	 Ny iray tamin'izy ireo kosa nivoaka hitsongo anana tany an-tsaha, ka nahita sarisarim-boaloboka maniry ho azy dia nioty voatavomontan'ala tamin'io izy, nahafeno ny lambany. Nony tafaverina izy dia notetehiny madinika tao anaty vilany nisy ny hanina ireny, nefa tsy nahalala izany izy ireo. 	
12O	4	40	0,00000	 Kanjo nony noloarana hohanin'izy ireo izany, vao nihinana izy ireo, dia nikiakiaka nanao hoe: Misy mahafaty ao am-bilany, ry olon'Andriamanitra ô! ka tsy afa-nihinana izy ireo. 	
12O	4	41	0,00000	 Dia hoy Elisea: Itondray lafarina aho. Ary narotsany tao am-bilany izany, dia hoy izy: Arosoy amin'izao hohanin'ny olona. Izay vao tsy nisy nampaninona intsony tao am-bilany.	
12O	4	42	0,00000	 Nisy lehilahy anankiray avy any Baala-Salira nitondra mofo natao tamin'ny santabary ho an'ity olon'Andriamanitra, dia mofo orja roapolo, sy vary vaovao tao an-dasakany; ka hoy Elisea: Omeo ny olona hohaniny. 	
12O	4	43	0,00000	 Fa ny navalin'ny mpanompony: Hatao ahoana no fandroso izany eo anatrehan'ny olona zato? Fa hoy Elisea: Omeo ireo olona ireo hohaniny; fa izao no lazain'ny Tompo: Hihinana ny olona ary mbola hisy sisa tsy lany. 	
12O	4	44	0,00000	 Dia norosoana izy ireo ka nihinana, nefa mbola nisy sisa tsy lany araka ny tenin'ny Tompo.	
12O	5	1	0,00000	[FAHASITRANAN'I NAAMANA SIRIANA - SAZY NANJÒ AN'I GIEZI] Naamana, komandin'ny tafiky ny mpanjakan'i Siria dia lehilahy manam-pahefana sy tò teny eo amin'ny tompony, fa izy no namonjen'ny Tompo ny Siriana; nefa boka izany lehilahy matanjaka sy mahery fo izany. 	
12O	5	2	0,00000	 Fahizany kosa nisy Siriana nanao andiany ka nivoaka, ary nitondra zazavavy kely anankiray avy amin'ny tanin'Israely, izay tonga mpanompon'ny vadin'i Naamana. 	
12O	5	3	0,00000	 Ary hoy io tamin'ny tompovaviny: Raha mba any amin'ilay mpaminany any Samaria mantsy ny tompolahiko, dia hositranin'ny mpaminany amin'ny habokany tokoa! 	
12O	5	4	0,00000	 Ka lasa Naamana nilaza izany tamin'ny tompony, nanao hoe: Izao sy izao avy no nolazain'ilay zazavavy kely, avy any amin'ny tanin'Israely. 	
12O	5	5	0,00000	 Dia hoy ny mpanjakan'i Siria: Mankanesa any, ary hampitondraiko taratasy ny mpanjakan'Israely. Dia lasa izy, sady nitondra talenta volafotsy folo, sy volamena enina arivo sikla; ary akanjo impolo miova. 	
12O	5	6	0,00000	 Nateriny tamin'ny mpanjakan'Israely ilay taratasy izay misy manao hoe: Rahefa tonga atý aminao àry ity taratasy ity, dia indro hofantarinao fa nirahiko ho atý aminao Naamana mpanompoko, mba hositraninao amin'ny habokany. 	
12O	5	7	0,00000	 Nony voavakin'ny mpanjakan'Israely ny taratasy dia notriariny ny fitafiany, ka hoy izy: Izaho angaha Andriamanitra mahay mamono sy mamelona no anirahan'ilay iny olona ho atý amiko hositraniko amin'ny habokany? Fantaro sy zahaonareo fa filany ady amiko izao. 	
12O	5	8	0,00000	 Vao nandre Elisea olon'Andriamanitra fa hoe: notriarin'ny mpanjakan'Israely ny fitafiany, dia naniraka izy hilaza amin'ny mpanjaka hoe: Nahoana hianao no nandriatra ny fitafianao? Aoka hankatý amiko izy, dia ho fantany fa misy mpaminany eto amin'Israely. 	
12O	5	9	0,00000	 Dia nandeha Naamana mbamin'ny soavaly aman-kalesiny, ka nijanona teo am-baravaran'ny tranon'i Elisea. 	
12O	5	10	0,00000	 Olona no nirahin'i Elisea hilaza aminy hoe: Mandehana mandro impito ao Jordany, fa hody aminao indray ny nofonao, ka hadio hianao. 	
12O	5	11	0,00000	 Tezitra Naamana, ka lasa niombotra nanao hoe: Indro aho nanao anakampò hoe: hivoaka hankatý amiko izy, ny tenany hiseho eo anatrehako hiantso ny anaran'ny Tompo Andriamaniny sy hanevaheva ny tànany eo ambonin'ny fery, dia hahasitrana ilay boka. 	
12O	5	12	0,00000	 Tsy tsara noho ny ranon'Israely rehetra va Abana sy Farfara onin'i Damasa? Tsy mahazo mandro ao amin'ireo va aho, ka hadio? Dia nihodina izy ka lasa niombotra an-katezerana. 	
12O	5	13	0,00000	 Fa nanatona kosa ireo mpanompony, ka niteny taminy nanao hoe: Ry ikaky ô, na zava-tsarotra aza no nasain'ny mpaminany hataonao moa tsy ho nataonao ihany va? Ka mainka fa izao fotsiny no nataony taminao: Mandroa, dia hadio hianao! 	
12O	5	14	0,00000	 Nidina izy ka nisitrika impito tao Jordany araka ny tenin'ny olon'Andriamanitra ary tonga toy ny nofon-jazakely indray ny nofony, ka nadio izy.	
12O	5	15	0,00000	 Dia niverina nankao amin'ilay olon'Andriamanitra izy mbamin'izay rehetra nomba azy. Ka nony tonga dia nandroso teo anatrehany, nanao hoe: Indro hitako tsara izao, fa tsy misy Andriamanitra amin'ny tany rehetra afatsy eto amin'Israely ihany! Koa ankehitriny dia aoka handray ny fanatitra avy amin'ny mpanomponao hianao. 	
12O	5	16	0,00000	 Fa hoy Elisea: Velona Iaveh izay itoerako eo anatrehany, ka dia tsy handray mihitsy aho. Mbola nanery azy handray ihany Naamana, nefa tsy nety izy. 	
12O	5	17	0,00000	 Ka hoy Naamana: Rahefa tsy mety hianao, dia avelao kosa ny mpanomponao mba homena tany zakan'ny mole roa, satria tsy tian'ny mpanomponao intsony ny manatitra sorona dorana na sorona, amin'andriamani-kafa, afatsy amin'ny Tompo ihany. 	
12O	5	18	0,00000	 Fa aoka havelan'ny Tompo ny mpanomponao amin'izao ihany: raha miditra ao amin'ny tranon-dRemona ny tompoko mba hivavaka ao sy mitehina amin'ny tànako izy, dia mba miankohoka ao amin'ny tranon-dRemona koa aho; Iaveh anie hamela ny mpanomponao amin'izany hiankohofako ao amin'ny tranon-dRemona izany. 	
12O	5	19	0,00000	 Dia hoy Elisea taminy: Mandehana amim-piadanana! Dia nilaozan'i Naamana izy.	
12O	5	20	0,00000	 Vao lasa kelikely izy, dia hoy kosa Giezi mpanompon'i Elisea olon'Andriamanitra anakampony: Nitsimbina an'i Naamana Siriana ny tompoko, ka tsy nandray avy amin'ny tànany ny zavatra nentiny. Velona Iaveh! fa hihazakazaka hanaraka azy aho, ka hahazo zavatra aminy. 	
12O	5	21	0,00000	 Dia rafitra nanaraka an'i Naamana Giezi. Vao nahatazana azy nihazakazaka nanaraka azy Naamana, dia nidina niala tamin'ny kalesiny hitsena azy, ka nanao hoe: Tsara ihany daholo va? 	
12O	5	22	0,00000	 Dia hoy Giezi: Tsara daholo ihany. Nirahin'ny tompoko aho hilaza aminao hoe: Indro fa misy tovolahy roa lahy amin'ny zanaky ny mpaminany, vao tonga atý amiko avy any amin'ny tendrombohitr'i Efraima ka raha sitrakao, mba omeo talenta volafotsy iray sy fitafiana indroa miova kely ho azy ireo. 	
12O	5	23	0,00000	 Ary hoy Naamana: Aoka re ho talenta roa no horaisinao. Sady nanery azy izy no nanisika tao anaty lasaka roa ny talenta roa mbamin'ny fitafiana indroa miova, dia napetrany tamin'ny mpanompony roa lahy izany hoentiny eo alohan'i Giezi. 	
12O	5	24	0,00000	 Nony tonga tao amin'ny havoana, nalain'i Giezi teny an-tanan'ireo izany, napetrany tao an-trano, dia nandefa ireo olona ireo izy ka lasa ireo. 	
12O	5	25	0,00000	 Dia lasa niseho teo anatrehan'ny tompony izy, ka hoy Elisea taminy: Avy taiza ity hianao, ry Giezi? Dia hoy izy namaly hoe: Tsy taiza tsy taiza ny mpanomponao. 	
12O	5	26	0,00000	 Fa hoy Elisea taminy: Tsy niaraka taminao va ny fanahiko, tamin'ilay nilaozan-dralehilahy ny kalesiny hitsena anao? Moa va izao no fotoana fandraisam-bola, na fandraisam-pitafiana, na oliva, na voaloboka, na ondry, na omby na mpanompo lahy sy vavy? 	
12O	5	27	0,00000	 Koa hiraikitra aminao sy ny taranakao mandrakizay ny habokan'i Naamana! Dia niala teo anatrehan'i Elisea Giezi ka fotsy hoatry ny oram-panala izy azon'ny habokana.	
12O	6	1	0,00000	[ILAY FAMAKY NITSINKAFONA - NY SIRIANA VOAN'NY FAHAJAMBANA - NY FAHIRANO SY MOSARY TANY SAMARIA] Ary hoy ny zanaky ny mpaminany tamin'i Elisea: Ety loatra ho anay ny toerana hipetrahanay eto anatrehanao. 	
12O	6	2	0,00000	 Ka aoka hankany Jordany izahay dia haka sakamandimby iray avy, hanaovanay trano itoeranay any. Dia hoy ny navaliny: Mandehana ary. 	
12O	6	3	0,00000	 Fa hoy kosa ny anankiray tamin'izy ireo: Aoka mba hiaraka amin'ny mpanomponao koa hianao. Ary namaly izy hoe: Handeha aho; ka dia lasa niaraka taminy izy. 	
12O	6	4	0,00000	 Nony tonga tany Jordany izy ireo, dia nikapa hazo. 	
12O	6	5	0,00000	 Kanjo latsaka tany anaty rano ny lela famakin'ny anankiray tamin'izy ireo, tamin'ny nikapany sakamandimby ka nikiaka indray niantso izy nanao hoe: Indrisy, tompoko! sady zavatra nindramina iny. 	
12O	6	6	0,00000	 Ary hoy ity olon'Andriamanitra: Taiza no nahalatsahany? Dia natorony azy ny toerana. Ka nanapaka tapa-kazo iray Elisea natsipiny tamin'io toerana io, dia nitsinkafona ilay lela famaky. 	
12O	6	7	0,00000	 Ary hoy izy: Raisonao izy. Dia natsotrany ny tànany ka noraisiny. 	
12O	6	8	0,00000	 Niady tamin'Israely ny mpanjakan'i Siria. Nivory nidinika tamin'ny mpanompony izy ka niteny hoe: Any Ananona sy Ananona no hitobiako. 	
12O	6	9	0,00000	 Fa naniraka hilaza amin'ny mpanjakan'Israely ny olon'Andriamanitra hoe: Tandremo fandrao mandalo any Ananona hianao, fa midina any ny Siriana. 	
12O	6	10	0,00000	 Dia naniraka olona ho any amin'ny toerana voalazany sy natoron'ny olon'Andriamanitra ny mpanjakan'Israely, ka niambina tsara teny, tsy indray mandeha, na indroa ihany. 	
12O	6	11	0,00000	 Nahavelon'ahiahy ny fon'ny mpanjakan'i Siria izany fihetsi-miaramila izany, ka niantso ny mpanompony izy, sy nilaza tamin'izy ireo hoe: Tsy tianareo hambara amiko va izay momba ny mpanjakan'Israely eto amintsika? 	
12O	6	12	0,00000	 Fa namaly kosa ny iray tamin'ireo mpanompony nanao hoe: Tsy iza tsy iza, ry mpanjaka tompoko ô, fa Elisea mpaminany ao amin'Israely ihany, no milaza amin'ny mpanjakan'Israely, na dia izay teny lazainao ao an'efitrano fandrianao aza. 	
12O	6	13	0,00000	 Ka hoy ny mpanjaka: Mandehana zahao izay itoerany, hanirahako hisambotra azy. Dia nisy nilaza taminy hoe: Indro izy, any Dotana. 	
12O	6	14	0,00000	 Koa nandefa soavaly aman-kalesy ary miaramila betsaka, antokony iray, ho any izy; dia tonga alina tany ireo, ka notemerany ny tanàna. 	
12O	6	15	0,00000	 Nifoha maraina koa kosa ny mpanompon'ny olon'Andriamanitra, ka nivoaka, ka indro antoko-miaramila anankiray manodidina ny tanàna omban-tsoavaly aman-kalesy. Ary hoy ilay mpanompo tamin'i Elisea hoe: Indrisy tompoko, ahoana no hataontsika? 	
12O	6	16	0,00000	 Fa hoy ny navaliny: Aza matahotra na inona na inona, fa be noho ny momba azy ny momba antsika. 	
12O	6	17	0,00000	 Sady nivavaka Elisea nanao hoe: Iaveh ô, sokafy ny masony, mba hahitany. Ary nosokafan'ny Tompo ny mason'ilay mpanompo, ka nahita izy, ary indro feno soavaly aman-kalesy afo, manodidina an'i Elisea, ny tendrombohitra.	
12O	6	18	0,00000	 Nony nirotsaka ho eo amin'ity olon'Andriamanitra ny Siriana, nivavaka tamin'ny Tompo kosa Elisea nanao hoe: Raha sitrakao, asio fanjambana io firenena io. Dia nasian'ny Tompo fanjambana ireo, araka ny tenin'i Elisea. 	
12O	6	19	0,00000	 Ka hoy Elisea taminy: Tsy ity no làlana, ary tsy ity no tanàna, fa izaho arahina, dia hitarika anareo ho any amin'ny lehilahy tadiavinareo. Ary tany Samaria no nitarihany azy ireo, 	
12O	6	20	0,00000	 ka nony tafiditra tao Samaria izy, dia hoy Elisea: Iaveh ô, sokafy ny mason'ireto olona ireto, mba hahitany. Nosokafan'ny Tompo ny mason'izy ireo dia nahita, ka indro fa teo afovoan'i Samaria izy. 	
12O	6	21	0,00000	 Nony nahita azy ireo kosa ny mpanjakan'Israely, dia nilaza tamin'i Elisea hoe: Hasiako amin'izao ve, hasiako amin'izao ve, ry ikaky ô? 	
12O	6	22	0,00000	 Fa namaly Elisea hoe: Aza mamely. Izay azonao babo tamin'ny sabatra aman-tsipìkanao no asio, fa ireto kosa rosoy mofo sy rano hohaniny sy hosotroiny, dia aoka izy handeha ho any amin'ny tompony. 	
12O	6	23	0,00000	 Koa nasain'ny mpanjakan'Israely nanaovana fanasana lehibe izy ireo, dia nihinana sy nisotro, vao nalefany handeha ho any amin'ny tompony. Izay dia tsy niverina tamin'ny tanin'Israely intsony ny mpitoha ady Siriana. 	
12O	6	24	0,00000	 Taorian'izany, novorin'i Benhadada mpanjakan'i Siria ny tafiny rehetra, dia niakatra nanao fahirano an'i Samaria izy. 	
12O	6	25	0,00000	 Nisy mosary lehibe tao Samaria, ary indro fa mafy loatra no nanaovana fahirano azy ka lafo volafotsy valopolo sikla ny loham-boriky iray, ary volafotsy dimy sikla, ny taim-boromailala ampahefatry ny kaba. 	
12O	6	26	0,00000	 Nony nandalo teny ambonin'ny manda kosa ny mpanjakan'Israely, dia nisy vehivavy anankiray nitaraina taminy hoe: Vonjeo aho, ry mpanjaka tompoko ô! 	
12O	6	27	0,00000	 Dia hoy izy: Raha Iaveh tsy mamonjy anao, amin'inona no azoko amonjena anao? Amin'ny vokatry ny famoloana sa amin'ny famiazam-boaloboka? 	
12O	6	28	0,00000	 Hoy koa ny mpanjaka taminy: Maninona hianao? Dia hoy ilay vehivavy: Ravehivavy ity no nanao tamiko hoe: Aiza ny zanakao hohanintsika anio, fa ny ahy kosa hohanintsika rahampitso. 	
12O	6	29	0,00000	 Ary efa nandrahoinay sy nohaninay ny zanako. Nony ampitso anefa nilazako izy nataoko hoe: Aiza ny zanakao hohanintsika? Kanjo efa nafeniny ny zanany! 	
12O	6	30	0,00000	 Nony nandre ny tenin'io vehivavy io ny mpanjaka, dia nandrovitra ny fitafiany raha ilay nandalo teny ambony manda iny izy, ary hitan'ny vahoaka, ka indro ambanin'ny fitafiany, nitafy lasaka manolo-koditra azy izy. 	
12O	6	31	0,00000	 Ary hoy ny mpanjaka: Hataon'ny Tompo amin'izay ngidiny indrindra anie aho, raha tafajanona eo amin'ny tenany ihany anio ny lohan'i Elisea zanak'i Safata. 	
12O	6	32	0,00000	 Ary dieny mbola nipetraka tao an-tranony Elisea, ary nipetraka teo aminy koa ny loholona, dia naniraka olona avy ao aminy ny mpanjaka. Tsy mbola tonga tao amin'i Elisea akory anefa ilay iraka, dia hoy ELisea tamin'ny loholona: Fantatrareo va fa naniraka olona hanala amiko ny lohako ilay zanaky ny mpamono olona iny? Tandremo, fa rahefa tonga ny iraka, dia akatony ny varavarana, tereo amin'ny varavarana izy. Injay re manaraka any aoriany koa ny fingadongadon'ny tongotry ny tompony. 	
12O	6	33	0,00000	 Mbola niteny tamin'ireo izy, dia tafidina nankao aminy sahady ilay iraka, ka nanao hoe: Indro avy amin'ny Tompo izao loza izao, ka inona intsony no azoko antenaina amin'ny Tompo?	
12O	7	1	0,00000	[FAHAFAHAN'I SAMARIA TAMIN'NY FAHIRANO] Fa hoy Elisea: Mihainoa ny tenin'ny Tompo hianareo. Izao no lazain'ny Tompo: Rahampitso toy izao, eo am-bavahadin'i Samaria, iray sikla dia hahazo lafarina tsara indrindra eran'ny famarana, iray sikla dia hahazo orja indroan'ny famarana. 	
12O	7	2	0,00000	 Fa namaly an'ity olon'Andriamanitra ilay manamboninahitra nitehenan'ny mpanjaka tamin'ny tànany, ka nanao hoe: Aiza ka dia ho tanteraka izany; na dia hanao varavarankely amin'ny lanitra aza Iaveh? Dia hoy Elisea: Ho hitan'ny masonao izany, nefa tsy mba hihinananao. 	
12O	7	3	0,00000	 Teo anoloan'ny vavahady nisy boka efa-dahy nifampilaza hoe: Ahoana moa izao no ijanonantsika eto mandra-pahafatintsika? 	
12O	7	4	0,00000	 Raha ny hankao an-tanàna no fidintsika, dia ao an-tanàna ny mosary ka ho faty ao isika; raha mijanona eto indray, ho faty ihany koa. Koa andeha hitsoboka any an-tobin'ny Siriana: Mamelona antsika moa izy, dia velona isika, mamono kosa izy dia ho faty isika. 	
12O	7	5	0,00000	 Dia niainga izy nony takariva, nankany an-tobin'ny Siriana; ka tonga teo amin'ny fidiran'ny tobin'ny Siriana izy, ka indro fa tsy nisy olona teo. 	
12O	7	6	0,00000	 Fa tao an-tobin'ny Siriana, dia nampandrenesan'ny Tompo figondongodon-kalesy, sy fikatrokatro-tsoavaly, ary firodorodo-miaramila betsaka, ka nifampilaza izy ireo nanao hoe: Injao fa nanamby ny mpanjakan'ny Heteana sy ny mpanjakan'ny Ejipsiana ho tonga hamely antsika ny mpanjakan'Israely. 	
12O	7	7	0,00000	 Dia niainga izy ireo, ka iny takariva iny ihany dia rifatra nandositra, nilaozany teo ny lainy, ny soavaliny, ny ampondrany, dia ny tobiny araka izay nanorenana azy ka nitsoaka namonjy ny ainy izy. 	
12O	7	8	0,00000	 Nitsofoka tamin'ny lay anankiray ireto boka efa-dahy, nony tonga tao amin'ny fidiran'ny toby, ary rahefa nisotro sy nihinana dia naka volafotsy sy volamena amam-pitafiana, ka nandeha nanafina izany. Niverina indray izy nitsofoka tamin'ny lay hafa, naka zavatra sy nanafina koa. 	
12O	7	9	0,00000	 Izay izy ireo vao nifampilaza hoe: Tsy mety izao ataontsika izao, fa andro filazan-java-tsoa mahafaly anio, ka raha mangina isika ka miandry mandra-pahazavan'ny andro, dia hahazo sazy. Ka avia ary handeha isika hilaza amin'ny ao an-tranon'ny mpanjaka. 	
12O	7	10	0,00000	 Dia niainga izy ireo, ka niantso ny mpiambina ny vavahadin-tanàna, ary izao no filazana nataony: Nitsofoka tany an-tobin'ny Siriana izahay, ka indro tsy misy olona, na feon'olona akory, fa saovaly mifatotra, ampondra mifatotra, ary lay amin'ny toetra nananganana azy no hany ao. 	
12O	7	11	0,00000	 Rafitra nihoby ny mpiambim-bavahady, sady nitondra ny vaovao tany anatin'ny tranon'ny mpanjaka. 	
12O	7	12	0,00000	 Nifoha mbola alina ny mpanjaka, dia nilaza tamin'ny mpanompony hoe: Tiako hambara aminareo izay ataon'ny Siriana amintsika. Fantany fa mosarena isika, ka niala tamin'ny tobiny izy; niery any an-tsaha any, sy nifampilaza hoe: Rahefa tafavoaka ny tanàna ireny, dia hataontsika sambo-belona, ka hidirantsika ny tanàna. 	
12O	7	13	0,00000	 Dia niteny ny iray tamin'ny mpanompony nanao hoe: Aoka ny dimy amin'ny soavaly sisa velona eto an-tanàna no halaina, - fa indreo izy ka toy ny be sy ny maro amin'Israely tafajanona ao, indreo izy fa tahaka ny be sy ny maro amin'Israely izay mandroso ho faty, - ka alefaontsika hizaha izany. 	
12O	7	14	0,00000	 Dia nalaina ny kalesy roa mbamin'ny soavaliny, ka nandefa olona hanaraka ny dian'ny tafiky ny Siriana, ny mpanjaka, nanao hoe: Mandehana hianareo mizaha any. 	
12O	7	15	0,00000	 Koa nandeha nanaraka azy hatrany Jordany ireo; ary indro ny lalambe rehetra dia rakotry ny fitafiana amam-panaka narian'ny Siriana, tamin'ny fikoropahany nandositra. Nony niverina ny iraka dia nilaza izany tamin'ny mpanjaka. 	
12O	7	16	0,00000	 Nivoaka namabo ny tobin'ny Siriana ny vahoaka, ka sikla iray dia nahazo lafarina tsara indrindra eran'ny famarana, sikla iray dia nahazo orja indroan'ny famarana, araka ny tenin'ny Tompo. 	
12O	7	17	0,00000	 Ilay manamboninahitra nitehenan'ny mpanjaka tamin'ny tànany no napetrany niambina ny vavahady, kanjo voahosihosin'ny tongotry ny vahoaka io manamboninahitra io, ka maty, araka ilay teny voalazan'ny olon'Andriamanitra, tamin'ny mpanjaka nidina tany aminy. 	
12O	7	18	0,00000	 Izany tokoa, satria raha niteny tamin'ny mpanjaka ny olon'Andriamanitra nanao hoe: Iray sikla, dia hahazo orja indroan'ny famarana, iray sikla, dia hahazo lafarina tsara indrindra eran'ny famarana, rahampitso toy izao, eo am-bavahadin'i Samaria, 	
12O	7	19	0,00000	 dia namaly ny olon'Andriamanitra kosa ilay manamboninahitra nanao hoe: Aiza ka dia ho tanteraka izany, na dia hanao varavarankely amin'ny lanitra aza Iaveh? Ary Elisea efa nanao hoe: Indro fa ho hitan'ny masonao izany, fa tsy mba hihinananao. 	
12O	7	20	0,00000	 Dia tanteraka taminy izany, fa voahosihosin'ny tongotry ny vahoaka tao am-bavahady izy, ka maty.	
12O	8	1	0,00000	[ELISEA NAMPAHAZO ILAY VEHIVAVY SONAMITA NY FANANANY, SY NILAZA TAMIN'I HAZAELA NY HAHAZOANY NY FANJAKAN'I SIRIA - JORAMA SY OKOZIASA MPANJAKAN'I JODÀ] Ilay vehivavy maty anaka novelomin'i Elisea, dia efa nilazany hoe: Miaingà hianao, ka mandehana mitoetra any amin'izay azonareo itoerana any, hianao sy ny fianakavianao. Fa efa nanafatra ny mosary Iaveh, ka tamy tokoa ny mosary, sady haharitra fito taona amin'ny tany. 	
12O	8	2	0,00000	 Koa niainga ravehivavy hanao araka ny voalazan'ny olon'Andriamanitra, ary lasa nandeha izy sy ny ankohonany, ka nitoetra fito taona tany amin'ny tanin'ny Filistina izy. 	
12O	8	3	0,00000	 Nony afaka fito taona, tafaverina avy any amin'ny tanin'ny Filistina ravehivavy ka nandeha hitaraina amin'ny mpanjaka, ny amin'ny tranony sy ny sahany. 	
12O	8	4	0,00000	 Ny mpanjaka kosa, niresaka tamin'i Giezi mpanompon'ilay olon'Andriamanitra ka nanao hoe: Mba tantarao amiko kely ny zava-dehibe nataon'i Elisea. 	
12O	8	5	0,00000	 Mbola niresaka tamin'ny mpanjaka ny amin'ny nananganan'ny tompony olona iray amin'ny maty teo izy, no inty ilay vehivavy renin'ny zaza maty novelomin'i Elisea, nanomboka nitalaho tamin'ny mpanjaka, ny amin'ny tranony sy ny sahany, ka hoy Giezi: Ry mpanjaka tompoko ô: inty eto ilay vehivavy, indro eo koa ilay zanany maty novelomin'i Elisea.	
12O	8	6	0,00000	 Dia nanontanian'ny mpanjaka ravehivavy, ka nitantara izany taminy; dia nomen'ny mpanjaka eonoka anankiray izy, nataony hoe: Asaovy haverina aminy avokoa izay azy rehetra mbamin'ny vokatry ny saha rehetra, hatramin'ny nialany tatý, ka mandrak'ankehitriny. 	
12O	8	7	0,00000	 Nankany Damasa Elisea: ary narary Benhadada mpanjakan'i Siria, ka nilazan'ny olona izy, natao hoe: Tonga eto ilay olon'Andriamanitra. 	
12O	8	8	0,00000	 Dia hoy ny mpanjaka tamin'i Hazaela: Mitondrà fanomezana hianao, mandehana mitsena ilay olon'Andriamanitra, ary izy no anontanio izay tenin'ny Tompo, ataovy hoe: Mbola ho velona amin'ity aretina ity ihany va aho? 	
12O	8	9	0,00000	 Nandeha nitsena azy Hazaela ary nentiny niaraka taminy hatao fanatitra ho azy izay zava-tsoa indrindra tao Damasa, dia entan-drameva efapolo. Nony tonga izy, dia niseho teo anatrehany, nanao hoe: Irahin'i Benhadada mpanjakan'i Siria zanakao aho, hiteny hoe: Ho velona aorian'ity aretina ity ihany va aho? 	
12O	8	10	0,00000	 Ary hoy Elisea taminy: Mandehana, lazao azy hoe: Ho velona marina tokoa hianao. Nefa nasehon'ny Tompo tamiko fa ho faty mihitsy izy. 	
12O	8	11	0,00000	 Dia nibanjina an'i Hazaela ity olon'Andriamanitra, ka nohandrininy teo io, any ka nahamenatra azy; dia nitomany ny olon'Andriamanitra. 	
12O	8	12	0,00000	 Ka hoy Hazaela: Nahoana no mitomany ny tompoko? Dia hoy ny navalin'i Elisea: Satria tsinjoko ny ratsy hataonao amin'ny zanak'Israely. Hodoranao amin'ny afo ny tanànany mimanda; hovonoinao amin'ny sabatra ny tovolahy ao aminy, hotorotoroinao ny ankizy madinika, ary hotatahanao ny kibon'ny vehivavy bevohoka. 	
12O	8	13	0,00000	 Fa hoy Hazaela: Zinona moa ny mpanomponao, izay alika foana ity, no dia hahavita zava-dehibe toy izany? Ary namaly Elisea: Efa nasehon'ny Tompo tamiko fa ho mpanjakan'i Siria hianao. 	
12O	8	14	0,00000	 Nony niala teo amin'i Elisea Hazaela dia niverina nankao amin'ny tompony, ka nanontaniany hoe: Ahoana no nolazain'i Elisea taminao? Ary namaly izy hoe: Izao no nolazainy: Ho velona marina tokoa hianao. 	
12O	8	15	0,00000	 Ny ampitson'izay naka firakofana anankiray Hazaela natsobony tamin'ny rano, dia nasarony ny tavan'ny mpanjaka, ka maty io. Ary Hazaela no nanjaka nandimby azy. 	
12O	8	16	0,00000	 Tamin'ny taona fahadimin'ny nanjakan'i Jorama zanak'i Akaba mpanjakan'Israely, raha mbola mpanjakan'i Jodà Josafata, no vao nanjakan'i Jorama zanak'i Josafata mpanjakan'i Jodà. 	
12O	8	17	0,00000	 Efa roa amby telopolo taona izy fony tonga mpanjaka, ary valo taona no nanjakany tao Jerosalema. 	
12O	8	18	0,00000	 Nandeha tamin'ny làlan'ny mpanjakan'Israely izy tahaka ny nataon'ny taranak'i Akaba, fa zanakavavin'i Akaba no vadiny, ka nanao izay ratsy eo imason'ny Tompo izy. 	
12O	8	19	0,00000	 Tsy naringan'ny Tompo anefa Jodà, noho ny amin'i Davida mpanompony, araka ny fampanantenany hanome azy jiro tsy tapaka eo amin'ny taranany. 	
12O	8	20	0,00000	 Tamin'ny androny no nialan'i Edoma tsy ho ambanin'ny fanapahan'i Jodà, fa nanangana mpanjaka ho azy. 	
12O	8	21	0,00000	 Ka nankany Seira Jorama nomban'ny kalesy rehetra; nifoha mbola alina izy namono ny Edomita manodidina azy, sy ny lehiben'ny kalesy, ary nandositra nankany an-dainy ny vahoaka. 	
12O	8	22	0,00000	 Nitsoaka tsy ho ambanin'ny fanapahan'i Jodà intsony Edoma, mandrak'androany. Tamin'izany fotoana izany ihany koa, no nitsoaka ho afaka Lobna. 	
12O	8	23	0,00000	 Ny sisa tamin'ny asan'i Jorama mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà? 	
12O	8	24	0,00000	 Ary nodimandry any amin'ny razany Jorama, ka nalevina tao amin'ny razany, ao an-tanànan'i Davida; dia Okoziasa zanany no nanjaka nandimby azy. 	
12O	8	25	0,00000	 Tamin'ny taona faharoa ambin'ny folon'ny nanjakan'i Jorama, zanak'i Akaba, panjakan'Israely, no vao nanjakan'i Okoziasa zanak'i Jorama, mpanjakan'i Jodà. 	
12O	8	26	0,00000	 Efa roa amby roapolo taona Okoziasa, fony tonga mpanjaka, ary herintaona no nanjakany tao Jerosalema. Ny anaran-dreniny dia Atalia, zanak'i Amrì, mpanjakan'Israely. 	
12O	8	27	0,00000	 Nandeha tamin'ny làlan'ny taranak'i Akaba izy, ka nanao izay ratsy eo imason'ny Tompo toy ny tarakan'i Akaba, fa vinanton'ny taranak'i Akaba izy.	
12O	8	28	0,00000	 Niara-nandeha tamin'i Jorama, zanak'i Akaba izy, hiady amin'i Hazaela mpanjakan'i Siria, tany Ramota, any Galaada. Voaratran'ny Siriana Jorama, 	
12O	8	29	0,00000	 ka niverina ho any Jezrahela hampitsabo tena amin'ny ratra namelezan'ny Siriana azy tany Ramota, fony izy niady tamin'i Hazaela mpanjakan'i Siria. Nidina Okoziasa zanak'i Jorama mpanjakan'i Jodà, hamangy an'i Jorama zanak'i Akaba ao Jezrahela fa narary izy.	
12O	9	1	0,00000	[NY NANOSORANA AN'I JEHO HO MPANJAKAN'ISRAELY - NY NAMONOANA AN'I JORAMA MPANJAKAN'ISRAELY - OKOZIASA MPANJAKAN'I JODÀ ARY JEZABELA] Ary niantso ny anankiray amin'ny zanaky ny mpaminany Elisea mpaminany, ka nanao hoe: Misikina hianao; raiso eo an-tànanao ity tavoara misy diloilo ity, ka mankanesa any Ramota any Galaada. 	
12O	9	2	0,00000	 Rahefa tonga any hianao, zahao Jeho zanak'i Josafata zanak'i Namsì, ka rahefa tafahatona eo anilany dia asaovy hitsangana avy eo amin'ireo rahalahiny izy, dia ento mankany an'efitrano mangingina, 	
12O	9	3	0,00000	 ary raiso ny tavoara misy diloilo, aidino amin'ny lohany, ka ataovy hoe: Izao no lazain'ny Tompo: Hosorako ho mpanjakan'Israely hianao. Dia vohay ny varavarana ka mandosira fa aza mijanonjanona.	
12O	9	4	0,00000	 Dia nandeha ilay zatovo, mpanompon'ny mpaminany, ho any Ramota, any Galaada. 	
12O	9	5	0,00000	 Nony tonga izy, indreo ny lehiben'ny tafika mipetraka eo, ka hoy izy: Ry Komandy ô, misy teny kely holazaiko aminao. Ary hoy Jeho: Amin'iza aminay ireto? Dia namaly izy: Aminao, Komandy. 	
12O	9	6	0,00000	 Koa nitsangana nankao an-trano Jeho, ary ilay zatovo kosa sady nanidina ny diloilo tamin'ny lohany no nanao taminy hoe: Izao no lazain'ny Tompo Andriamanitr'Israely: Hosorako ho mpanjakan'Israely vahoakan'ny Tompo hianao. 	
12O	9	7	0,00000	 Hamely ny tranon'i Akaba tomponao hianao, ary hampanodiaviko an'i Jezabela ny ran'ny mpaminany mpanompoko, sy ny ran'ny mpanompon'ny Tompo rehetra. 	
12O	9	8	0,00000	 Haringana ny tranon'i Akaba rehetra, hofongorako ny lahy rehetra izay an'i Akaba, na ny manompo olona na ny olona afaka amin'Israely, 	
12O	9	9	0,00000	 ka hampanahafiko ny tranon'i Jeroboama zanak'i Nabata sy ny an'i Baasa zanak'i Ahia, ny tranon'i Akaba. 	
12O	9	10	0,00000	 Hohanin'ny alika eo amin'ny sahan'i Jezrahela Jezabela, ary tsy hisy olona handevina azy. Dia novohan'ilay zatovo ny varavarana, ka lasa nandositra izy. 	
12O	9	11	0,00000	 Fa Jeho kosa nivoaka nankao amin'ny mpanompon'ny tompony, ka hoy ireo taminy hoe: Tsara ihany daholo va? Fa ahoana no nalehan'ilay adala iny tao aminao? Dia hoy ny navaliny azy ireo: Samy fantatrareo ihany, na ralehilahy na ny teniny. 	
12O	9	12	0,00000	 Fa namaly izy ireo nanao hoe: Lainga izany, fa ambarao aminay izany! Ary hoy izy hoe: Izany sy izany no nolazainy tamiko, nataony hoe: izao no lazain'ny Tompo: Hosorako ho mpanjakan'Israely hianao. 	
12O	9	13	0,00000	 Niaraka tamin'izay samy nandray ny kapaotiny avy izy ireo sy nanao azy teo ambanin'i Jeho, teo an-tampon'ny ambaratonga; dia notsofiny ny anjomara, ka hoy izy: Jeho no mpanjaka! 	
12O	9	14	0,00000	 Nanao teti-dratsy Jeho zanak'i Josafata, zanak'i Namsì, hamely an'i Jorama. Jorama sy Israely rehetra tamin'izany, dia niaro an'i Ramota any Galaada, tsy ho azon'i Hazaela mpanjakan'i Siria, 	
12O	9	15	0,00000	 saingy niverina nankany Jezrahela Jorama mpanjaka hampitsabo tena amin'ny ratra nahavoazan'ny Siriana azy, tamin'izy niady tamin'i Hazaela mpanjakan'i Siria. Ka hoy Jeho: Raha maniry izany ary hianareo, aza misy mitsoaka eto an-tanàna ny olona, ka andeha hilaza izany any Jezrahela. 	
12O	9	16	0,00000	 Dia niakatra teo amin'ny kalesiny Jeho, ka niainga nankany Jezrahela, fa nandry tany Jorama, ary nidina namangy an'i Jorama any koa Okoziasa mpanjakan'i Jodà. 	
12O	9	17	0,00000	 Tazan'ny mpitily nitoetra tao an-tampon'ny tilikambon'i Jezrahela kosa ny nihavian'ny antoko-miaramilan'i Jeho ka nolazainy hoe: Mahatazana antoko-miaramila aho. Ary hoy Jorama: Makà mpitaingin-tsoavaly anankiray, iraho hitsena azy ireo ka hanontany hoe: Fihavanana va izao? 	
12O	9	18	0,00000	 Dia nandeha nitsena an'i Jeho ny mpitaingin-tsoavaly, ka nanao hoe: Izao no lazain'ny mpanjaka: Fihavanana va izao? Fa namaly Jeho nanao hoe: Mampaninona anao izay fihavanana? Fa avia aty aoriako hianao! Nampandre izany ny mpitily nanao hoe: Lasa tafapaka teny aminy ny iraka, nefa tsy niverina. 	
12O	9	19	0,00000	 Dia naniraka mpitaingin-tsoavaly fanindroany Jorama; ka tonga teny izy ary nanao hoe: Izao no lazain'ny mpanjaka: Fihavanana va izao? Fa namaly Jeho nanao hoe: Mampaninona anao izay fihavanana? Avia atý aoriako hianao! 	
12O	9	20	0,00000	 Koa nampandre izany ny mpitily nanao hoe: Lasa tafapaka teny aminy ny iraka nefa tsy niverina. Sahala amin'ny fitarik'i Jeho zanak'i Namsì ny fitariny, fa nitarika toy ny olona adala izy. 	
12O	9	21	0,00000	 Dia hoy Jorama: Ataovy amin'ny kalesy ny soavaly. Dia natao tamin'ny kalesiny ny soavaly. Nivoaka samy tamin'ny kalesiny avy, Jorama mpanjakan'Israely, sy Okoziasa, mpanjakan'i Jodà, nivoaka nitsena an'i Jeho, ka nifanena taminy tao amin'ny sahan'i Nabota, any Jezrahela. 	
12O	9	22	0,00000	 Raha nahita an'i Jeho Jorama, dia nanao taminy hoe: Fihavanana va izao, ry Jeho? Fa namaly kosa Jeho: Inona no ho fihavanana eo raha mbola maharitra koa ny fijangajangan'i Jezabela reninao sy ny vorika betsaka ataony? 	
12O	9	23	0,00000	 Dia nampihodina ny kalesiny Jorama, nitsoaka nandositra, sady nilaza tamin'i Okoziasa hoe: Fivadihana ity, ry Okoziasa. 	
12O	9	24	0,00000	 Fa noraisin'i Jeho teo an-tànany kosa ny tsipìkany, nasiany Jorama teo anelanelan'ny sorony; tafagorobaka tamin'ny fony ny zana-tsipìka, ka nitambotsitra tao anaty kalesiny tao Jorama. 	
12O	9	25	0,00000	 Ary hoy Jeho tamin'i Badakera lefiny: Raiso io, atsipazo ao amin'ny sahan'i Nabota ao Jezrahela, satria tsarovy ilay izaho sy hianao niara-nitaingin-tsoavaly nanaraka an'i Akaba iny, ka nitenenan'ny Tompo izao teny nihatra taminy izao hoe: 	
12O	9	26	0,00000	 Marina fa toy ny nahitako omaly ny ran'i Nabota sy ny ran-janany, - teny marin'ny Tompo izao, - dia hataoko ho todin'izany hianao ato amin'ity saha ity ihany, - teny marin'ny Tompo izao; - koa raiso io, atsipazo amin'ny saha araka ny tenin'ny Tompo. 	
12O	9	27	0,00000	 Raha nahita izany Okoziasa mpanjakan'i Jodà, dia nandositra tamin'ny làlan'ny tranon'ny zaridaina. Fa nenjehin'i Jeho izy sady nataony hoe: Asio ao anaty kalesiny ao ihany koa iny. Dia nasian'ny olona izy, teo amin'ny fiakaran'i Gavera, akaikin'i Jeblaama. Nandositra nankany Magedao izy, dia maty tao. 	
12O	9	28	0,00000	 Nentin'ny mpanompony tamin'ny kalesy ho any Jerosalema izy, ka naleviny tao am-pasany, tao amin'ny razany, ao an-tanànan'i Davida. 	
12O	9	29	0,00000	 Tamin'ny taona faharaika ambin'ny folon'ny nanjakan'i Jorama, zanak'i Akaba, no nahatongavan'i Okoziasa ho mpanjakan'i Jodà. 	
12O	9	30	0,00000	 Dia niditra tao Jezrahela Jeho. Raha nandre izany Jezabela dia notentenany ny masony, noravahany ny lohany, ka nitsidika teo am-baravarankely izy. 	
12O	9	31	0,00000	 Nony niditra ny vavahady Jeho dia hoy izy: Fihavanana va izao, ry Zamrì, mpamono tompo? 	
12O	9	32	0,00000	 Niandrandra tany am-baravarankely izy, dia nanao hoe: Iza no momba ahy? Iza? Eonoka roa na telo no nitsirika avy, 	
12O	9	33	0,00000	 dia nataony hoe: Azerao atý ambany izy io! Dia nazeran'ireo izy, ka nifantsitsitra tamin'ny rindrina sy ny soavaly ny rany, ary nohosen'i Jeho tamin'ny tongony izy. 	
12O	9	34	0,00000	 Rahefa izany dia niditra izy ary nihinana sy nisotro ka nanao hoe: Mandehana tsiriho ilay vehivavy voaozona dia aleveno, fa zanaky ny mpanjaka izy. 	
12O	9	35	0,00000	 Dia nandeha handevina azy izy ireo, kanjo ny karan-dohany sy ny tongony aman-pelatanany sisa tratrany teo. 	
12O	9	36	0,00000	 Ka niverina nilaza izany tamin'i Jeho izy, fa hoy izy: Izany no tenin'ny Tompo notononiny tamin'ny alàlan'i Elia Tesbita, nataony hoe: Hohanin'ny alika ao amin'ny sahan'i Jezrahela ny nofon'i Jezabela, ary hanahaka ny zezika eo ambonin'ny tany ao amin'ny sahan'i Jezrahela ny fatin'i Jezabela, ka tsy ho azo lazaina akory hoe: Jezabela ity.	
12O	10	1	0,00000	[NY NAMONGORANA NY TAMINGAN'I AKABA SY NY RAHALAHIN'I IKOZIASA MPANJAKAN'I JODÀ, ARY NY MPAMINANIN'I BAALA] Nisy zanak'i Akaba fitopolo lahy tany Samaria, ka nanoratra taratasy Jeho nampitondrainy tany Samaria ho an'ny lehiben'i Jezrahela, dia ny loholona, ary ho an'ny tonian'ny fikarakarana ny zanak'i Akaba, ary izao no teniny: 	
12O	10	2	0,00000	 Raha vao tonga atý aminareo ity taratasy ity, - satria mbola eo aminareo ny zanaky ny tomponareo, eo aminareo koa ny kalesy aman-tsoavaly mbamin'ny tanàna mimanda sy ny fiadiana, - 	
12O	10	3	0,00000	 dia zahao izay tsara sy mety indrindra amin'ny zanaky ny tomponareo ka apetraho eo amin'ny seza fiandrianan-drainy, ary miadia ho an'ny tranon'ny tomponareo. 	
12O	10	4	0,00000	 Fa raiki-tahotra mafy izy ireo, ka nilaza hoe: Indro fa mpanjakan roa aza tsy nahatohitra azy, ka hataontsika ahoana no fanohitra? 	
12O	10	5	0,00000	 Dia naniraka olona ny lehiben'ny tao an-dapa, ny komandin'ny tanàna, ny loholona mbamin'ny toniany, hilaza amin'i Jeho hoe: Mpanomponao izahay, ka izay rehetra holazainao no hataonay, fa tsy hanangana olona ho andriana izahay na iza na iza; izay sitraky ny fonao no ataovy. 	
12O	10	6	0,00000	 Dia nanoratra taratasy fanindroany ho any amin'izy ireo Jeho nanao hoe: Raha momba ahy sy mihaino ny feoko hianareo, alao ny lohan'ireo lehilahy, zanaky ny tomponareo, ka tongava atý amiko atý Jezrahela rahampitso toy izao. Tao amin'ny lehiben'ny tanàna, izay nitaiza azy, izy fitopolo lahy, zanaky ny mpanjaka.	
12O	10	7	0,00000	 Ka nony tonga tany amin'izy ireo ny taratasy, novonoiny avokoa izy fitopolo lahy, ary nataony an-tsobiky ny lohany, dia nalefany ho any amin'i Jeho, tany Jezrahela.	
12O	10	8	0,00000	 Dia nampandre azy izany ny iraka, nanao hoe: Nentiny ny lohan'ny zanaky ny mpanjaka; ka hoy izy: Ataovy roa toko mifanongoa ao anoloan'ny vavahady izany, mandra-pahamarain'ny andro.	
12O	10	9	0,00000	 Nony maraina, dia nivoaka izy ary niseho teo anatrehan'ny vahoaka rehetra izy nanao hoe: Marina hianareo; indreo fa nikomy tamin'ny tompoko aho sy namono nahafaty azy, fa iza kosa no namono an'ireto rehetra ireto?	
12O	10	10	0,00000	 Aoka ho fantatrareo ary fa tsy hisy raraka an-tany ny tenin'ny Tompo, izay notononin'ny Tompo ny amin'ny taranak'i Akaba, ary notanterahin'ny Tompo izay nolazainy tamin'ny alàlan'i Elia mpanompony.	
12O	10	11	0,00000	 Dia novonoin'i Jeho avokoa izay sisa rehetra tamin'ny tranon'i Akaba, tao Jezrahela, na ny olom-baventiny rehetra, na ny havany amam-pisorony rehetra, ka tsy nasiany niangana na dia iray aza.	
12O	10	12	0,00000	 Rahefa izany dia nitsangana izy ary niainga nankany Samaria. Nony mby teo amin'ny trano anankiray fivorian'ny mpiandry ondry teny an-dàlana izy,	
12O	10	13	0,00000	 dia nahita ireo rahalahin'i Okoziasa Jeho ka nanao hoe: Iza hianareo? Ary hoy ny navalin'ireo: Rahalahin'i Okoziasa izahay, ary midina hamangy ny zanakalahin'ny mpanjaka, sy ny zanakalahin'ny andriambavy.	
12O	10	14	0,00000	 Ka hoy Jeho: Ataovy sambo-belona ireo. Dia nataony sambo-belona ireo, ka novonoiny tao an-davaka famorian-dranon'ilay trano fivoriana; roa amby efapolo lahy no isany, ary tsy nasian'i Jeho niangana ireo na dia iray aza.	
12O	10	15	0,00000	 Nony niala teo izy, dia nifanena tamin'i Jonadaba, zanak'i Rekaba, izay tonga hitsena azy, ka niarahaba azy sy nanao taminy hoe: Mba tsotra tahaka izany foko aminao izany va ny fonao? Dia namaly Jonadaba hoe: Izany indrindra. Raha izany ary, hoy Jeho, tolory tànana aho. Dia natolotr'i Jonadaba azy ny tànany, ka nasain'i Jeho niakatra ho eo anilany teo ambony kalesy izy, nataony hoe: 	
12O	10	16	0,00000	 Andeha hiaraka amiko, ary ho hitanao ny zotom-poko ho an'ny Tompo. 	
12O	10	17	0,00000	 Dia toy izany no nitondrany azy teny amin'ny kalesiny. Nony mby tany Samaria, dia novonoin'i Jeho avokoa izay tamingan'i Akaba sisa rehetra, ka nataony fongotra mihitsy araka ny tenin'ny Tompo nolazainy tamin'i Elia. 	
12O	10	18	0,00000	 Nony efa izany, novorin'i Jeho ny vahoaka rehetra, ka hoy izy taminy: Kely no nanompoan'i Akaba an'i Baala, fa fatratra no hanompoan'i Jeho azy. 	
12O	10	19	0,00000	 Koa ankehitriny vorio hankaty amiko avokoa ny mpaminanin'i Baala rehetra sy ny mpanompony rehetra, ary ny mpisorony rehetra: aza misy tsy tonga na dia iray aza, fa hanatitra sorona lehibe amin'i Baala aho, ka tsy hovelomina izay tsy tonga na iza na iza. Kanjo hafetsena no nanaovan'i Jeho izany, handringanana ny mpanompon'i Baala. Hoy Jeho: 	
12O	10	20	0,00000	 Lazao ampahibemaso fa hisy fivoriana manetriketrika hankalazana an'i Baala. Dia nolazaina ampahibemaso izany. 	
12O	10	21	0,00000	 Nandefa iraka tany amin'Israely rehetra Jeho, ka tonga avokoa ny mpanompon'i Baala rehetra tsy nisy nijanona ka tsy tonga, na dia iray aza. Niditra tao an-tranon'i Baala izy ireo, ka feno ny tranon'i Baala hatrany aloha ka hatrany aoriana. 	
12O	10	22	0,00000	 Ary hoy Jeho tamin'ny mpiambina ny trano fitehirizana akanjo: Amoahy akanjo avokoa ny mpanompon'i Baala rehetra. Dia namoaka akanjo ho azy ireo izy. 	
12O	10	23	0,00000	 Ary tamin'izay dia tonga tao an-tranon'i Baala Jeho niaraka tamin'i Jonadaba zanak'i Akaba, ka hoy izy tamin'ny mpanompon'i Baala: Karohy ary zahao, mba tsy hisy mpanompon'ny Tompo eto aminareo, fa ny mpanompon'i Baala ihany.	
12O	10	24	0,00000	 Rahefa tafiditra izy ireo hanatitra sorona sy sorona dorana, dia nametraka valopolo lahy tao alatrano Jeho nanao hoe: Raha misy mitsoaka amin'ireo olona apetrako eo an-tànanareo ireo, dia hisolo aina azy izay nandefa azy. 	
12O	10	25	0,00000	 Vao tapitra ny fanaterana ny sorona dorana, dia hoy Jeho tamin'ireo mpihazakazaka sy manamboninahitra: Midira, vonoy ireo, ka aza asiana iray tafavoaka! Dia nasiany tamin'ny lelan-tsabatra ireo; narian'ny mpihazakazaka sy ny manamboninahitra teo ireo; dia niditra tao amin'ny fitoerana masin'ny tranon'i Baala izy, 	
12O	10	26	0,00000	 ka navoakany nodorana ny tsangam-bato tao an-tranon'i Baala, 	
12O	10	27	0,00000	 nomontsamontsaniny ny tsangam-baton'i Baala ary nazerany koa ny tranon'i Baala ka nataony trano fivoahana ka mbola tao mandrak'androany. 	
12O	10	28	0,00000	 Nofongoran'i Jeho ao amin'Israely Baala. 	
12O	10	29	0,00000	 Nefa tsy niviliany nialany ny fahotan'i Jeroboama zanak'i Nabata izay nampanota an'Israely, na ny zanak'omby volamena izay ao Betela sy ao Dana. 	
12O	10	30	0,00000	 Ary hoy Iaveh tamin'i Jeho: Noho hianao nanatanteraka tokoa izay mahitsy eo imasoko sy nanao tamin'ny tranon'i Akaba araka izay rehetra tao am-poko, ny zanakao hatramin'ny taranaka fahefatra kosa, dia hitoetra eo amin'ny seza fiandrianan'Israely. 	
12O	10	31	0,00000	 Tsy notandreman'i Jeho anefa ny handeha amin'ny fony rehetra araka ny lalan'ny Tompo Andriamanitr'Israely, fa tsy niala tamin'ny fahotan'i Jeroboama izay nampanota an'Israely izy. 	
12O	10	32	0,00000	 Tamin'izany andro izany no niantombohan'ny nanabangan'ny Tompo ny tanin'Israely. Noresen'i Hazaela hatraiza hatraiza ny Israelita tamin'ny sisin-tanin'Israely; 	
12O	10	33	0,00000	 hatrany Jordany any amin'ny fiposahan'ny masoandro, dia ny tany Galaada rehetra, ny Gadita, ny Robenita, ny Manasita, hatrany Aroera, amin'ny ranon-driaka Arnona, ka hatrany Galaada sy Basana. 	
12O	10	34	0,00000	 Ny sisa amin'ny asan'i Jeho mbamin'izay rehetra nataony sy ny herim-po nasehony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
12O	10	35	0,00000	 Ary nodimandry any amin'ny razany Jeho ka nalevina tao Samaria. 	
12O	10	36	0,00000	 Joakaza zanany no nanjaka nandimby azy. Valo amby roapolo taona no andro nanjakan'i Jeho tamin'Israely tany Samaria.	
12O	11	1	0,00000	[ATALIA MPANJAKAVAVIN'I JODÀ] Nony hitan'i Atalia renin'i Okoziasa fa maty ny zanany, dia nitsangana izy ka nandringana ny zanak'andriana rehetra. 	
12O	11	2	0,00000	 Fa Josaba zanakavavin'i Jorama mpanjaka, sy anabavin'i Okoziasa, naka an'i Joasa zanak'i Okoziasa kosa, sy nanatsoaka azy teo amin'ny zanak'andriana, izay novonoin'ny olona, ary nametraka azy mbamin'ny mpitaiza azy, tao an'efitrano fitoeram-parafara, ka voaafina tsy hitan'ny mason'i Atalia, ka tsy novonoina izy. 	
12O	11	3	0,00000	 Enin-taona no nieren'izy sy Josaba tao an-tranon'ny Tompo. Ary Atalia no nanjaka tamin'ny tany.	
12O	11	4	0,00000	 Tamin'ny taona fahafito, Joiada naniraka haka ny tompon-jaton'ny Kariana sy ny mpihazakazaka ary nasainy hanatona azy ao an-tranon'ny Tompo. Nanao fanekena tamin'izy ireo izy, ka nony efa nampianiana azy tao an-tranon'ny Tompo izy, dia nasehony azy ity zanaky ny mpanjaka.	
12O	11	5	0,00000	 Rehefa izany, dia izao no baiko nomeny azy ireo: Izao no hataonareo: Ny ampahatelony aminareo izay miditra hanao fanompoana amin'ny andro sabata mba hiambina ny tranon'ny mpanjaka, -	
12O	11	6	0,00000	 ny ampahatelony eo am-bavahady Sora, ny ampahatelony eo am-bavahadin'ny mpiambina, - dia hiambina ny tranon'ny Tompo mba hiaro ny fidirana ao.	
12O	11	7	0,00000	 Ny roa toko sisa aminareo, izay rehetra miala fanompoana amin'ny andro sabata kosa mba hiambina ao amin'ny tranon'ny Tompo ao akaikin'ny mpanjaka,	
12O	11	8	0,00000	 dia hanemitra manodidina ny mpanjaka samy hitam-piadiana avy, ka raha misy miditra ny laharana, dia vonoy ho faty, ary ho eo akaikin'ny mpanjaka hianareo na mivoaka izy na miditra.	
12O	11	9	0,00000	 Notanterahin'ny tompon-jato avokoa ny didy nomen'i Joiada mpisorona azy. Samy naka ny olom-peheziny avy izy ireo, na ny milatsaka amin'ny fanompoana amin'ny andro sabata, na ny miala amin'ny fanompoana amin'ny andro sabata, dia nankany amin'i Joiada mpisorona. 	
12O	11	10	0,00000	 Natolotry ny mpisorona ny tompon-jato ny lefona aman'ampinga izay an'i Davida mpanjaka, sy nipetraka tao an-tranon'ny Tompo. 	
12O	11	11	0,00000	 Samy nitam-piadiana ny mpihazakazaka dia nilahatra hatramin'ny lafin-trano ao an-kavanana, ka hatramin'ny lafiny havia, akaikin'ny otely, sy ny akaikin'ny trano, any ka voahodidiny ny mpanjaka. 	
12O	11	12	0,00000	 Naroson'ny mpisorona ny zanaky ny mpanjaka, ka nataony teo aminy ny diadema sy ny vavolombelona. Natsangany ho mpanjaka izy, ary nohosorany, ka sady nitehaka ny olona no niantso hoe: Ho ela velona anie ny mpanjaka!	
12O	11	13	0,00000	 Nony nandre ny fihahohahon'ny mpihazakazaka sy ny vahoaka Atalia dia nankao amin'ny vahoaka izy, ao an-tranon'ny Tompo. 	
12O	11	14	0,00000	 Nijery izy ka inty ny mpanjaka mipetraka eo amin'ny lapihazo araka ny fanao. Teo anilan'ny mpanjaka ny lehibe sy ny mpitsoka trompetra, ary faly ny vahoaka rehetra, ary nitsoka trompetra ny olona. Dia nandriatra ny fitafiany Atalia, ka niantso hoe: Teti-dratsy! Teti-dratsy! 	
12O	11	15	0,00000	 Tamin'izay Joiada mpisorona nanome didy ny tompon-jato mpifehy ny foloalindahy ary nilaza taminy hoe: Ento izy eo anelanelan'ny laharanareo hivoaka ny trano, ary vonoy amin'ny sabatra izay manaraka azy na iza na iza. Satria ny mpisorona efa nilaza hoe: Aza vonoina eto an-tranon'ny Tompo izy. 	
12O	11	16	0,00000	 Dia nihataka teo an-daniny roa ny olona, dia nandeha tamin'ny làlana fidiran-tsoavaly ho ao amin'ny lapan'ny mpanjaka ravehivavy, ka teo no namonoana azy. 	
12O	11	17	0,00000	 Nampanaovin'i Joiada fanekena tamin'ny Tompo sy ny mpanjaka ary ny vahoaka, ny tsy maintsy haha-vahoakan'ny Tompo azy ireo. Ary nampanaoviny fanekena koa ny mpanjaka sy ny vahoaka. 	
12O	11	18	0,00000	 Ny vahoaka rehetra tamin'ny tany dia niditra tao amin'ny tranon'i Baala ka noravany; ny otely aman-tsary nomontsaniny, ary Matana mpisoron'i Baala novonoiny teo anoloan'ny otely. Nony nametraka mpiambina tao amin'ny tranon'ny Tompo 	
12O	11	19	0,00000	 Joiada mpisorona, dia nalainy avokoa ny tompon-jato, ny Kariana, ny mpihazakazaka, mbamin'ny vahoaka rehetra tamin'ny tany, ka nentiny nidina avy ao an-tranon'ny Tompo ny mpanjaka, dia nididtra tao an-dapan'ny mpanjaka tamin'ny vavahadin'ny mpihazakazaka, ka nipetraka teo amin'ny seza fiandrianan'ny mpanjaka Joasa. 	
12O	11	20	0,00000	 Nifaly avokoa ny vahoaka rehetra tamin'ny tany, nandry fahizay ny tanàna, ary novonoina tamin'ny sabatra tao an-tranon'ny mpanjaka Atalia.	
12O	12	1	0,00000	[NY NANJAKAN'I JOASA - NY NAMBOARANA NY TEMPOLY - NAVOTAM-BOLA TEO AN-TANAN'I HAZAELA JEROSALEMA - NY NAMONOANA AN'I JOASA] Vao fito taona Joasa dia tonga mpanjaka. 	
12O	12	2	0,00000	 Tamin'ny taona fahafiton'ny nanjakan'i Jeho no vao tonga mpanjaka Joasa ary efapolo taona no nanjakany tao Jerosalema. Ny anaran-dreniny dia Sebia, avy any Bersabea. 	
12O	12	3	0,00000	 Nanao izay mahitsy eo imason'ny Tompo Joasa tamin'ny andro rehetra nanoloran'i Joiada mpisorona fampianarana azy. 	
12O	12	4	0,00000	 Nefa kosa ny fitoerana avo, mbola tsy foana, ary notohizan'ny vahoaka ny fanaterana sorona aman-java-manitra teny amin'ny fitoerana avo. 	
12O	12	5	0,00000	 Ary hoy Joasa tamin'ny mpisorona: Ny volan'ny fitoerana masina rehetra izay aterin'ny olona ao an-tranon'ny Tompo dia ny vola fandoan'ny isan'olona, ny vola avotry ny olona araka ny fanombanana azy avy, ary ny vola rehetra aterin'ny olona samy araka ny fahazotoany avy, ao an-tranon'ny Tompo, 	
12O	12	6	0,00000	 dia aoka horaisin'ny mpisorona samy avy amin'ny olom-pantany avy, ary aoka hamboatra ny banga amin'ny trano izy ireo amin'izay rehetra hita fa misy banga. 	
12O	12	7	0,00000	 Kanjo, indro fa tamin'ny fahatelo amby roapolo taona nanjakan'i Joasa, dia mbola tsy voavaotran'ny mpisorona ihany ny banga amin'ny trano, 	
12O	12	8	0,00000	 ka dia niantso an'i Joiada mpisorona sy ny mpisorona hafa Joasa mpanjaka nilaza tamin'izy ireo hoe: Nahoana no tsy amboarinareo ny banga amin'ny trano? Koa ankehitriny, aza raisinareo intsony ny vola amin'ny olom-pantatrareo, fa atolory hanamboarana ny banga amin'ny trano. 	
12O	12	9	0,00000	 Dia nanaiky ny tsy handray vola amin'ny vahoaka intsony ny mpisorona, ka tsy azy intsony ny hanamboatra ny banga amin'ny trano.	
12O	12	10	0,00000	 Koa naka vata anankiray Joiada mpisorona nasiany loaka ny sarony, napetrany teo anilan'ny otely an-kavanan'ny fidirana ho ao an-tranon'ny Tompo, dia nataon'ny mpisorona mpiandry varavarana tao ny vola rehetra naterin'ny olona tao an-tranon'ny Tompo. 	
12O	12	11	0,00000	 Nony hitan'izy ireo fa efa misy betsaka ny vola ao am-bata, dia niakatra ny mpanoratry ny mpanjaka sy ny mpisorona lehibe hamehy sy hanisa ny vola rehetra izay ao an-tranon'ny Tompo. 	
12O	12	12	0,00000	 Dia napetrak'izy ireo eo an-tanan'izay mpanao ny asa, izay voatendry hikarakara ny tranon'ny Tompo, ny vola voalanja, ka ireo no nanome azy ho an'ny mpandrafitra sy ny mpanao taozavatra, izay niasa tamin'ny tranon'ny Tompo,	
12O	12	13	0,00000	 ny mpandrafitra vato, ny tambato; nanome izany koa izy ireo hividianana hazo amam-bato voapaika, hanamboarana ny banga amin'ny tranon'ny Tompo, mbamin'ny lany rehetra hanamafisana ny trano. 	
12O	12	14	0,00000	 Nefa tsy mba nanaovana fitoeran-drano volafotsy, na antsy, na kapoaka, na trompetra, na fanaka volamena na fanaka volafotsy, hatao ao an-tranon'ny Tompo ny vola naterin'ny olona tao an-tranon'ny Tompo, 	
12O	12	15	0,00000	 fa nomena an'ireo nampanao ny raharaha ihany, hoentiny manamboatra ny tranon'ny Tompo. 	
12O	12	16	0,00000	 Tsy nampamoahina ny olona nametrahana ny vola homena izay nampanao ny asa, satria nanaraka ny rariny izy. 	
12O	12	17	0,00000	 Ny vola tamin'ny sorona noho ny ota sy ny sorona noho ny heloka dia tsy mba naterina tao an-tranon'ny Tompo fa an'ny mpisorona. 	
12O	12	18	0,00000	 Tamin'izany, niakatra namely an'i Geta, Hazaela, mpanjakan'i Siria, ka nahafaka azy. Dia nikasa hiakatra hamely an'i Jerosalema izy. 	
12O	12	19	0,00000	 Fa nalain'i Joasa mpanjakan'i Jodà kosa ny zava-boahasina rehetra izay nohamasinin'ny razany, Josafata, Jorama, Okoziasa mpanjakan'i Jodà, sy izay nohamasin'ny tenany, mbamin'ny volamena rehetra izay tao amin'ny rakitry ny tranon'ny Tompo sy ny tranon'ny mpanjaka; ka nampanateriny ho an'i Hazaela mpanjakan'i Siria avokoa izany, dia lasa lavitra an'i Jerosalema izy io. 	
12O	12	20	0,00000	 Ny sisa tamin'ny asan'i Joasa mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	12	21	0,00000	 Nikomy taminy ny mpanompony ary nanao teti-dratsy, dia nasiany tao an-tranon'i Melao amin'ny fidinan'i Sela Joasa. 	
12O	12	22	0,00000	 Josakara zanak'i Semaata sy Josabada zanak'i Somera, mpanompony, no namely azy, ka dia maty izy. Nalevina tao amin'ny razany tao an-tanànan'i Davida izy; ary Amasiasa zanany no nanjaka nandimby azy.	
12O	13	1	0,00000	[JOAKAZA SY JOASA MPANJAKAN'ISRAELY - NY NAHAFATESAN'I ELISEA - ISRAELY SY NY SIRIANA] Tamin'ny fahatelo amby roapolon'ny taona nanjakan'i Jodà no vao nanjaka tamin'Israely tao Samaria kosa Joakaza zanak'i Jeho. Ary fito ambin'ny folo taona no nanjakany.	
12O	13	2	0,00000	 Nanao izay ratsy teo imason'ny Tompo izy, nanahaka ny fahotan'i Jeroboama zanak'i Nabata izay nampanota an'Israely, fa tsy niala tamin'izany.	
12O	13	3	0,00000	 Ka nirehitra tamin'Israely ny fahatezeran'ny Tompo dia natolony teo an-tànan'i Hazaela mpanjakan'i Siria sy teo an-tanan'i Benhadada zanak'i Hazaela mandrakariva izy.	
12O	13	4	0,00000	 Nitaraina tamin'ny Tompo Joakaza, dia nihaino azy Iaveh, fa hitany ity fahorian'Israely, tamin'ny nampijalian'ny mpanjakan'i Siria azy,	
12O	13	5	0,00000	 ka nanome mpamonjy ho an'Israely Iaveh. Nony afaka tamin'ny tànan'ny Siriana ny zanak'Israely dia nonina teo amin'ny lainy toy ny taloha indray.	
12O	13	6	0,00000	 Kanefa izy ireo tsy mba niala tamin'ny fahotan'ny tranon'i Jeroboama, izay nampanota an'Israely, fa nizotra tamin'izany, ary na ny aseraha aza, mbola nitsangana tao Samaria.	
12O	13	7	0,00000	 Fa izao ihany no vahoaka ary fiadiana navelan'ny Tompo ho an'i Joakaza: mpitaingin-tsoavaly dimampolo, kalesy folo, miaramila an-tongotra iray alina, fa naringan'ny mpanjakan'i Siria izy ireo, ka nampanjariany ho toy ny vovoka fanitsaky ny tongotra.	
12O	13	8	0,00000	 Ny sisa tamin'ny asan'i Joakaza mbamin'izay rehetra nataony, ny herim-po nasehony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany?	
12O	13	9	0,00000	 Ary nodimandry any amin'ny razany Joakaza ka nalevina tao Samaria, dia Joasa zanany no nanjaka nandimby azy. 	
12O	13	10	0,00000	 Tamin'ny fahafito amby telopolon'ny taona nanjakan'i Joasa mpanjakan'i Jodà no vao nanjaka tamin'Israely tany Samaria kosa Joasa zanak'i Joakaza; enina ambin'ny folo taona no nanjakany. 	
12O	13	11	0,00000	 Nanao izay ratsy eo imason'ny Tompo izy, fa tsy nisy nialany na dia iray aza ny fahotan'i Jeroboama zanak'i Nabata izay nampanota an'Israely, fa nanaraka izany. 	
12O	13	12	0,00000	 Ny sisa tamin'ny asan'i Joasa, mbamin'izay rehetra nataony, ny herim-po nasehony, ny niadiny tamin'i Amasiasa, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
12O	13	13	0,00000	 Dia nodimandry amin'ny razany Joasa, ary Jeroboama no nipetraka teo amin'ny seza fiandrianany; ka nalevina tao Samaria amin'ny mpanjakan'Israely Joasa. 	
12O	13	14	0,00000	 Ary Elisea nararin'ny aretina izay hahafaty azy, ka nidina nankany aminy Joasa mpanjakan'Israely, dia nitomany teo ambonin'ny tavany nanao hoe: Ry ikaky ô, ry ikaky ô! kalesin'Israely amam-pitaingin-tsoavaliny! 	
12O	13	15	0,00000	 Ka hoy Elisea taminy: Mangalà tsipìka aman-jana-tsipìka. Dia naka tsipìka sy zana-tsipìka izy. 	
12O	13	16	0,00000	 Ary hoy Elisea tamin'ny mpanjakan'Israely: Ataovy ambonin'ny tsipìka ny tànanao. Nony nanao ny tànany ambonin'ny tsipìka izy, da napetrak'i Elisea teo ambonin'ny tànan'ny mpanjaka ny tànany, ka hoy izy: 	
12O	13	17	0,00000	 Vohay ny varavaran-kely tandrifin'ny atsinanana, dia namoha izy; ary hoy Elisea: Mandefasa zana-tsipìka iray; ka nandefa zana-tsipìka iray izy; dia nataon'i Elisea hoe: Zana-tsipìkan'ny famonjena avy amin'ny Tompo iny, dia zana-tsipìkan'ny famonjena hamelezana ny Siriana. Fa hamely ny Siriana ao Afeka hianao, mandra-paharingany. 	
12O	13	18	0,00000	 Ary hoy indray Elisea: Raiso ny zana-tsipìka. Dia nandray izy. Ary hoy Elisea tamin'ny mpanjakan'Israely: Tifiro ny tany, ka nitifitra intelo izy dia nitsahatra. 	
12O	13	19	0,00000	 Fa tezitra taminy ity olon'Andriamanitra ka nanao taminy hoe: Tokony ho nitifitra indimy na inenina hianao, ary amin'izany, dia ho namely ny Siriana mandra-paharingany mihitsy, fa izao dia intelo monja no hamelezanao azy.	
12O	13	20	0,00000	 Maty Elisea ka nalevina. Tamin'ny fitsingerena'ny taom-baovao dia nisisika tamin'ny tany ny andian-jirika Moabita. 	
12O	13	21	0,00000	 Ary nisy nandevina olona kosa, ka indro tazany ny anankiray tamin'ireny jirika ireny, ka natsipiny tao am-pasan'i Elisea ny fatiny. Fa vao nitehika tamin'ny taolan'i Elisea ny fatin-dralehilahy, dia nody taminy ny ainy, ka nijoro tamin'ny tongony. 	
12O	13	22	0,00000	 Tamin'ny andro rehetra nanjakan'i Joakaza dia nampahory an'Israely Hazaela mpanjakan'i Siria. 	
12O	13	23	0,00000	 Namindra fo tamin'izy ireo anefa Iaveh ka niantra azy; nitodika azy izy noho ny fanekeny tamin'i Abrahama sy Isaaka ary Jakoba; tsy te-handringana azy ireo izy, na hanesotra azy tsy ho eo anatrehany mandrak'ankehitriny. 	
12O	13	24	0,00000	 Ary maty Hazaela mpanjakan'i Siria, ka Benhadada zanany no nanjaka nandimby azy. 	
12O	13	25	0,00000	 Nalain'i Joasa zanak'i Joakaza teo an-tanan'i Benhadada zanak'i Hazaela ireo tanàna nalain'i Hazaela tamin'ny adin'izy sy Joakaza rainy. Namely azy intelo Joasa dia azony indray ny tanànan'Israely.	
12O	14	1	0,00000	[AMASIASA MPANJAKAN'I JODÀ - JEROBOAMA II, MPANJAKAN'ISRAELY] Tamin'ny taona faharoa nanjakan'i Joasa, zanak'i Joakaza mpanjakan'Israely, no vao nanjaka Amasiasa zanak'i Joasa, mpanjakan'i Jodà.	
12O	14	2	0,00000	 Efa dimy amby roapolo taona izy fony vao nanjaka ary sivy amby roapolo taona no nanjakany tao Jerosalema. Ny anaran-dreniny dia Joadana avy any Jerosalema.	
12O	14	3	0,00000	 Nanao izay mahitsy eo imason'ny Tompo izy, nefa tsy dia tahaka an'i Davida rainy, fa tahaka izay rehetra nataon'i Joasa rainy ihany no nataony.	
12O	14	4	0,00000	 Ny fitoerana avo anefa tsy mbola foana, mbola notohizan'ny vahoaka ny fanaterana sorona aman-java-manitra teny amin'ny fitoerana avo.	
12O	14	5	0,00000	 Nony azony mafy teo an-tànany ny fanjakana dia novonoiny ireo mpanompony namono ny mpanjaka rainy. 	
12O	14	6	0,00000	 Fa tsy novonoiny ny zanak'ireo mpamono, araka izay voasoratra ao amin'ny bokin'ny lalàn'i Moizy, izay misy izao didy nomen'ny Tompo izao: Ny ray tsy ho faty ho solon-janany, ny zanaka tsy ho faty ho solon-drainy, fa samy vonoina noho ny fahotany ihany avy. 	
12O	14	7	0,00000	 Nandresy Edomita iray alina tao amin'ny lohasahan-tSira izy, ary nananika nahafaka an'i Sela dia nomeny anarana hoe Jektehela io mandrak'androany. 	
12O	14	8	0,00000	 Tamin'izany Amasiasa nandefa iraka tany amin'i Joasa zanak'i Joakaza zanak'i Jeho mpanjakan'Israely nanao hoe: Avia, ary aoka hifankahita mifanatrika isika. 	
12O	14	9	0,00000	 Ary Joasa mpanjakan'Israely naniraka hamaly an'i Amasiasa mpanjakan'i Jodà: Ny tsilo ao amin'ny Libana no naniraka hilaza tamin'ny hazo sedra ao amin'i Libana hoe: Omeo ho vadin'ny zanako lahy ny zanakao vavy; ka ny biby dia ao amin'i Libana nandalo nanosihosy ny tsilo. 	
12O	14	10	0,00000	 nandresy ny Edomita marina hianao, ka dia nisandratra ny fonao. Mirehareha ary mijanona any aminao. Nahoana hianao no dia mihitsoka amin'ny loza; ka ho lavo hianao, dia ny tenanao sy Jodà miaraka aminao? 	
12O	14	11	0,00000	 Tsy nihaino azy anefa Amasiasa, ka dia niakatra Joasa mpanjakan'Israely, ary nifankahita nifanatrika tao Bethsamesa izay an'i Jodà izy sy Amasiasa mpanjakan'i Jodà. 	
12O	14	12	0,00000	 Resy teo anoloan'Israely Jodà ka samy nandositra ho any an-dainy avy. 	
12O	14	13	0,00000	 Ary Joasa mpanjakan'Israely nisambotra an'i Amasiasa mpanjakan'i Jodà, zanak'i Joasa zanak'i Okoziasa, tao Behtsamesa; nankany Jerosalema izy ka nahabanga ny mandan'i Jerosalema efa-jato hakiho, hatramin'ny vavahadin'i Efraima ka hatreo am-bavahady an-jorony. 	
12O	14	14	0,00000	 Naka ny volamena amam-bolafotsy rehetra hita tao an-tranon'ny Tompo sy tao amin'ny rakitry ny tranon'ny mpanjaka izy, ary olona natao antoka koa, vao niverina ho any Samaria. 	
12O	14	15	0,00000	 Ny sisa amin'ny asan'i Joasa mbamin'izay rehetra nataony sy ny niadiany tamin'i Amasiasa mpanjakan'i Jodà, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
12O	14	16	0,00000	 Ary nodimandry any amin'ny razany Joasa ka nalevina tao Samaria ao amin'ny mpanjakan'Israely. Jeroboama zanany no nanjaka nandimby azy.	
12O	14	17	0,00000	 Amasiasa zanak'i Joasa mpanjakan'i Jodà kosa, dia mbola velona dimy ambin'ny folo taona, taorian'ny nahafatesan'i Joasa zanak'i Joakaza mpanjakan'Israely. 	
12O	14	18	0,00000	 Ny sisa tamin'ny asan'i Amasiasa moa tsy dia efa voasoratra ao amin'ny bokin'ny Tantaran'ny mpanjakan'i Jodà? 	
12O	14	19	0,00000	 Nisy firaisan-tetika hikomy taminy, tany Jerosalema, ka nandositra nankany Lakisa izy, nefa nisy olona nirahina hanaraka azy any Lakisa ka novonoina tany izy; 	
12O	14	20	0,00000	 dia nentina tamin'ny soavaly izy, nalevina tao Jerosalema ao amin'ny razany, amin'ny tanànan'i Davida. 	
12O	14	21	0,00000	 Ka Azariasa izay enina ambin'ny folo taona, no nalain'ny vahoaka rehetra amin'i Jodà ka natsangany ho mpanjaka handimby an'i Amasiasa rainy. 	
12O	14	22	0,00000	 Nanorina indray an'i Elata izy sy nampody azy mba ho an'i Jodà indray, rahefa nodimandry any amin'ny razany ny mpanjaka. 	
12O	14	23	0,00000	 Tamin'ny taona fahefatra ambin'ny folo nanjakan'i Amasiasa mpanjakan'i Jodà no nanjakan'i Jeroboama zanak'i Joasa mpanjakan'Israely tany Samaria. Nanjaka iraika amby efapolo taona izy. 	
12O	14	24	0,00000	 Nanao izay ratsy teo imason'ny Tompo izy, fa tsy nisy nialany ny fahotan'i Jeroboama zanak'i Nabata, izay nampanota an'Israely. 	
12O	14	25	0,00000	 Izy no nampody ny sisin-tanin'Israely, ho araka ny faritany taloha, hatramin'ny hadilalan'i Emata ka hatramin'ny ranomasin'i Arabah, araka ny tenin'ny Tompo Andriamanitr'Israely nolazainy tamin'ny alalan'ny mpanompony Jonasa mpaminany zanak'i Amati, avy any Geta-Kefera. 	
12O	14	26	0,00000	 Fa hitan'ny Tompo ny fahoriana mangidy indrindra nanjo an'Israely, izay tsy nisy afa-namonjy an'Israely, na olona manambady, na olona afaka, na olona iza na iza. 	
12O	14	27	0,00000	 Tsy mbola naraikitry ny Tompo anefa ny hamono ny anaran'Israely eo ambanin'ny lanitra, ka ny tànan'i Jeroboama zanak'i Joasa no namonjen'ny Tompo azy ireo. 	
12O	14	28	0,00000	 Ny sisa tamin'ny asan'i Jeroboama izay rehetra nataony, ny herim-po nasehony, ny niadiany sy nampodiany an'i Damasa sy Emata izay an'i Jodà taloha, mba ho an'Israely, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
12O	14	29	0,00000	 Ary nodimandry any amin'ny razany Jeroboama dia eny amin'ny mpanjakan'Israely, ka Zakariasa zanany no nanjaka nandimby azy.	
12O	15	1	0,00000	[AZARIASA (OZIASA) MPANJAKAN'I JODÀ - ZAKARIASA, SELOMA, MANAHEMA, FASEIA, FASEA, MPANJAKAN'ISRAELY - JOATAMA MPANJAKAN'I JODÀ] Tamin'ny taona fahafito amby roapolo nanjakan'i Jeroboama mpanjakan'Israely, no vao nanjaka kosa Azariasa zanak'i Amasiasa mpanjakan'i Jodà. 	
12O	15	2	0,00000	 Vao enina ambin'ny folo taona izy, dia tonga mpanjaka, ary roa amby dimampolo taona no nanjakany tao Jerosalema. Ny anaran-dreniny dia Jekelia, avy ao Jerosalema.	
12O	15	3	0,00000	 Nanao izay mahitsy eo imason'ny Tompo izy, araka izay rehetra nataon'i Amasiasa rainy.	
12O	15	4	0,00000	 Ny fitoerana avo anefa mbola tsy foana; notohizan'ny vahoaka ny fanaterana sorona aman-java-manitra teny amin'ny fitoerana avo.	
12O	15	5	0,00000	 Ary Iaveh namely ny mpanjaka, ka boka hatramin'ny andro nahafatesany izy, ka nitoetra tamin'ny trano manirery. Fa Joatama zanaky ny mpanjaka no nanapaka tao an-trano sy nitsara ny vahoaka tamin'ny tany.	
12O	15	6	0,00000	 Ny sisa tamin'ny asan' i Azariasa mbamin'izay rehetra nataony moa tsy dia efa voasoratra ao amin'ny bokin'ny Tantaran'ny mpanjakan'i Jodà? 	
12O	15	7	0,00000	 Ary nodimandry any amin'ny razany Azariasa, ka nalevina tao amin'ny razany, ao an-tanànan'i Davida. Joatama zanany no nanjaka nandimby azy. 	
12O	15	8	0,00000	 Tamin'ny taona fahavalo amby telopolo nanjakan'i Azariasa mpanjakan'i Jodà no vao nanjaka tamin'Israely tao Samaria kosa Zakariasa zanak'i Jeroboama. Enim-bolana no nanjakany. 	
12O	15	9	0,00000	 Nanao izay ratsy teo imason'ny Tompo toy ny nataon'ny razany izy, fa tsy niala tamin'ny fahotan'i Jeroboama zanak'i Nabata izay nampanota an'Israely. 	
12O	15	10	0,00000	 Nikomy taminy Seloma zanak'i Jabesa ary namely nahafaty azy teo anatrehan'ny vahoaka, dia nanjaka nandimby azy izy. 	
12O	15	11	0,00000	 Ny sisa tamin'ny asan'i Zakariasa, dia indro fa efa voasoratra ao amin'ny bokin'ny Tantaran'ny mpanjakan'Israely. 	
12O	15	12	0,00000	 Izany no tenin'ny Tompo nolazainy tamin'i Jeho hoe: Hipetraka eo amin'ny seza fiandrianan'Israely ny zanakao hatramin'ny taranaka fahefatra. Ka tanteraka izany. 	
12O	15	13	0,00000	 Tamin'ny taona fahasivy amby telopolo nanjakan'i Oziasa mpanjakan'i Jodà no vao tonga mpanjaka kosa Seloma zanak'i Jabesa, ary iray volana no nanjakany tao Samaria. 	
12O	15	14	0,00000	 Fa niakatra avy any Tersà, i Manahema zanak'i Gadì, ary nony tonga tao Samaria dia namely nahafaty an'i Seloma zanak'i Jabesa tao Samaria ihany izy, ka nanjaka nandimby azy. 	
12O	15	15	0,00000	 Ny sisa tamin'ny asan'i Seloma mbamin'ny fikomiana nataony, dia indro fa voasoratra ao amin'ny bokin'ny Tantaran'ny mpanjakan'Israely. 	
12O	15	16	0,00000	 Tamin'izany, Manahema dia niala tao Tersà ary namely an'i Tapsà sy ny mponina ao aminy mbamin'ny faritaniny; noho izy tsy namoha vavahady azy, no namelezany azy, ary notatahany ny kibon'ny vehivavy bevohoka rehetra. 	
12O	15	17	0,00000	 Tamin'ny taona fahasivy amby telopolo nanjakan'i Azariasa tamin'i Jodà no vao tonga mpanjaka tamin'Israely kosa Manahema zanak'i Gadì. Folo taona no nanjakany tao Samaria. 	
12O	15	18	0,00000	 Nanao izay ratsy eo imason'ny Tompo izy, fa nandritra ny andro niainany, tsy niala tamin'ny fahotan'i Jeroboama zanak'i Nabata izay nampanota an'Israely. 	
12O	15	19	0,00000	 Tongan'i Fola mpanjakan'i Asiria, ny tany, ary nomen'i Manahema talenta volafotsy arivo Fola mba hamonjy azy sy hanamafy ny fanjakana eo an-tanany. 	
12O	15	20	0,00000	 Israely, dia ny mpanan-karem-be rehetra, no nampandoavin'i Manahema izany vola izany, dimampolo sikla avy, homeny ny mpanjakan'i Asiria. Ka dia niverina ny mpanjakan'i Asiria, fa tsy niato teo amin'ny tany. 	
12O	15	21	0,00000	 Ny sisa tamin'ny asan'i Manahema, mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'Israely va izany? 	
12O	15	22	0,00000	 Ary nodimandry any amin'ny razany Manahema, ka Faseia zanany, no nanjaka nadimby azy. 	
12O	15	23	0,00000	 Tamin'ny taona faha-dimampolo nanjakan'i Azariasa mpanjakan'i Jodà, no vao nanjakan'i Faseià zanak'i Manahema tamin'Israely tao Samaria kosa. Roa taona no nanjakany. 	
12O	15	24	0,00000	 Nanao izay ratsy eo imason'ny Tompo izy, fa tsy niala tamin'ny fahotan'i Jeroboama zanak'i Nabata izay nampanota an'Israely. 	
12O	15	25	0,00000	 Nioko taminy Fasea, zanak'i Romeliasa, manamboninahitra lefiny, ary namono azy mbamin'i Argoba sy Arie tao Samaria, tao amin'ny trano avon'ny tranon'ny mpanjaka, ary nisy dimampolo lahy tamin'ny taranaky ny Gabaadita nomba azy. Namono an'i Faseià izy, dia nanjaka nandimby azy. 	
12O	15	26	0,00000	 Ny sisa tamin'ny asan'i Faseià mbamin'izay rehetra nataony, dia indro fa efa voasoratra ao amin'ny bokin'ny Tantaran'ny mpanjakan'Israely. 	
12O	15	27	0,00000	 Tamin'ny taona faharoa amby dimampolo nanjakan'i Azariasa mpanjakan'i Jodà, no vao nanjaka i Fasea, zana-dRomeliasa, tao Samaria. Roapolo taona no nanjakany. 	
12O	15	28	0,00000	 Nanao izay ratsy eo imason'ny Tompo izy, fa tsy niala tamin'ny fahotan'i Jeroboama zanak'i Nabata izay nampanota an'Israely. 	
12O	15	29	0,00000	 Tamin'ny andron'i Fasea mpanjakan'Israely no nahatongavan'i Teglathfalasara mpanjakan'i Asiria sy nahazoan'io an'i Ajona, Abela-Beta-Makaa, Janoe, Kedesa, Asora, Galaada ary Galileas, dia ny tanin'i Neftalì rehetra, sady nentiny ho babo tany Asiria koa ny mponina. 	
12O	15	30	0,00000	 Nikomy tamin'i Fasea zana-dRomeliasa, Osea zanak'i Ela, ka namono nahafaty azy, ary nanjaka nandimby azy, tamin'ny faha-roapolon'ny taona nanjakan'i Joatama zanak'i Oziasa. 	
12O	15	31	0,00000	 Ny sisa tamin'ny asan'i Fasea, mbamin'izay rehetra nataony, dia indro fa efa voasoratra ao amin'ny bokin'ny Tantaran'ny mpanjakan'Israely. 	
12O	15	32	0,00000	 Tamin'ny faharoan'ny taona nanjakan'i Fasea zanak'i Romeliasa mpanjakan'Israely, no vao nanjaka kosa Joatama zanak'i Oziasa mpanjakan'i Jodà. 	
12O	15	33	0,00000	 Dimy amby roapolo taona izy fony vao nanjaka, ary enina ambin'ny folo taona no nanjakany, tao Jerosalema. Ny anaran-dreniny dia Jerosa, zanak'i Sadaoka. 	
12O	15	34	0,00000	 Nanao izay mahitsy teo imason'ny Tompo izy, sahala tsara ny nataon'izy sy Oziasa rainy. 	
12O	15	35	0,00000	 Ny fitoerana avo anefa mbola tsy foana, notohizin'ny vahoaka ny fanaterana sorona aman-java-manitra teny amin'ny fitoerana avo. Joatama no nanao ny vavahady ambony amin'ny tranon'ny Tompo. 	
12O	15	36	0,00000	 Ny sisa tamin'ny asan'i Joatama mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	15	37	0,00000	 Nanomboka tamin'izany andro izany ny nampandehanan'ny Tompo an'i Rasina mpanjakan'i Siria sy Fasea zana-dRomeliasa hanafika an'i Jodà. 	
12O	15	38	0,00000	 Ary nodimandry any amin'ny razany Joatama ka nalevina tao an-tanànan'i Davida rainy, ao amin'ny razany. Akaza zanany no nanjaka nandimby azy.	
12O	16	1	0,00000	[AKAZA MPANJAKAN'I JODÀ] Tamin'ny taona fahafito ambin'ny folo nanjakan'i Fasea zana-dRomeliasa no vao nanjaka kosa Akaza, zanak'i Joatama mpanjakan'i Jodà. 	
12O	16	2	0,00000	 Roapolo taona Akaza fony vao nanjaka, ary enina ambin'ny folo taona no nanjakany tao Jerosalema. Tsy mba nanao izay mahitsy eo imason'ny Tompo Andriamaniny tahaka an'i Davida rainy izy;	
12O	16	3	0,00000	 fa nandeha tamin'ny lalan'ny mpanjakan'Israely; ny zanany lahy aza, nampamakiny ny afo, araka ny fahavetavetan'ireo firenena noroahin'ny Tompo teo anoloan'ny zanak'Israely.	
12O	16	4	0,00000	 Nanaterany sorona aman-java-manitra avokoa teny amin'ny fitoerana avo sy teny amin'ny havoana ary teny ambanin'ny hazo maitso rehetra teny. 	
12O	16	5	0,00000	 Tamin'izany no niakaran-dRasina mpanjakan'i Siria, sy Fasea zana-dRomeliasa, hanafika an'i Jerosalema. Nanao fahirano an'i Akaza izy ireo, nefa tsy naharesy azy. 	
12O	16	6	0,00000	 Tamin'izany fotoana izany ihany koa no nahazoan-dRasina indray an'i Elata ho ambany fahefan'ny Siriana, ka noroahiny hiala tao Elata ny Jody, fa ny Siriana no nankao Elata dia monina ao mandrak'androany. 	
12O	16	7	0,00000	 Nandefa iraka tany amin'i Teglathfalasara mpanjakan'i Asiria, Akaza nanao hoe: Mpanomponao sy zanakao aho, ka miakara hanafaka ahy amin'ny tanan'ny mpanjakan'Israely, fa nitsangan-kamely ahy izy ireo. 	
12O	16	8	0,00000	 Ary nalain'i Akaza ny volafotsy sy volamena hita tao an-tranon'ny Tompo, sy tao amin'ny rakitry ny tranon'ny mpanjaka, nampitondrainy ho fanomezana ny mpanjakan'i Asiria. 	
12O	16	9	0,00000	 Nohenoin'ny mpanjakan'i Asiria izy, ka niakatra namely an'i Damasa ny mpanjakan'i Asiria; ary nony azony, nentiny ho babo ho any Kira ny mponina, ary novonoiny ho faty Rasina.	
12O	16	10	0,00000	 Nankany Damasa Akaza mpanjaka hitsena an'i Teglathfalasara mpanjakan'i Asiria. Nony nahita ity otely tao Damasa Akaza mpanjaka, dia nampitondra ny modelin'ny otely sy ny toetr'endriny araka izay nahavitana azy manontolo ho an'i Oriasa mpisorona. 	
12O	16	11	0,00000	 Ka naorin'i Oriasa mpisorona ny otely, ary nataon'i Oriasa mpisorona mitovy indrindra amin'ny modely nampitondrain'i Akaza mpanjaka, avy any Damasa, nataony vita mandra-pahatongan'ny mpanjaka avy any Damasa. 	
12O	16	12	0,00000	 Nony tonga avy any Damasa ny mpanjaka, dia nahita ny otely. Nanatona ny otely ny mpanjaka dia niakatra teo; 	
12O	16	13	0,00000	 nodorany teo ny sorona dorany sy ny fanatiny, nararany ny fanatiny araraka, ary naidiny teo ambonin'ny otely ny ran'ny sorom-pihavanany. 	
12O	16	14	0,00000	 Ilay otely varahina teo anatrehan'ny Tompo, nafindrany hiala eo anoloan'ny trano, mba tsy ho eo anelanelan'ny tranon'ny Tompo sy ny otely vaovao, dia nataony eo anilan'ity otely vaovao, eo avarany. 	
12O	16	15	0,00000	 Ary izao koa no didy nomen'i Akaza mpanjaka an'i Oriasa mpisorona: Doroy eo ambonin'ny otely lehibe ny sorona dorana ny maraina, ny fanatitra hariva, ny sorona dorana amam-panatitry ny mpanjaka, ny sorona dorana amam-panatitry ny vahoaka rehetra; araraho eo ny fanatiny araraka ary aidino eo ny ra rehetra avy amin'ny sorona dorana sy ny ra rehetra avy amin'ny sorona. Fa ny amin'ny otely varahina, dia raharahako ny manapaka ny aminy. 	
12O	16	16	0,00000	 Notanterahin'i Oriasa mpisorona avokoa izay rehetra nodidian'i Akaza mpanjaka. 	
12O	16	17	0,00000	 Fanampin'izany, dia novakin'i Akaza mpanjaka koa ny panoa sy ny tongony ary nesoriny ny tavindrano teo amboniny; nampidininy ny ranomasina avy teo ambonin'ireo omby varahina nibaby azy, ka nataony teo ambony lampivato, 	
12O	16	18	0,00000	 ary nafindrany toerana tao an-tranon'ny Tompo ny trano hevan-tsabata naorina tao amin'ny trano, mbamin'ny fidiran'ny mpanjaka teo ivelany, noho ny henany ny mpanjakan'i Asiria. 	
12O	16	19	0,00000	 Ny sisa tamin'ny asan'i Akaza mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	16	20	0,00000	 Ary nodimandry any amin'ny razany Akaza, ka nalevina ao an-tanànan'i Davida ao amin'ny razany. Ezekiasa zanany no nanjaka nandimby azy.	
12O	17	1	0,00000	[OSEA MPANJAKA FARANY TAMIN'ISRAELY - NY NAHAZOAN'I SALMANASARA MPANJAKAN'I ASIRIA AN'I SAMARIA - LASAN-KO BABO NY ISRAELITA] Tamin'ny taona faharoa ambin'ny folo nanjakan'i Akaza mpanjakan'i Jodà, no vao nanjaka tamin'Israely tao Samaria Osea zanak'i Ela. Sivy taona no nanjakany.	
12O	17	2	0,00000	 Nanao izay ratsy eo imason'ny Tompo izy, saingy tsy dia tahaka ireo mpanjakan'Israely talohany.	
12O	17	3	0,00000	 Niakaran'i Salmanasara mpanjakan'i Asiria notafihina Osea, ka tonga mpanompon'io nandoa hetra ho azy izy.	
12O	17	4	0,00000	 Vaky tamin'ny mpanjakan'i Asiria ho nanao teti-dratsy anefa Osea fa naniraka olona tany amin'i Soa, mpanjakan'i Ejipta, sady tsy nandoa hetra intsony ho an'ny mpanjakan'i Asiria, isan-taona, ka nasain'ny mpanjakan'i Asiria nosamborina sy nogadraina, dia nalatsaka an-tranomaizina.	
12O	17	5	0,00000	 Notetezin'ny mpanjakan'i Asiria avokoa ny tany, dia niakatra hamely an'i Samaria izy, ka nanao fahirano azy telo taona.	
12O	17	6	0,00000	 Nony tamin'ny taona fahasivy nanjakan'i Osea dia azon'ny mpanjakan'i Asiria Samaria, ka nentiny ho babo tany Asiria Israely namponeniny tany Hala, teo amoron'i Habora, ony any Gosana, ary teny amin'ny tanànan'ny Meda.	
12O	17	7	0,00000	 Izany no tonga, dia noho ny zanak'Israely nanota tamin'ny Tompo Andriamaniny, izay nitondra azy niakatra avy tany amin'ny tany Ejipta, avy teo ambanin'ny fahefan'i Faraona, mpanjakan'i Ejipta, sy noho izy ireo natahotra andriamani-kafa.	
12O	17	8	0,00000	 Narahin'izy ireo ny fombam-pivavahan'ireo firenena izay noroahin'ny Tompo teo anoloan'ny zanak'Israely, sy ny fomba noforonin'ny mpanjakan'Israely.	
12O	17	9	0,00000	 Nosarontsaronan'ny zanak'Israely ny zavatra tsy mety nataony tamin'ny Tompo Andriamaniny. Nanorina fitoerana avo tamin'ny tanànany rehetra izy, hatramin'ny tilikambon'ny mpiambina, ka hatramin'ny tanàna mimanda.	
12O	17	10	0,00000	 Nasiany tsangam-bato sy aseraha avokoa teny amin'ny havoana rehetra sy teny ambany hazo maitso rehetra teny;	
12O	17	11	0,00000	 dia teny izy no nandoro zava-manitra amin'ny fitoerana avo rehetra, toy ny firenena izay nataon'ny Tompo babo teo anoloan'izy ireo, ary nanao zava-dratsy nampahatezitra an'ny Tompo.	
12O	17	12	0,00000	 Koa nanompo sampy izy ireo, nefa izany no nilazan'ny Tompo taminy hoe: Aza manao izany hianareo.	
12O	17	13	0,00000	 Nitsangan-ko vavolombelona anefa Iaveh tamin'ny alalan'ny mpaminany sy ny mpahitany niampanga an'Israely sy Jodà nanao hoe: Miverena avy amin'ny lalan-dratsinareo, ka tandremo ny didy amam-pitsipiko, amim-panarahana ny lalàna manontolo, nandidiako ny razanareo sy nampitondraiko ny mpaminany mpanompoko, ho any aminareo.	
12O	17	14	0,00000	 Fa tsy nihaino izany izy ireo, fa nanamafy ny hatony, toy ny razany izay tsy nino an'ny Tompo Andriamaniny.	
12O	17	15	0,00000	 Nolaviny ny lalàny amam-panekem-pihavanana nataony tamin'ireo razany mbamin'ny teni-vavolombelona niampangany azy ireo. Nandeha nanaraka zavatra tsinontsinona izy, ka niraiki-po tamin'ny zava-poana, tahaka ireo firenena manodidina azy, izay noraran'ny Tompo tsy halainy tahaka.	
12O	17	16	0,00000	 Nafoiny avokoa ny didin'ny Tompo Andriamaniny; fa zanak'omby anidina roa no nataony ho azy, sy aseraha no nataony ho azy; ny tafiky ny lanitra rehetra no niankohofany, ary Baala no notompoiny.	
12O	17	17	0,00000	 Nampandehaniny hamaky ny afo ny zanany lahy aman-janany vavy. Nataony daholo na sikidy na fankatoavana. Ary nikezaka hanao izay ratsy eo imason'ny Tompo izy, ka nampahatezitra azy. 	
12O	17	18	0,00000	 Dia tezitra indrindra tamin'Israely, ka nesoriny tsy ho eo imasony izy. Ny fokon'i Jodà irery no sisa, 	
12O	17	19	0,00000	 ary na Jodà indray aza, tsy dia nitandrina ny didin'ny Tompo Andriamaniny, fa nanaraka ny fombam-pivavahana noforonin'Israely ihany koa. 	
12O	17	20	0,00000	 Ka dia narian'ny Tompo avokoa ny taranak'Israely; nampahoriny sy natolony teo an-tanan'ny mpamabo izy ireo, mandra-pandroaka azy lavitra ny tavany. 	
12O	17	21	0,00000	 Satria niendaka niala tamin'ny fianakavian'i Davida Israely, fa nanangana an'i Jeroboama zanak'i Nabata ho mpanjaka, ary Jeroboama nampiala an'Israely tamin'ny Tompo sy nampanao fahotana lehibe azy ireo. 	
12O	17	22	0,00000	 Ary nandroso tamin'ny fahotana rehetra nataon'i Jeroboama ny zanak'Israely, fa tsy niala tamin'izany, 	
12O	17	23	0,00000	 mandra-pandroak'Iaveh azy lavitra ny tavany, araka izay voalazany tamin'ny alalan'ny mpaminany mpanompony rehetra, ka dia lasan-ko babo any Asiria lavitry ny taniny Israely mandrak'androany. 	
12O	17	24	0,00000	 Olona nasain'ny mpanjakan'i Asiria ho avy any Babilona sy any Kota sy any Avah, sy any Emata, ary any Sefarvaima no namponeniny tany amin'ny tanànan'i Samaria, hisolo ny zanak'Israely, ka dia ireny no nahazo an'i Samaria, sy nonina tamin'ny tanànany. 	
12O	17	25	0,00000	 Fony vao nanomboka nonina tany izy ireny, dia tsy natahotra an'ny Tompo, ka nandefasan'ny Tompo liona hamono azy. 	
12O	17	26	0,00000	 Ary nisy nanao filazana tamin'ny mpanjakan'i Asiria nanao hoe: Tsy mahalala ny fomba fanompoana ny andriamanitry ny tany any ireo firenena nataonao sesi-tany sy namponeninao any amin'ny tanànan'i Samaria, ka nandefasany liona; ka indro fa namono azy ireo, satria tsy mahalala ny fomba fanompoana ny andriamanitry ny tany. 	
12O	17	27	0,00000	 Ka dia izao no didy nomen'ny mpanjakan'i Asiria: Maniraha mpisorona anankiray amin'ireo nentinareo ho babo avy any, dia izay no aoka handeha honina any, hampianatra azy ireo ny fomba fanompo ny andriamanitry ny tany any. 	
12O	17	28	0,00000	 Dia tonga ny anankiray amin'ireo mpisorona, nentin-ko babo avy any Samaria, ka nonina tao Betela, sy nampianatra azy ireo ny tsy maintsy ataony hanajany an'ny Tompo. 	
12O	17	29	0,00000	 Kanjo isam-pirenena mbola samy nanao ny andriamaniny avy koa, sy nametraka azy tao amin'ny tranon'ny fitoerana avo naorin'ny Samaritana, tamin'izay tanàna nipetrahany avy isam-pirenena. 	
12O	17	30	0,00000	 Ny olona avy any Babilona nanao an'i Sokota-Benota, ny olona avy any Kota nanao an'i Nergela, ny olona avy any Emata nanao an'i Asima; 	
12O	17	31	0,00000	 ny avy any Avah, nanao an'i Nebahaza sy Tartaka, ny avy any Sefarvaima nandoro ny zanany tamin'ny afo ho fanajana an'i Adrameleka sy Anameleka andriamanitr'i Sefarvaima. 	
12O	17	32	0,00000	 Nanaja an'ny Tompo izy ireo, ka nananganany mpisorona amin'ny fitoerana avo, mpisorona avy amin'ny vahoaka rehetra, ka nanatitra sorona ho azy ireo tao amin'ny tranon'ny fitoerana avo ireny. 	
12O	17	33	0,00000	 Koa arak'izany, dia sady nanaja an'ny Tompo izy ireo, no nanompo ny andriamaniny, araka ny fanaon'ny firenena nangalana azy avy koa.	
12O	17	34	0,00000	 Mandrak'androany, dia mbola manaraka ny fomba taloha ihany izy ireo: tsy dia matahotra an'ny Tompo izy, ary tsy dia manaraka ny lalàna amam-pitsipiny, na ny lalàna aman-didy nomen'ny Tompo ny zanak'i Jakoba, izay nantsoiny hoe Israely. 	
12O	17	35	0,00000	 Sady nanaovan'ny Tompo fanekem-pihavanana izy ireo, nomeny didy hoe: Aza matahotra andriamani-kafa na miankohoka eo anatrehany, na manompo ireny, na manatitra sorona amin'ireny. 	
12O	17	36	0,00000	 Fa Iaveh Andriamanitrareo izay nitondra anareo niakatra avy any amin'ny tany Ejipta, tamim-pahefana lehibe sy tamin-tsandry nahinjitra, izy no atahory, eo anatrehany no iankohofy, ary izy no anatero sorona. 	
12O	17	37	0,00000	 Tandremo ny didy amam-pitsipiny, mbamin'ny lalàna aman-didy nosoratany ho anareo, araho mandrakariva izany, ary aza matahotra andriamani-kafa. 	
12O	17	38	0,00000	 Aza manadino ny fanekem-pihavanana nataoko taminareo, ary aza matahotra andriamani-kafa, 	
12O	17	39	0,00000	 fa Iaveh Andriamanitrareo no atahory, dia hamonjy anareo amin'ny tanan'ny fahavalonareo rehetra izy. 	
12O	17	40	0,00000	 Tsy nanaiky izany anefa izy ireo; fa ny fombany taloha ihany no narahiny; 	
12O	17	41	0,00000	 koa araka izany dia natahotra an'ny Tompo ireo firenena ireo no sady nanompo ny sarin-javatra tao aminy koa, ary ataon'ny zanany sy ny zanaky ny zanany mandrak'androany izay nataon-drazany.	
12O	18	1	0,00000	[EZEKIASA MPANJAKAN'I JODÀ - NY FANAFIHAN'I SENAKERIBA MPANJAKAN'I ASIRIA] Tamin'ny taona fahatelo nanjakan'i Osea, zanak'i Elà mpanjakan'Israely, no vao nanjaka kosa Ezekiasa zanak'i Akaza mpanjakan'i Jodà. 	
12O	18	2	0,00000	 Dimy amby roapolo taona izy fony vao nanjaka, ary sivy amby roapolo taona no nanjakany tao Jerosalema. Ny reniny dia natao hoe Abì, zanak'i Zakariasa.	
12O	18	3	0,00000	 Nanao izay mahitsy eo imason'ny Tompo izy, araka izay rehetra nataon'i Davida rainy.	
12O	18	4	0,00000	 Nofoanany ny fitoerana avo, nomontsaniny ny tsangam-bato, nokapainy ny aseraha, notorotoroiny ny menarana varahina nataon'i Moizy; fa hatramin'izay mbola nandoroan'ny zanak'Israely zava-manitra teo anatrehany sy nantsoiny hoe Nohestàna.	
12O	18	5	0,00000	 Iaveh Andriamanitr'Israely no nitokiany, ka dia tsy nisy tahaka azy tamin'ny mpanjakan'i Jodà rehetra, na ny tatý aoriany, na ny tany alohany.	
12O	18	6	0,00000	 Nifikitra tamin'ny Tompo izy, ka tsy mba nivily niala taminy, fa nitandrina ny didy nandidian'ny Tompo an'i Moizy.	
12O	18	7	0,00000	 Dia nomban'ny Tompo izy, ka nahomby tamin'izay rehetra nataony. Niodina tamin'ny mpanjakan'i Asiria izy, dia afaka tsy nanompo an'io intsony. 	
12O	18	8	0,00000	 Nandresy ny Filistina hatrany Gazà izy, ka nandrava ny taniny, hatramin'ny tilikambon'ny mpiambina, ka hatramin'ny tanàna mimanda. 	
12O	18	9	0,00000	 Tamin'ny taona fahefatra nanjakan'i Ezekiasa mpanjaka, izay taona fahafito nanjakan'i Osea, zanak'i Elà, mpanjakan'Israely, no niakaran'i Salmanasara mpanjakan'i Asiria hamely an'i Samaria sy nanaovany fahirano azy. 	
12O	18	10	0,00000	 Nony afaka telo taona, dia afany ny tanàna, dia tamin'ny taona fahenina nanjakan'i Ezekiasa, izay taona fahasivy nanjakan'i Osea, mpanjakan'Israely, no nahafahana an'i Samaria. 	
12O	18	11	0,00000	 Dia nentin'ny mpanjakan'i Asiria ho babo tany Asiria Israely, ka namponeniny tao Halà, teo amoron'i Habora, onin'i Gosana, ary teny amin'ny tanànan'ny Meda, 	
12O	18	12	0,00000	 satria tsy nihaino ny feon'ny Tompo Andriamaniny izy, fa nivadika ny fanekeny, ary tsy misy nohenoiny na narahiny izay rehetra nodidian'i Moizy mpanompon'ny Tompo.	
12O	18	13	0,00000	 Tamin'ny taona fahefatra ambin'ny folo nanjakan'i Ezekiasa, dia niakatra hamely ny tanàna mimanda rehetra any Jodà, Senakeriba mpanjakan'i Asiria, ka nahafaka an'ireny. 	
12O	18	14	0,00000	 Ary Ezekiasa mpanjakan'i Jodà, naniraka hilaza amin'ny mpanjakan'i Asiria tany Lakisa hoe: Efa diso aho, fa mialà amiko hianao, dia hoentiko izay hampitondrainao ahy. Dia talenta volafotsy telon-jato sy talenta volamena telopolo no nasain'ny mpanjakan'i Asiria naloan'i Ezekiasa mpanjakan'i Jodà.	
12O	18	15	0,00000	 Ka nomen'i Ezekiasa avokoa ny volafotsy hita tao an-tranon'ny Tompo, sy tao amin'ny rakitry ny tranon'ny mpanjaka.	
12O	18	16	0,00000	 Tamin'izany andro izany, novakin'i Ezekiasa mpanjakan'i Jodà ny varavarana aman-tolam-baravaran'ny tempolin'ny Tompo, izay efa nopetahan'i Ezekiasa mpanjakan'i Jodà takela-bolamena, ary nomeny ny mpanjakan'i Asiria ny volamena.	
12O	18	17	0,00000	 Ary ny mpanjakan'i Asiria naniraka ny jeneraliny ambony indrindra sy ny lehiben'ny eonoka, ny komandy mpandroso divay, mbamin'ny miaramila maro koa, avy any Lakisa, ho any amin'i Ezekiasa mpanjaka, any Jerosalema. Dia niakatra izy ireo, ka tonga tany Jerosalema. Nony tonga tao izy, dia nijanona teo anilan'ny lakan-dranon'ny farihy ambony, amin'ny làlana mankamin'ny sahan'ny Mpamotsy lamba,	
12O	18	18	0,00000	 ka niantso ny mpanjaka. Ary Eliasima zanak'i Helkiasa lehiben'ny tao an-dapa no nivoaka nankeo amin'izy ireo, mbamin'i Sobna mpanoratra, Joahe zanak'i Asafa mpitahiry boky.	
12O	18	19	0,00000	 Dia hoy ilay komandy mpandroso divay tamin'izy ireo: Lazao amin'i Ezekiasa hoe: Izao no lazain'ny mpanjaka lehibe, mpanjakan'i Asiria: Inona izato toky ihanteheranao?	
12O	18	20	0,00000	 Niteny hianao, - teny tsy misy fotony, - nanao hoe: Manan-tsaina aman-kery hoenti-miady aho! Fa ankehitriny kosa dia matoky an'iza hianao no dia miodina amiko? 	
12O	18	21	0,00000	 Indro fa volotara vaky no itokianao ankehitriny, dia i Ejipta, ka izay mitehina aminy voatsindrony sy voatrobany avokoa, fa izany tokoa Faraona mpanjakan'i Ejipta ho an'izay rehetra matoky azy. 	
12O	18	22	0,00000	 Angamba hianareo hanao amiko hoe: Iaveh Andriamanitray no itokianay. Kanefa raha izy, moa tsy efa nofoanan'i Ezekiasa va ny oteliny amam-pitoerana avony, ary efa nolazainy tamin'i Jodà sy Jerosalema fa hoe: Eo anoloan'ity otely eto Jerosalema ity no hiankohofanareo. 	
12O	18	23	0,00000	 Koa ankehitriny aoka hanao fanekena amin'ny tompoko mpanjakan'i Asiria hianao, dia homeko soavaly roa arivo, raha mahita mpitaingin-tsoavaly hitaingina izany! Hataonao ahoana moa no fanohitra ny lehibe anankiray amin'ny mpanompon'ny tompoko, na dia izay kely indrindra aza? 	
12O	18	24	0,00000	 Fa noho ny kalesy amam-pitaingin-tsoavaly no itokianao an'i Ejipta. 	
12O	18	25	0,00000	 Nefa ankehitriny moa tsy avy amin'ny Tompo va no niakarako hamely ity fitoerana ity ho rava? Fa hoy Iaveh tamiko: Miakara hamely io tany io, ka ravao izy.	
12O	18	26	0,00000	 Dia hoy Eliasima zanak'i Helkiasa sy Sobna ary Joahe amin'ny komandy mpandroso divay: Aoka ho teny arameana no hiresahanao amin'ny mpanomponao, fa hainay izany, fa aza fiteny jodaika no iresahanao aminay, ka azon'ny sofin'ny vahoaka izay eo ambony manda. 	
12O	18	27	0,00000	 Fa namaly ny mpandroso divay ambony indrindra nanao hoe: Moa amin'ny tomponao sy aminao va no nasain'ny tompoko hilazana izany teny izany, fa tsy amin'ireo olona mipetraka eo ambony manda, mba hihinanany ny dikiny sy hisotroany ny ditsany miaraka aminareo? 	
12O	18	28	0,00000	 Tamin'izay dia nandroso ny mpandroso divay ambony indrindra, ka niantso tamin'ny feo avo tamin'ny fiteny jodaìka dia nanao izao teny izao hoe: Henoinareo ny tenin'ny mpanjaka lehibe, mpanjakan'i Asiria! 	
12O	18	29	0,00000	 Izao no lazain'ny mpanjaka: Aza mety hofitahin'i Ezekiasa hianareo, fa tsy hahavonjy anareo amin'ny tànany izy tsy akory. 	
12O	18	30	0,00000	 Aza manaiky hampatokin'i Ezekiasa an'ny Tompo hianareo, saingy ilazany hoe: Tsy maintsy hovonjen'ny Tompo tokoa isika, ka tsy hatolotra eo an-tanan'ny mpanjakan'i Asiria ity tanàna ity.	
12O	18	31	0,00000	 Aza mihaino an'i Ezekiasa fa izao no lazain'ny mpanjakan'i Asiria: Manaova fanekem-pihavanana amiko ka maneke ahy hianareo, dia samy hihinana ny voaloboka aman'aviavinareo, samy hisotro ny rano ao am-pantsakanareo, 	
12O	18	32	0,00000	 mandra-pihaviko hitondra anareo ho any amin'ny tany tahaka ny anareo, dia tany misy vary aman-divay, tany misy mofo amam-boaloboka, tany misy oliva tsara, diloilo, sy tantely, ka ho velona hianareo fa tsy ho faty. Koa aza mihaino an'i Ezekiasa, fa vohony omeny anareo no ilazany hoe: Hovonjen'ny Tompo isika. 	
12O	18	33	0,00000	 Moa ny andriamanitry ny firenena, samy nahavonjy ny taniny avy, tamin'ny tanan'ny mpanjakan'i Asiria va? 	
12O	18	34	0,00000	 Aiza ny andriamanitr'i Emata sy Arfada? Aiza ny andriamanitr'i Sefarvaima sy Anah ary Avah? Moa nahavonjy an'i Samaria tamin'ny tànako va ireny? 	
12O	18	35	0,00000	 Iza amin'ireo andriamanitry ny tany rehetra no efa nahavonjy ny taniny tamin'ny tànako, no hoe Iaveh hahavonjy an'i Jerosalema amin'ny tànako? 	
12O	18	36	0,00000	 Nangina ny vahoaka, fa tsy namaly azy na dia indraim-bava aza, satria efa nomen'ny mpanjaka teny hoe: Aza misy mamaly hianareo. 	
12O	18	37	0,00000	 Dia nankao amin'i Ezekiasa Eliasima zanak'i Helkiasa lehiben'ny tao an-dapa, sy Sobna mpanoratra, ary Joahe zanak'i Asafa mpitahiry boky; voatriatra ny fitafian'izy ireo, ary nolazainy taminy ny tenin'ny mpandroso divay ambony indrindra.	
12O	19	1	0,00000	[VOAVONJY JEROSALEMA; RAVA NY TAFIK'I SENAKERIBA] Vao nandre ny filazana izany Ezekiasa mpanjaka, dia nandriatra ny fitafiana, nitafy lasaka ary nankao an-tranon'ny Tompo, 	
12O	19	2	0,00000	 dia naniraka an'i Eliasima lehiben'ny tao an-dapa, sy Sobna mpanoratra, mbamin'ireo lohan'ny mpisorona, samy mitafy lasaka, ho any amin'i Izaia mpaminany, zanak'i Amosa. 	
12O	19	3	0,00000	 Hoy izy ireo taminy hoe: Izao no lazain'i Ezekiasa: Androm-pahoriana amam-pamaizana sy fanalam-baraka izao andro izao, fa ny zaza efa mby amin'ny hivoahany avy ao an-kibon-dreniny; nefa ny hery hiterahana azy tsy misy. 	
12O	19	4	0,00000	 Angamba ho ren'ny Tompo Andriamanitrao ny teny rehetra nolazain'ny mpandroso divay ambony indrindra, izay nirahin'ny mpanjakan'i Asiria tompony, haniratsira an'Andriamanitra velona, ka iny dia ho faiziny noho ny teniny efa ren'ny Tompo Andriamanitrao. Ka ny fivavahana no asondroty hamonjy izay mbola sisa.	
12O	19	5	0,00000	 Dia nankany amin'Izaia ny mpanompon'i Ezekiasa mpanjaka,	
12O	19	6	0,00000	 ka hoy Izaia tamin'izy ireo: Izao no holazainao amin'ny tomponareo, izao no lazain'ny Tompo: Aza mivadi-po amin'ny teny efa renao sy naniratsiran'ny mpanompon'ny mpanjakan'i Asiria ahy,	
12O	19	7	0,00000	 fa indro aho hanisy fanahy ao anatiny, izay handrenesany vaovao fotsiny, dia hiverenany any amin'ny taniny, ka hataoko lavon-tsabatra any amin'ny taniny izy. 	
12O	19	8	0,00000	 Dia lasa niverina ny mpandroso divay ambony indrindra ka nihaona tamin'ny mpanjakan'i Asiria niady tany Lobna, fa efa reny ny nialan'ny tompony avy tao Lakisa. 	
12O	19	9	0,00000	 Nisy vaovao ren'ny mpanjakan'i Asiria ny amin'i Taraka, mpanjakan'i Etiopia, dia nolazaina taminy fa hoe: Indro niainga hiady aminao izy. Ary nandefa iraka ho any amin'i Ezekiasa indray izy nanao hoe:	
12O	19	10	0,00000	 Izao no lazaonareo amin'i Ezekiasa mpanjakan'i Jodà: Aza mety harebirebin'ny Andriamanitrao izay itokianao hianao, saingy ilazany hoe: Tsy hatolotra eo an-tanan'ny mpanjakan'i Asiria Jerosalema.	
12O	19	11	0,00000	 Indro efa renao ihany ny nataon'ireo mpanjakan'i Asiria tamin'ny tany rehetra, tamin'ny nanaovany anatema azy ka hianao indray ve no ho voavonjy?	
12O	19	12	0,00000	 Moa nahavonjy azy va ny andriamanitr'ireo firenena noravan'ny razako, dia Gosana, Harana, Resefa, mbamin'ny taranak'i Edena, tany Telasara?	
12O	19	13	0,00000	 Aiza avy ny mpanjakan'i Emata, ny mpanjakan'i Arfada, ny mpanjakan'ny tanàna Serfavaima, Anah ary Avah?	
12O	19	14	0,00000	 Nony voarain'i Ezekiasa ny taratasy teny an-tanan'ireo iraka dia novakiny. Rahefa izany niakatra nankao an-tranon'ny Tompo Ezekiasa ka namelatra io teo anatrehan'ny Tompo. 	
12O	19	15	0,00000	 Nivavaka teo anatrehan'ny Tompo Ezekiasa nanao hoe: Ry Iaveh Andriamanitr'Israely ô, izay mipetraka amin'ny Kerobima, hianao irery no Andriamanitry ny fanjakana rehetra ambonin'ny tany, hianao no nanao ny lanitra sy ny tany. 	
12O	19	16	0,00000	 Ry Iaveh ô, atongilano ny sofinao ka mihainoa; ry Iaveh ô, ahirato ny masonao, ka mijere. Henoy ny tenin'i Senakeriba izay naniraka haniratsira an'Andriamanitra velona. 	
12O	19	17	0,00000	 Marina tokoa, ry Iaveh ô, fa ny mpanjakan'i Asiria dia nandrava ny firenena, namoana ny taniny, 	
12O	19	18	0,00000	 ary nanipy ny andriamaniny tao amin'ny afo, satria tsy Andriamanitra ireny, fa asan-tanan'olombelona, vato aman-kazo, ka nataony levona. 	
12O	19	19	0,00000	 Koa ankehitriny, Iaveh Andriamanitray ô, vonjeo amin'ny tanan'i Senakeriba izahay, mba hahafantaran'ny fanjakana rehetra ambonin'ny tany fa hianao irery, ry Iaveh ô, no Andriamanitra. 	
12O	19	20	0,00000	 Dia naniraka tany amin'i Ezekiasa Izaia zanak'i Amosa hilaza hoe: Izao no lazain'ny Tompo Andriamanitr'Israely: Nohenoiko ny vavaka nataonao tamiko, ny amin'i Senakeriba mpanjakan'i Asiria. 	
12O	19	21	0,00000	 Ka izao no teny notononin'ny Tompo namelezany azy: Mamingavinga anao, mandatsalatsa anao ny virijiny zanakavavin'i Siona: mihifikifi-doha eo ivohonao ny zanakavavin'i Jerosalema.	
12O	19	22	0,00000	 Fa iza izato notsiratsirainao sy nalanao baraka? Zovy izato notoherinao amim-peo mihiaka, sy ami-maso misolanandrana ambony? Nanohitra ny Masin'Israely hianao...!	
12O	19	23	0,00000	 Naniratsira ny Tompo tamin'ny irakao hianao, Ka hoy hianao: Tamin'ny kalesiko maro be, no niakarako tany an-tampon-tendrombohitra, tany an-tendron'i Libana. Hokapaiko ny avo indrindra amin'ny sederany, ny tsara indrindra amin'ny sipresany; ho tonga any an-tampony indrindra aho, dia any amin'ny alany, izay toa saha be hazo mamoa. 	
12O	19	24	0,00000	 Nihady aho, dia nisotro ranom-pirenena hafa; ary ny faladiako dia handritako ny onin'i Ejipta rehetra. 	
12O	19	25	0,00000	 Tsy manan-kery ny mponina amin'ireny, fa raiki-tahotra sy mivarahontsana izy, ka tonga toy ny ahitra any an-tsaha, sy ny zava-maitso milenodenoka, toy ny ahitra maitso eny an-tafon-trano, sy ny vary maty fotsy, maina alohan'ny fahamasahany. 	
12O	19	26	0,00000	 Tsy manan-kery ny mponina amin'ireny, fa raiki-tahotra sy mivarahontsana izy, ka tonga toy ny ahitra any an-tsaha, sy ny zava-maitso milenodenoka, toy ny ahitra maitso eny an-tafon-trano, sy ny vary maty fotsy, maina alohan'ny fahamasahany. 	
12O	19	27	0,00000	 Kanjo kosa, hitako avokoa na ny fipetrakao, na ny fivoakanao sy fiditrao, na ny hatezeranao amiko. 	
12O	19	28	0,00000	 Fa noho hianao tezitra amiko, ary efa tafasandratra ho ren'ny sofiko ny fiavonavonao, dia hasiako ny masom-biko ny oronao; hasiako ny sakam-bavan-tsoavaly ny molotrao; dia hampiverina anao amin'ny lalana nihavianao. 	
12O	19	29	0,00000	 Ary izao kosa no famantarana ho anao: Vokatra avy amin'ny voa mihintsana no hohanin'ny olona amin'ity taona ity; izay maniry ho azy no hohaniny amin'ny taona faharoan'ity, fa amin'ny taona fahatelo kosa hamafy hianareo, dia hijinja, hamboly voaloboka, dia hihinana ny vokatra avy aminy. 	
12O	19	30	0,00000	 Ny voavonjy amin'ny taranak'i Jodà, ny sisa tafajanona, dia mbola haniry faka ao ambany, ka hamoa eo ambony. 	
12O	19	31	0,00000	 Fa hisy sisa hivoaka avy amin'i Jerosalema, ary hisy afaka avy amin'ny tendrombohitr'i Siona. Ka izany no ho vitan'ny zotom-pitian'ny Tompon'ny tafika. 	
12O	19	32	0,00000	 Koa noho izany dia izao no lazain'ny Tompo, ny amin'ny mpanjakan'i Asiria: Tsy ho tafiditra amin'ity tanana ity izy, na handefa zana-tsipìka aminy, na hanandratra ampinga tandrify azy, na hanorina fiarovana hamelezana azy; 	
12O	19	33	0,00000	 fa hiverina amin'ny lalana nihaviany, ka tsy ho tafiditra amin'ity tanana ity izy, - teny marin'ny Tompo. 	
12O	19	34	0,00000	 Hiaro ity tanana ity aho, hamonjeko azy. Noho ny amin'ny tenako, sy noho ny amin'i Davida mpanompoko.	
12O	19	35	0,00000	 Ny alin'izay ihany, dia nivoaka ilay anjelin'ny Tompo namono lehilahy dimy arivo sy valo alina sy iray hetsy tao amin'ny tobin'ny Asiriana, ka nony nifoha ny olona ny ampitso maraina, indreo fa faty avokoa ireo. 	
12O	19	36	0,00000	 Dia noravan'i Senakeriba mpanjakan'i Asiria ny toby, ka lasa izy niverina dia nitoetra tany Niniva. 	
12O	19	37	0,00000	 Ary raha ilay niankohoka teo an-tranon'i Nesraoka andriamaniny iny izy, dia novonoin'i Adramelaka sy Sarasara zanany lahy tamin'ny sabatra, ka nandositra nankany amin'ny tany Ararata ireo. Dia Asaradona zanany no nanjaka nandimby azy.	
12O	20	1	0,00000	[ARETINA AMAM-PAHASITRANAN'I EZEKIASA - IRAK'I MERODAKA-BALADÀNA MPANJAKAN'I BABILONA - NY NAHAFATESAN'I EZEKIASA] Tamin'izany andro izany, narary efa ho faty Ezekiasa. Ka tonga tao aminy Izaia zanak'i Amosa nilaza taminy hoe: Izao no lazain'ny Tompo: Ataovy izay hafatrao amin'ny ankohonanao, fa efa ho faty hianao, fa tsy ho velona intsony. 	
12O	20	2	0,00000	 Dia nitodika nankany amin'ny rindrina kosa Ezekiasa, ka nivavaka tamin'ny Tompo nanao hoe: 	
12O	20	3	0,00000	 Iaveh ô, tsarovy fa nandeha teo anatrehan'ny tavanao aho, tamim-pahamarinana sy tamin'ny fo mahitsy, ary nanao izay tsara teo imasonao! Sady nirotsaka be dia be ny ranomason'i Ezekiasa. 	
12O	20	4	0,00000	 Tsy mbola lasa nivoaka hatrany amin'ny kianja afovoany akory Izaia, dia tonga taminy ny tenin'ny Tompo nanao hoe: 	
12O	20	5	0,00000	 Miverena hianao, ka lazao amin'i Ezekiasa mpanapaka ny vahoakako hoe: Izao no lazain'ny Tompo Andriamanitr'i Davida rainao: Reko ny vavakao, ary hitako ny ranomasonao, ka indro sitraniko hianao; ao anatin'ny hateloana dia hiakatra ao an-tranon'ny Tompo hianao, 	
12O	20	6	0,00000	 hampiako dimy ambin'ny folo taona ny andronao. Hovonjeko amin'ny tanan'ny mpanjakan'i Asiria hianao sy ity tanàna ity, hiaro ity tanàna ity aho, noho ny amin'ny tenako sy noho ny amin'i Davida mpanompoko. 	
12O	20	7	0,00000	 Dia hoy Izaia: Makà ampempan'aviavy. Dia nalaina izany, dia napetaka tamin'ny boiboika dia sitrana i Ezekiasa. 	
12O	20	8	0,00000	 Efa niteny tamin'Izaia Ezekiasa nanao hoe: Inona no famantaran'ny fahasitranan'ny Tompo ahy, sy hiakarako any an-tranon'ny Tompo ao anatin'ny hateloana? 	
12O	20	9	0,00000	 Ary hoy Izaia: Izao no famantarana ho anao avy amin'ny Tompo, hahalalànao fa ho tanterahin'ny Tompo ny teny voalazany: handroso ambaratonga folo va ny aloka sa hihemotra ambaratonga folo? 	
12O	20	10	0,00000	 Ka hoy ny navalin'i Ezekiasa: Zavatra kely ny handrosoan'ny aloka ambaratonga folo, fa aoka hihemotra ambaratonga folo izy. 	
12O	20	11	0,00000	 Tamin'izay nangataka tamin'ny Tompo ny mpaminany ka nahemony ambaratonga folo ny aloka teo amin'ny ambaratongan'i Akaza, dia teo amin'ny ambaratonga efa nidinany. 	
12O	20	12	0,00000	 Tamin'izany andro izany ihany koa, no nampitondran'i Merodaka-Baladàna zanak'i Baladana mpanjakan'i Babilona taratasy sy fanomezana ho an'i Ezekiasa, satria reny fa hoe narary Ezekiasa. 	
12O	20	13	0,00000	 Faly tamin'ireo iraka Ezekiasa, ka naneho tamin'ireo ny trano rehetra fitehirizan-java-tsoany, dia ny volafotsy sy ny volamena, ny zava-manitra sy menaka sarobidy, ary ny trano fitehirizam-piadiany, mbamin'izay rehetra tao amin'ny firaketany: tsy nisy tsy nasehon'i Ezekiasa tamin'izy ireo, na ny tao an-tranony, na ny tamin'ny taniny. 	
12O	20	14	0,00000	 Fa tonga tao amin'i Ezekiasa mpanjaka kosa Izaia mpaminany, ka nanao taminy hoe: Ahoana no nolazain'ireny olona ireny, ary avy aiza moa izy ireny no tonga tatý aminao? Dia hoy ny navalin'i Ezekiasa: Avy amin'ny tany lavitra izy, dia avy any Babilona. 	
12O	20	15	0,00000	 Ary hoy ny mpaminany: Inona avy no hitany tao an-tranonao? Ka hoy ny navalin'i Ezekiasa: Hitany avokoa izay tato an-tranoko rehetra, tsy misy tsy nasehoko azy ny tao amin'ny firaketako. 	
12O	20	16	0,00000	 Dia hoy Izaia tamin'i Ezekiasa: Henoy ny tenin'ny Tompo: 	
12O	20	17	0,00000	 Indro, ho avy ny andro hitondran'ny olona ho any Babilona, izay rehetra ao an-tranonao sy izay nangonin'ny razanao hatramin'izao andro izao, tsy hisy hijanona amin'izany, na inona na inona, hoy Iaveh. 	
12O	20	18	0,00000	 Ary ny zanakao izay naloaky ny kibonao izay naterakao, dia hangalany hatao eonoka any an-dapan'ny mpanjakan'i Babilona. 	
12O	20	19	0,00000	 Dia hoy ny navalin'i Ezekiasa tamin'Izaia: Tsara ny tenin'ny Tompo notononinao. Dia hoy indray izy hoe: Eny, satria homba ahy amin'ny andro hiainako ny fiadanana sy ny hatezana. 	
12O	20	20	0,00000	 Ny sisa tamin'ny asan'i Ezekiasa, ny herim-po nasehony, ny nanaovany ny kamory aman-dakan-drano mbamin'ny nitarihany rano ho ao an-tanàna, dia efa voasoratra ao amin'ny bokin'ny Tantaran'ny mpanjakan'i Jodà. 	
12O	20	21	0,00000	 Ary nodimandry any amin'ny razany Ezekiasa ka Manase zanany no nanjaka nandimby azy.	
12O	21	1	0,00000	[MANASE SY AMONA MPANJAKAN'I JODÀ] Roa ambin'ny folo taona Manase fony tonga mpanjaka, ary dimy amby dimampolo taona no nanjakany tao Jerosalema. Ny anaran-dreniny dia Hafsiba. 	
12O	21	2	0,00000	 Nanao izay ratsy eo imason'ny Tompo izy, nanaraka ny fahavetavetan'ireo firenena noroahin'ny Tompo teo anoloan'ny zanak'Israely. 	
12O	21	3	0,00000	 Naoriny indray ny fitoerana avo noravan'i Ezekiasa rainy, nanangana otely ho an'i Baala izy, nanao aseraha anankiray tahaka ny nataon'i Akaba mpanjakan'Israely, ary niankohoka teo anatrehan'ny tafiky ny lanitra rehetra sy nanompo ireny. 	
12O	21	4	0,00000	 Nanorenany otely ny tranon'ny Tompo izay nolazain'ny Tompo hoe: Ao Jerosalema no hametrahako ny anarako. 	
12O	21	5	0,00000	 Otely ho an'ny tafiky ny lanitra rehetra no nataony tao anatin'ny kianja roa amin'ny tranon'ny Tompo. 	
12O	21	6	0,00000	 Nampamakiny ny afo ny zanany, narahiny ny fanandroana sy ny sikidy, natsangany ny mpiantso ny maty sy ny mpanao ody, ka nandroso nandroso ihany izy nanao izay ratsy teo imason'ny Tompo hampahatezerany azy.	
12O	21	7	0,00000	 Ny sampin'i Astarte nataony, napetrany tao amin'ny trano izay nolazain'ny Tompo tamin'i Davida sy Salomona zanany hoe: Ato amin'ity trano ity, sy eto Jerosalema izay nofidiko tamin'ny fokon'Israely rehetra, no hametrahako ny anarako mandrakizay. 	
12O	21	8	0,00000	 Tsy hampandehandeha ny tongotr'Israely hiala amin'ity tany nomeko ny razany ity intsony aho, raha tahiny mba mikely aina ihany izy hanaraka izay rehetra nandidiako azy, sy ny lalàna rehetra nandidian'i Moizy mpanompoko azy. 	
12O	21	9	0,00000	 Kanjo tsy nety izy ireo, ary nampivily azy Manase ka nanao ratsy mihoatra noho ireo firenena rehetra naringan'ny Tompo teo anoloan'ny zanak'Israely. 	
12O	21	10	0,00000	 Ary tamin'izay, dia niteny Iaveh tamin'ny vavan'ny mpaminany mpanompony nanao hoe: 	
12O	21	11	0,00000	 Noho Manase mpanjakan'i Jodà nanao izany fahavetavetana izany, sy noho izy nanao zava-dratsy mihoatra noho izay rehetra nataon'ny Amoreana teo alohany, ary noho izy nampanota an'i Jodà tamin'ny sampiny, 	
12O	21	12	0,00000	 dia izao kosa no lazain'ny Tompo Andriamanitr'Israely: Indro aho hahatonga loza ho any amin'i Jerosalema sy Jodà, ka izay rehetra handre izany dia hangintsingitsina ny sofiny roa. 	
12O	21	13	0,00000	 Hohenjaniko amin'i Jerosalema ny famolain'i Samaria sy ny pilaon'ny fianakavian'i Akaba. Hamaoka an'i Jerosalema aho ho toy ny lovia izay faohina sy ahohoka rehefa avy nofaohina. 	
12O	21	14	0,00000	 Hafoiko ny lovako sisa, fa hatolotro eo an-tanan'ny fahavalony, ka ho tonga sambotra sy babon'ny fahavalony: 	
12O	21	15	0,00000	 satria nanao izay ratsy eo imasoko izy, ka nampahatezitra ahy, hatramin'ny andro nivoahan'ny razany tany Ejipta ka mandrak'ankehitriny. 	
12O	21	16	0,00000	 Afatsy ny fahotany izay nampanotany an'i Jodà, nitarihany azy hanao ratsy eo imason'ny Tompo, dia nandatsaka ra tsy manan-tsiny be koa Manase, ka feno izany Jerosalema hatrany an-tendrony ilany, ka hatrany an-tendrony ilany iray koa. 	
12O	21	17	0,00000	 Ny sisa tamin'ny asan'i Manase, mbamin'izay rehetra nataony, sy ny fahotana vitany, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	21	18	0,00000	 Ary nodimandry any amin'ny razany Manase ka nalevina tao an-tanimbolin'ny tranony, dia tao amin'ny tanimbolin'i Oza. Amona zanany no nanjaka nandimby azy. 	
12O	21	19	0,00000	 Roa amby roapolo taona Amona fony tonga mpanjaka, ary nanjaka roa taona tao Jerosalema izy. Ny anaran-dreniny dia Mesalemeta, zanak'i Harosa, avy any Jeteba. 	
12O	21	20	0,00000	 Nanao izay ratsy eo imason'ny Tompo izy, tahaka ny nataon'i Manase rainy,	
12O	21	21	0,00000	 fa nandeha tamin'ny làlana rehetra nalehan-drainy izy; nanompo ny sampy notompoin-drainy izy, ary niankohoka teo anatrehan'ireny. 	
12O	21	22	0,00000	 Nahafoy an'ny Tompo Andriamanitry ny razany izy, ary tsy nandeha tamin'ny lalan'ny Tompo. 	
12O	21	23	0,00000	 Nikomy tamin'i Amona ny mpanompony, ka namono ny mpanjaka tao an-tranony. 	
12O	21	24	0,00000	 Novonoin'ny vahoakan'ny tany kosa anefa izay rehetra nikomy tamin'i Amona mpanjaka, ary Josiasa zanany no natsangan'ny vahoakan'ny tany ho mpanjaka hisolo azy. 	
12O	21	25	0,00000	 Ny sisa tamin'ny asan'i Amona, mbamin'izay nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	21	26	0,00000	 Tao amin'ny fasany ao amin'ny tanimbolin'i Oza no nalevina izy; ary Josiasa zanany no nanjaka nandimby azy.	
12O	22	1	0,00000	[JOSIASA MPANJAKAN'I JODÀ - NY NAHITANA NY BOKIN'NY LALÀNA TAO AMIN'NY TEMPOLY - HOLDÀ MPAMINANY] Valo taona Josiasa fony tonga mpanjaka, ary iraika amby telopolo taona no nanjakany tao Jerosalema. Ny anaran-dreniny dia Idida zanak'i Hadaia avy any Besekata. 	
12O	22	2	0,00000	 Nanao izay mahitsy teo imason'ny Tompo izy, ary nandeha tamin'izay rehetra nalehan'i Davida rainy, sady tsy nivily na ho amin'ny an-kavanana na ho amin'ny an-kavia.	
12O	22	3	0,00000	 Tamin'ny taona fahavalo ambin'ny folo nanjakan'i Josiasa mpanjaka, dia naniraka an'i Safàna, mpanoratra, zanak'i Aslia zanak'i Mesolama, ny mpanjaka ho any amin'ny tranon'ny Tompo, nanao hoe: 	
12O	22	4	0,00000	 Miakara any amin'i Helkiasa mpisorona lehibe, asaovy ataony an-tànana ny vola naterin'ny olona ao an-tranon'ny Tompo, noraisin'ny mpiandry varavarana avy tamin'ny vahoaka. 	
12O	22	5	0,00000	 Hapetraka eo an-tanan'izay mandraharaha ny asa, dia izay voatendry ho mpitandrina amin'ny tranon'ny Tompo izany, ka homen'ireo ho an'izay miasa amin'ny asan'ny tranon'ny Tompo, hanamboatra ny banga amin'ny trano, 	
12O	22	6	0,00000	 dia ny mpandrafitra, sy ny manevra, ny mpandrafi-bato, hividianana hazo amam-bato voapaika hanamboarana ny trano. 	
12O	22	7	0,00000	 Aza ampamoahina ny amin'ny vola natolotra teo an-tànany anefa izy ireo, fa manaraka ny rariny.	
12O	22	8	0,00000	 Tamin'izay Helkiasa mpisorona lehibe nilaza tamin'i Safana mpanoratra hoe: Hitako tao an-tranon'ny Tompo ny bokin'ny lalàna. Ary natolotr'i Helkiasa an'i Safàna ny boky ka novakiny. 	
12O	22	9	0,00000	 Rahefa izany, nandeha hilaza ny toe-draharaha amin'ny mpanjaka Safàna mpanoratra, ka nanao hoe: Efa nalain'ny mpanomponao avokoa ny vola hita tao an-trano, ka napetrany eo an-tanan'izay mandraharaha ny asa, izay voatendry ho mpitandrina ao amin'ny tranon'ny Tompo. 	
12O	22	10	0,00000	 Izao koa no nampandrenesin'i Safàna mpanoratra ny mpanjaka: Misy boky nomen'i Helkiasa mpisorona ahy; sady novakiny teo anatrehan'ny mpanjaka.	
12O	22	11	0,00000	 Nony nandre ny teny tao amin'ny bokin'ny lalàna ny mpanjaka, dia nandriatra ny fitafiany, 	
12O	22	12	0,00000	 sady nanome didy an'i Helkiasa mpisorona, sy Ahikama zanak'i Safàna, sy Akobora zanak'i Mika, sy Safàna mpanoratra, ary Asaiasa mpanompon'ny mpanjaka hoe: 	
12O	22	13	0,00000	 Mandehana hianareo manontany amin'ny Tompo ho ahy sy ny vahoaka mbamin'i Jodà rehetra, ny amin'ny teny ato amin'ity boky vao hita ity, fa nirehitra mafy amintsika ny fahatezeran'ny Tompo, noho ny tsy naneken'ny razantsika ny tenin'ity boky ity, amin'ny fanatanterahana izay rehetra nandidiana antsika. 	
12O	22	14	0,00000	 Dia nandeha Helkiasa mpisorona, Ahikama, Akobora, Safàna, ary Asaiasa nankany amin'i Holda mpaminany vavy vadin'i Seloma, zanak'i Tekoa, zanak'i Araasa mpitahiry ny fitafiana; tao Jerosalema amin'ny faritry ny tanàna faharoa izy no mipetraka. Nony efa niteny taminy izy ireo, 	
12O	22	15	0,00000	 dia hoy izy tamin'izy ireo: Izao no lazain'ny Tompo Andriamanitr'Israely: Lazao amin'ny lehilahy naniraka anareo hankatý amiko, ataovy hoe: 	
12O	22	16	0,00000	 Izao no lazain'ny Tompo: Indro aho hahatonga loza ho etý amin'ity fitoerana ity sy amin'ny mponina ao aminy, araka ny teny rehetra ao amin'ny boky novakin'ny mpanjakan'i Jodà. 	
12O	22	17	0,00000	 Satria nafoiny aho, fa andriamani-kafa no nanolorany zava-manitra, hampahatezerany ahy amin'ny asan-tanany rehetra; dia nirehitra amin'ity fitoerana ity ny hatezerako, ka tsy ho azo tohaina. 	
12O	22	18	0,00000	 Lazao amin'ny mpanjakan'i Jodà izay naniraka anareo hanontany amin'ny Tompo, ataovy hoe: Izao no lazain'ny Tompo Andriamanitr'Israely: Ny amin'ny teny efa renao, 	
12O	22	19	0,00000	 noho hianao natahotra sy nanetry tena teo anatrehan'ny Tompo, tamin'ny nandrenesanao izay notononiko hanjo ity fitoerana ity sy ny mponina ao aminy, fa hoe ho tonga fitairana sy fanozona izy, ary noho hianao nandriatra ny fitafianao sy nitomany teo anatrehako, dia efa nihaino anao kosa aho, - teny marin'ny Tompo: - 	
12O	22	20	0,00000	 Ka indro hangoniko any amin'ny razanao hianao, hangonina amim-piadanana hianao any amin'ny fasanao, fa tsy mba hahita ny loza rehetra hampidiriko amin'ity fitoerana ity ny masonao. Dia nitondra izany valiny izany ho any amin'ny mpanjaka izy ireo.	
12O	23	1	0,00000	[FANAFOANANA NY FANOMPOAN-TSAMPY - FANKALAZANA NY PAKA - NY NAHAFATESAN'I JOSIASA TAMIN'NY ADY TAMIN'I NEKAO - NY NANJAKAN'I JOAKAZA] Ary ny mpanjaka naniraka hamory ny loholon'i Jodà sy Jerosalema rehetra ho ao aminy. 	
12O	23	2	0,00000	 Dia niakatra ho ao an-tranon'ny Tompo ny mpanjaka mbamin'ny lehilahy rehetra amin'i Jodà, ny mponina ao Jerosalema rehetra, ny mpisorona, ny mpaminany sy ny vahoaka rehetra, hatramin'ny kely indrindra ka hatramin'ny lehibe indrindra, ka novakiny teo anatrehan'izy ireo ny teny rehetra tao amin'ny bokin'ny fanekem-pihavanana izay hita tao an-tranon'ny Tompo. 	
12O	23	3	0,00000	 Nitsangana teo amin'ny lampihazo ny mpanjaka, ka nanao ny fanekem-pihavanana teo anatrehan'ny Tompo, nanekeny hanaraka an'ny Tompo sy hitandrina ny didy amam-pitsipiny ary ny lalàny, amin'ny fony rehetra sy amin'ny fanahiny rehetra, amin'ny fankatoavana ny tenin'izany fanekena izany, izay voasoratra ao amin'io boky io. Ary nankatò izany fanekena izany koa ny vahoaka rehetra.	
12O	23	4	0,00000	 Dia nandidy an'i Helkiasa mpisorona lehibe, sy ny mpisorona amin'ny ambaratonga faharoa ary ny mpiandry varavarana, ny mpanjaka, hamoaka ho eo ivelan'ny tempolin'ny Tompo ny fanaka rehetra natao ho an'i Baala, sy Astarte mbamin'ny tafiky ny lanitra rehetra; nodorany tany ivelan'i Jerosalema any amin'ny sahan'i Sedrona ireny, ary nasainy nentina ho any Betela ny vovony.	
12O	23	5	0,00000	 Noroahiny ny mpisoron-tsampy notendren'ny mpanjakan'i Jodà handoro zava-manitra amin'ny fitoerana avo, tany amin'ny tanànan'i Jodà sy tamin'ny manodidina an'i Jerosalema mbamin'ireo nanatitra zava-manitra ho an'i Baala, ho an'ny masoandro amam-bolana, ho an'ny famantarana roa ambin'ny folo, ary ho an'ny tafiky ny lanitra rehetra.	
12O	23	6	0,00000	 Nesoriny tao an-tranon'ny Tompo ny aserah, navoakany any ivelan'i Jerosalema tany amin'ny lohasahan-driaka Sedrona dia nodorany tany amin'ny lohasahan-driak'i Sedrona, ary nony nataony nanjary vovoka, dia nafafiny teny amin'ny fasan'ny zana-bahoaka izany vovoka izany.	
12O	23	7	0,00000	 Noravany ny tranon'ireo olona nanolo-tena hijangajanga izay nitoetra tao an-tranon'ny Tompo, izay nanenoman'ny vehivavy lay ho an'i Astarte.	
12O	23	8	0,00000	 Nampanalainy ny mpisorona rehetra tany amin'ny tanànan'i Jodà, nolotoiny ny fitoerana avo nandoroan'ny mpisorona zava-manitra, hatrany Gabaà ka hatrany Bersabea, noravany ireo fitoerana avo teo am-bavahady, dia ilay teo amin'ny fidirana amin'ny vavahadin'i Josoe lehiben'ny tanàna, sy ilay teo an-kavian'ny vavahadin'ny tanàna.	
12O	23	9	0,00000	 Tsy niakatra teo amin'ny otelin'ny Tompo ao Jerosalema anefa ny mpisoron'ny fitoerana avo, fa nihinana mofo tsy misy lalivay teo afovoan'ireo rahalahiny ihany izy ireo.	
12O	23	10	0,00000	 Nolotoin'ny mpanjaka koa Tofeta, ilay teo an-dohasahan'ny taranak'i Enoma mba tsy hisy hampandeha ny zanany lahy na vavy hamaky ny afo, ho fanajana an'i Molaoka intsony.	
12O	23	11	0,00000	 Nofoanany ny soavaly natokan'ny mpanjakan'i Jodà ho an'ny masoandro teo amin'ny fidirana mankao an-tranon'ny Tompo, akaikin'ny efi-tranon'i Natana-Meleka, eonoka, izay tanatin'ny fanampin-trano; nodorany tamin'ny afo ireo kalesy ho an'ny masoandro.	
12O	23	12	0,00000	 Noravany ireo otely teo ambony tafon'ny efi-trano avon'i Akaza, nataon'ny mpanjakan'i Jodà, mbamin'ny nataon'i Manase teo amin'ny kianja roa amin'ny tranon'ny Tompo; ary avy eo izy dia nandeha faingana nanary ny vovoka avy amin'ireny tao amin'ny lohasahan'i Sedrona.	
12O	23	13	0,00000	 Nolotoin'ny mpanjaka ireo fitoerana avo tandrifin'i Jerosalema, amin'ny an-kavanan'ny Tendrombohitra Fahaverezana, naorin'i Salomona mpanjakan'Israely, ho an'i Astarte fahavetavetan'ny Sidoniana sy ho an'i Kamosa fahavetavetan'ny zanak'i Amona;	
12O	23	14	0,00000	 nazerany ny tsangambaton-tsampy, nokapainy ny aserah, ary nofenoiny taolan'olona ny fitoerana nitoerany.	
12O	23	15	0,00000	 Torak'izany koa ny otely tany Betela, ny fitoerana avo nataon'i Jeroboama zanak'i Nabata, ilay nampanota an'Israely; nodorany ny fitoerana avo, noravany izany otely izany mbamin'ny fitoerana avo, nodorany ny fitoerana avo, nataony nanjary vovoka, ary nodorany ny aserah.	
12O	23	16	0,00000	 Nony nitodika Josiasa ka nahita irery fasana teny an-tendrombohitra, dia nampanalainy ny taolana tao am-pasana, nodorany teo ambony otely, nandotoany azy, araka ny tenin'ny Tompo, notononin'ilay olon'Andriamanitra izay efa nilaza izany rahateo.	
12O	23	17	0,00000	 Hoy izy tamin'izay: Tsangam-baton'iza, itsy hitako itsy? Ka hoy ny olona tao an-tanàna: Io no fasan'ilay olon'Andriamanitra, avy any Jodà, nanambara rahateo izao zavatra nataonao tamin'ny otely eto Betela izao.	
12O	23	18	0,00000	 Dia hoy izy: Avelao izany fa aza misy manetsika ny taolany. Ka noho izany dia navela tsy voakasika ny taolany, sy ny taolan'ilay mpaminany avy any Samaria. 	
12O	23	19	0,00000	 Nofoanan'i Josiasa koa ny trano rehetra teny amin'ny fitoerana avo, amin'ny tanànan'i Samaria, nataon'ny mpanjakan'Israely, ka nampahatezitra an'ny Tompo. Tsy misy hivoasana amin'ny nanaovany an'i Betela no nanaovany azy. 	
12O	23	20	0,00000	 Novonoiny teo ambonin'ny otely daholo ny mpisoron'ny fitoerana avo izay teo; sady nandorany taolan'olona koa teo, vao niverina nankany Jerosalema izy. 	
12O	23	21	0,00000	 Izao no didy nomen'ny mpanjaka ny vahoaka rehetra: Mankalazà ny Paka, ho fanajana an'ny Tompo Andriamanitrareo, araka ny voasoratra amin'ity bokin'ny fanekena ity. 	
12O	23	22	0,00000	 Ary tsy mbola nisy nahatoraka an'izany, ny fankalazana ny fetin'ny Paka, hatramin'ny andron'ny Mpitsara nitsara an'Israely, na tamin'ny andro rehetra nanjakan'ny mpanjakan'Israely sy ny mpanjakan'i Jodà. 	
12O	23	23	0,00000	 Tamin'ny taona fahavalo ambin'ny folo nanjakan'i Josiasa no nankalazana izany Paka izany tao Jerosalema ho fanomezam-boninahitra an'ny Tompo.	
12O	23	24	0,00000	 Nofoanan'i Josiasa koa ny mpiantso ny maty sy mpanao ody, mbamin'ny terafima, ny sampy, ny fahavetavetana rehetra hita tany amin'ny tanin'i Jodà sy tao Jerosalema mba hanatanterahana ny tenin'ny lalàna, voasoratra ao amin'ilay boky hitan'i Jelkiasa mpisorona, tao an-tranon'ny Tompo. 	
12O	23	25	0,00000	 Tsy nisy mpanjaka talohany nitodika tahaka azy amin'ny Tompo amin'ny fony rehetra sy ny fanahiny rehetra ary ny heriny rehetra, araka ny lalan'i Moizy rehetra, ary tatý aoriana tsy nisy nitovy taminy. 	
12O	23	26	0,00000	 Kanefa tsy nionona Iaveh tamin'ny firehetan'ny fahatezerany mafy, satria nirehitra tamin'i Jodà ny fahatezerany, noho ny fihatsiana nampahatezeran'i Manase azy. 	
12O	23	27	0,00000	 Fa hoy Iaveh: Hesoriko hiala eo anatrehan'ny tavako koa Jodà, tahaka ny nanesorako an'Israely, ary hariako ity tanànan'i Jerosalema nofidiko ity, sy ity trano nolazaiko hoe: Ho ao ny anarako. 	
12O	23	28	0,00000	 Ny sisa tamin'ny asan'i Josiasa mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	23	29	0,00000	 Tamin'ny androny, niakatra hamely ny mpanjakan'i Asiria any amin'ny ony Elfrata, Faraona-Nekao mpanjakan'i Ejipta, ary nandeha hanehatra azy Josiasa mpanjaka. Kanjo vao hitan'i Faraona izy dia matiny tao Magedao. 	
12O	23	30	0,00000	 Maty izy no nitondran'ny mpanompony azy tao anaty kalesy, avy any Magedao, ka nentiny tao Jerosalema dia naleviny tao amin'ny fasany. Ary Joakaza zanak'i Josiasa no nalain'ny vahoakan'ny tany, dia nohosorany sy natsangany ho mpanjaka hisolo an-drainy. 	
12O	23	31	0,00000	 Telo amby roapolo taona Joakaza fony vao nanjaka, ary telo volana no nanjakany tao Jerosalema. Ny anaran-dreniny dia Amitala zanak'i Jeremia avy any Lobnà. 	
12O	23	32	0,00000	 Nanao izay ratsy eo imason'ny Tompo tahaka izay rehetra nataon'ny razany izy. 	
12O	23	33	0,00000	 Nogadran'i Faraona Nekao tany Reblà amin'ny tany Emata izy, mba tsy hanjakany any Jerosalema intsony, ary nampandoaviny hetra talenta volafotsy zato, sy talenta volamena iray ny tany. 	
12O	23	34	0,00000	 Eliasima zanak'i Josiasa no natsangan'i Faraona Nekao ho mpanjaka, hisolo an'i Josiasa rainy, ary novany hoe Joakima ny anarany. Fa Joakaza izay nosamboriny kosa dia nankany Ejipta ka maty tany. 	
12O	23	35	0,00000	 Joakima dia nanome volafotsy sy volamena ho an'i Faraona, fa nampandoaviny hetra ny tany, hanomezana ny totalim-bola nodidian'i Faraona haloa; koa samy nampandoa volafotsy sy volamena ny vahoakan'ny tany avy izy ireo arak'izay voafetra ho anjarany. 	
12O	23	36	0,00000	 Dimy amby roapolo taona Joakima fony vao nanjaka, ary nanjaka iraika ambin'ny folo taona tao Jerosalema izy. Ny anaran-dreniny dia Zebidà zanak'i Fadaiasa avy any Rimà. 	
12O	23	37	0,00000	 Nanao izay ratsy eo imason'ny Tompo tahaka izay rehetra nataon'ny razany izy.	
12O	24	1	0,00000	[JOAKIMA SY JOASINA MPANJAKAN'I JODÀ - NY NIANDOHAN'NY NANJAKAN'I SEDESIASA] Fony fahavelony dia lasa niantafika Nabokodonosora mpanjakan'i Babilona, ka nanoa azy telo taona Joakima; fa niodina taminy indray izy. 	
12O	24	2	0,00000	 Nalefan'ny Tompo hamely an'i Joakima ny antoko-miaramila Kaldeana, ny antoko-miaramila Siriana, ny antoko-miaramila Moabita, ary ny antoko-miaramila Amonita, ka ny nandefasany an'ireo hamely an'i Jodà, dia ny mba handravany azy, araka ny tenin'ny Tompo izay notononiny tamin'ny alalan'ny mpaminany mpanompony.	
12O	24	3	0,00000	 Lahatry ny Tompo tokana ihany no nahatongavan'izany tamin'i Jodà mba hanesorany azy tsy ho eo anatrehan'ny tavany, noho ny fahotana rehetra nataon'i Manase, 	
12O	24	4	0,00000	 sy noho ny ra tsy manan-tsiny nalatsany be loatra ka nataony feno ra tsy manan-tsiny Jerosalema, koa tsy nety namela izany Iaveh. 	
12O	24	5	0,00000	 Ny sisa tamin'ny asan'i Joakima mbamin'izay rehetra nataony, moa tsy dia efa voasoratra ao amin'ny bokin'ny Tantaran'ny mpanjakan'i Jodà va izany? 	
12O	24	6	0,00000	 Ary nodimandry any amin'ny razany Joakima ka Joasina zanany no nanjaka nandimby azy. 	
12O	24	7	0,00000	 Tsy nivoaka avy tany amin'ny taniny intsony ny mpanjakan'i Ejipta, fa lasan'ny mpanjakan'i Babilona avokoa izay an'ny mpanjakan'i Ejipta, hatramin'ny ranon-driakan'i Ejipta, ka hatramin'ny ony Eofrata. 	
12O	24	8	0,00000	 Valo ambin'ny folo taona Joasina fony vao nanjaka, ary telo volana no nanjakany tao Jerosalema. Ny anaran-dreniny dia Nohesta zanak'i Elnatana avy ao Jerosalema. 	
12O	24	9	0,00000	 Nanao izay ratsy eo imason'ny Tompo araka izay rehetra nataon-drainy izy. 	
12O	24	10	0,00000	 Niakatra hamely an'i Jerosalema ny mpanompon'i Nabokodonosora mpanjakan'i Babilona tamin'izany, ka natao fahirano ny tanàna. 	
12O	24	11	0,00000	 Ary mbola nanao fahirano azy ny mpanompony no tonga teo anoloan'ny tanàna koa Nabokodonosora mpanjakan'i Babilona. 	
12O	24	12	0,00000	 Tamin'izany dia nivoaka nankao amin'ny mpanjakan'i Babilona Joasina, mpanjakan'i Jodà, mbamin'ny reniny, ny mpanompony, ny manam-boninahiny sy ny eonokany, dia nataon'ny mpanjakan'i Babilona sambo-belona izy, tamin'ny taona fahavalo nanjakany. 	
12O	24	13	0,00000	 Nogoahina tao avokoa ny rakitra rehetra tao an-tranon'ny Tompo sy ny rakitra tao an-tranon'ny mpanjaka, ary novakina daholo ny fanaka volamena nataon'i Salomona, mpanjakan'Israely, tao an-tranon'ny Tompo, araka izay efa voalazan'ny Tompo rahateo. 	
12O	24	14	0,00000	 Nentina ho babo avokoa Jerosalema manontolo, ny mpifehy rehetra sy ny lehilahy mahery rehetra, dia olon-tsambo-belona iray alina, mbamin'ny mpanao taozavatra rehetra sy ny mpanefy vy; ny olo-mahantra tao amin'ny tany ihany no sisa tafajanona. 	
12O	24	15	0,00000	 Nentina ho any Babilona Joasina, nentiny ho babo avy any Jerosalema ho any Babilona ny renin'ny mpanjaka, ny vadin'ny mpanjaka rehetra, ny eonokany, ny olo-malaza amin'ny tany. 	
12O	24	16	0,00000	 Fanampin'izany koa ny lehilahy mahery rehetra nisy fito arivo, mbamin'ny mpanao taozavatra sy mpanefy vy arivo lahy, samy lehilahy mahery sy mahay miady, dia nentin'ny mpanjakan'i Babilona ho babo any Babilona daholo. 	
12O	24	17	0,00000	 Ary ny natsangan'ny mpanjakan'i Babilona ho mpanjaka hisolo an'i Joasina, dia Mataniasa rahalahin-drainy, ka novany hoe Sedesiasa ny anarany. 	
12O	24	18	0,00000	 Iraika amby roapolo taona Sedesiasa fony vao nanjaka, ary nanjaka iraika ambin'ny folo taona tao Jerosalema izy. Ny anaran-dreniny dia Amitala zanak'i Jeremia avy ao Lobnà. 	
12O	24	19	0,00000	 Nanao izay ratsy eo imason'ny Tompo izy, fa naka tahaka izay rehetra nataon'i Joakima. 	
12O	24	20	0,00000	 Nihatra tamin'i Jerosalema sy Jodà izany, noho ny hatezeran'ny Tompo, mandra-panesorany azy hiala eo anatrehan'ny tavany. Ary niodina tamin'ny mpanjakan'i Babilona Sedesiasa.	
12O	25	1	0,00000	[SEDESIASA MPANJAKAN'I JODÀ - NY NANAOVAN'I NABOKODONOSORA FAHIRANO AN'I JEROSALEMA SY NY NANDRAVANY AZY - LASAN-KO BABO NY MPONINA AMIN'I JODÀ - NY NIAFARAN'I JOASINA] Tamin'ny taona fahasivy nanjakan'i Sedesiasa, tamin'ny volana fahafolo, andro fahafolon'ny volana, dia tonga hamely an'i Jerosalema Nabokodonosora mpanjakan'i Babilona sy ny tafiny rehetra; dia niorin-dasy teo anoloany izy, ary nanao manda fanantomorana manodidina azy.	
12O	25	2	0,00000	 Natao fahirano hatramin'ny taona faharaika ambin'ny folo nanjakan'i Sedesiasa ny tanàna.	
12O	25	3	0,00000	 Tamin'ny andro fahasivin'ny volana, nony efa mafy ny mosary tao an-tanàna, fa tsy nisy mofo intsony ho an'ny vahoakan'ny tany,	
12O	25	4	0,00000	 dia nobangaina ny tanàna, dia lasa nandositra avokoa ny lehilahy mpiady, nihazo ny lalan'ny vavahady anelanelan'ny manda roa, akaikin'ny zaridainan'ny mpanjaka; ny Kaldeana amin'izany manodidina ny tanàna eo. Ny làlana mankamin'ny Arabah no nalehan'ny mpanjaka.	
12O	25	5	0,00000	 Nenjehin'ny tafiky ny Kaldeana ny mpanjaka, ka trany teo an-tany lemak'i Jerikao; dia niparitaka lavitra azy ny tafiny rehetra.	
12O	25	6	0,00000	 Nony voasambotr'izy ireo ny mpanjaka dia nentiny niakatra ho any Rebla, amin'ny mpanjakan'i Babilona, ka namoaka teny fitsarana momba azy izy ireo.	
12O	25	7	0,00000	 Ny zanakalahin'i Sedesiasa novonoina teo anatrehan'izy rainy. Rahefa izany, dia nopotsirin'i Nabokodonosora ny mason'i Sedesiasa ary nafatony tamin'ny gadra varahina roa izy, dia nentina nankany Babilona.	
12O	25	8	0,00000	 Tamin'ny volana fahadimy, andro fahafiton'ny volana, taona fahasivy ambin'ny folo nanjakan'i Nabokodonosora mpanjakan'i Babilona, dia tonga tao Jerosalema Nabozardana, kapitenin'ny mpiambina mpanompon'ny mpanjakan'i Babilona.	
12O	25	9	0,00000	 Nodorany ny tranon'ny Tompo sy ny tranon'ny mpanjaka mbamin'ny trano rehetra tao Jerosalema; nodorany tamin'ny afo avokoa ny trano lehibe.	
12O	25	10	0,00000	 Ary noravan'ny tafiky ny Kaldeana rehetra izay niaraka tamin'ny kapitenin'ny mpiambina, ny manda mamaritra manodidina an'i Jerosalema.	
12O	25	11	0,00000	 Nentin'i Nabozardana kapitenin'ny mpiambina avokoa ny vahoaka sisa tafajanona tao an-tanàna, sy ny mpilefa nitolo-tena tamin'ny mpanjakan'i Babilona, ary ny vahoaka be sisa rehetra,	
12O	25	12	0,00000	 fa olo-mahantra tompon-tany vitsivitsy sisa navelan'ny kapitenin'ny mpiambina ho mpamboly voaloboka sy ho mpiasa tany.	
12O	25	13	0,00000	 Nopotehin'ny Kaldeana ny andry varahina izay tao an-tranon'ny Tompo, mbamin'ny fanambanim-piteran-drano ary ny ranomasina varahina izay tao an-tranon'ny Tompo, ka nentiny ho any Babilona ny varahina.	
12O	25	14	0,00000	 Nentiny koa ny vilany, ny sotron'afo, ny antsy, ny kapoaka, mbamin'ny fanaka varahina rehetra, nenti-nanao ny fanompoana.	
12O	25	15	0,00000	 Nentin'ny kapitenin'ny mpiambina koa ny fanembohana sy ny tasy, ny zavatra volamena sy ny zavatra volafotsy.	
12O	25	16	0,00000	 Ny amin'ny andry roa sy ny ranomasina, ary ny fanambanim-pitoeran-drano nataon'i Salomona tao amin'ny tranon'ny Tompo, dia tsy nisy fotony intsony ny handanjana ny varahina amin'ireo fanaka rehetra ireo.	
12O	25	17	0,00000	 Ny andry iray dia valo ambin'ny folo hakiho ny hahavony, ary teo amboniny dia nisy koronosy varahina, ary telo hakiho ny hahavon'ny koronosy, ary nisy harato sy voan'ampongaben-danitra nanodidina ny koronosy, ka varahina avokoa izany rehetra izany; torak'izany koa ny andry faharoa mbamin'ny harato aminy.	
12O	25	18	0,00000	 Nentin'ny kapitenin'ny mpiambina Saraiasa mpisorona lehibe, sy Sofonia mpisorona ambaratonga faharoa, ary mpiandry varavarana telo lahy.	
12O	25	19	0,00000	 Azony tao an-tanàna ny manam-boninahitra anankiray mpifehy ny lehilahy mpiady, ny olona dimy lahy isan'ny mpanolo-tsaina manoloana ny mpanjaka, izay hita tao an-tanàna, ny mpanoratry ny filohan'ny tafika, miadidy ny fandatsahana ny olona amin'ny tany ho miaramila, ary enimpolo lahy amin'ny vahoakan'ny tany, izay hita tao an-tanàna.	
12O	25	20	0,00000	 Nony azon'i Nabozardana kapitenin'ny mpiambina ireo, dia nentiny ho any amin'ny manjakan'i Babilona tany Rebla. 	
12O	25	21	0,00000	 Ka novonoin'ny mpanjakan'i Babilona nataony maty tany Rebla any amin'ny tany Emata Toy izany no nitondrana an'i Joda ho babo lavitry ny taniny. 	
12O	25	22	0,00000	 Ny amin'ny vahoaka tafajanona tany amin'ny tanin'i Jodà, navelan'i Nabokodonosora mpanjakan'i Babilona kosa, dia Godoliasa zanak'i Ahikama zanak'i Safana no notendreny ho mpanapaka azy. 	
12O	25	23	0,00000	 Ren'ny lehiben'ny isan-toko-miaramila, dia izy sy ny olom-peheziny avy, fa hoe Godoliasa no voatendrin'ny mpanjakan'i Babilona ho mpanjaka, dia tonga nanatona an'i Godoliasa tany Masfà izy ireo: Ismaela zanak'i Nataniasa; Johanana, zanak'i Karea; Saraiasa zanak'i Tanehometa avy ao Netofà, ary Jezoniasa zanak'ilay Maakatiana, dia ireo sy ny olom-peheziny avy. 	
12O	25	24	0,00000	 Ka tamim-pianianana no nilazan'i Godoliasa tamin'izy ireo sy tamin'ireo olom-peheziny hoe: Aza misy hatahoranareo akory raha ny amin'ny mpanompon'ny Kaldeana, fa monena amin'ny tany, manompoa ny mpanjakan'i Babilona, fa izany no hanasoa anareo. 	
12O	25	25	0,00000	 Kanjo nony tamin'ny volana fahafito, tonga Nataniasa zanak'i Elisama, isam-pianakavian'ny mpanjaka, nomban'olona folo lahy, ka namono nahafaty an'i Godoliasa mbamin'ireo Jody sy Kaldeana teo aminy tany Masfà. 	
12O	25	26	0,00000	 Ka ny vahoaka rehetra, hatramin'ny kely indrindra ka hatramin'ny lehibe indrindra, mbamin'ireo lehiben'ny isan-toko-miaramila, dia niainga ka lasa nitsoaka nankany Ejipta fa natahotra ny Kaldeana.	
12O	25	27	0,00000	 Tamin'ny taona fahafito amby telopolo nahalasan-ko babo an'i Joasina, mpanjakan'i Jodà, tamin'ny volana faharoa ambin'ny folo, andro fahafito amby roapolon'ny volana, dia nasandratr'i Evil-Merodaka, mpanjakan'i Babilona, ny lohan'i Joasina, mpanjakan'i Jodà, ka nesoriny tao an-tranomaizina tamin'ny taona nahatongavany ho mpanjaka. 	
12O	25	28	0,00000	 Nanaovany teny soa izy, nataony ambonin'ny seza fiandrianan'ireo mpanjaka teo aminy tany Babilona ny seza fiandrianany, 	
12O	25	29	0,00000	 nasainy nosoloina ny fitafiany tany an-tranomaizina, ary nihinan-kanina mandrakariva teo anatrehany izy, tamin'ny andro niainany rehetra. 	
12O	25	30	0,00000	 Ny amin'ny fivelomany, dia ny fivelomany lalandava, dia ny mpanjaka no niantoka izany isan'andro tamin'ny andro rehetra niainany.	
13O	1	1	0,00000	[TETIARAN'NY PATRIARKA HATRAMIN'I ADAMA KA HATRAMIN'I NOE - NY ZANAKA AMAN-TARANAK'I ABRAHAMA - NY ZANAKA AMAN-TARANAK'I ESAO] Adama, Seta, Enosa, 	
13O	1	2	0,00000	 Kainàna, Malaleela, Jareda, 	
13O	1	3	0,00000	 Henaoka, Matosale, Lameka, 	
13O	1	4	0,00000	 Noe, Sema, Kama, Jafeta. 	
13O	1	5	0,00000	 Zanak'i Jafeta: Gomera, Magoga, Madaia, Javàna, Tobala, Mosaoka, ary Thirasa. 	
13O	1	6	0,00000	 Zanak'i Gomera: Aseneza, Rifata, ary Togorimà. 	
13O	1	7	0,00000	 Zanak'i Javana: Elisa, Tarsisa, Setima, ary Dodanima. 	
13O	1	8	0,00000	 Zanak'i Kama: Kosa, Mesraima, Fota, Kanaana. 	
13O	1	9	0,00000	 Zanak'i Kosa: Sabà, Hevilà, Sabatà, Regmà ary Sabatakà. Zanak'i Regmà: Sabà sy Dadàna. 	
13O	1	10	0,00000	 Kosa niteraka an'i Nemroda; izy ity no nanomboka nanam-pahefana teto ambonin'ny tany. 	
13O	1	11	0,00000	 Mesraima niteraka ny Lodima, ny Anamima, ny Laabima, ny Neftohima, 	
13O	1	12	0,00000	 ny Fetrosima, ny Kaslohi,a izay nihavian'ny Filistina, sy ny Kaftorima. 	
13O	1	13	0,00000	 Kanaàna niteraka an'i Sidona, lahimatoany, sy Heta, 	
13O	1	14	0,00000	 ary koa ny Jeboseana, ny Amoreana, ny Jerzeseana, 	
13O	1	15	0,00000	 ny Heveana, ny Arakeana, ny Sineana, 	
13O	1	16	0,00000	 ny Aradiana, ny Samareana, ny Hamateana.	
13O	1	17	0,00000	 Zanak'i Sema: Elama, Asora, Arfaksada, Loda, Arana, Hosa, Hola, Getera ary Mosaoka. 	
13O	1	18	0,00000	 Arfaksada niteraka an'i Sale, ary Sale niteraka an'i Hebera. 	
13O	1	19	0,00000	 Roa no zanakalahy naterak'i Hebera: ny anaran'ny anankiray dia Falega, fa tamin'ny androny no nizarana ny tany; ary ny anaran'ny rahalahiny kosa dia Jektana. 	
13O	1	20	0,00000	 Ny naterak'i Jektàna dia Elmodada, Salefa, Asrmota, Jare, 	
13O	1	21	0,00000	 Adorama, Hozala, Deklà, 	
13O	1	22	0,00000	 Hebala, Abimaela, Sabà, 	
13O	1	23	0,00000	 Ofira, Hevilà ary Jobaba. Izy rehetra ireo dia zanakalahin'i Jektàna.	
13O	1	24	0,00000	 Sema, Arfaksada, Sale, 	
13O	1	25	0,00000	 Hebera, Falega, Regao, 	
13O	1	26	0,00000	 Seroga, Nakora, Tare, 	
13O	1	27	0,00000	 Abrama, izay hoe: Abrahama. 	
13O	1	28	0,00000	 Zanak'i Abrahama: Isaaka sy Ismaela. 	
13O	1	29	0,00000	 Ka izao no taranak'ireo: Nabaiota, zanak'Ismaela lahimatoa, Sedara, Adbeela, Mabsana, 	
13O	1	30	0,00000	 Masmà, Domà, Masà, Hadada, Temà,	
13O	1	31	0,00000	 Jetora, Nafisa, Kedmà. Irao no zanakalahin'Ismaela. 	
13O	1	32	0,00000	 Zanakalahin'i Setorà, vaditsindranon'i Abrahama: ny naterany dia Zamrama, Jeksàna, Madàna, Madiana, Jesbaoka, ary Soe. Zanak'i Jeksàna: Sabà sy Dadàna. 	
13O	1	33	0,00000	 Zanak'i Madiana: Efah, Efera, Henaoka, Abidà, ary Eldaà. Izy rehetra ireo dia zanak'i Setorà.	
13O	1	34	0,00000	 Abrahama niteraka an'Isaaka. Zanak'Isaaka: Esao sy Jakoba. 	
13O	1	35	0,00000	 Zanak'i Esao: Elifaza, Rahoela, Jehosa, Ihelona ary Kore. 	
13O	1	36	0,00000	 Zanak'i Elifaza: Temàna, Omara, Sefè, Gatàna, Seneza, Tamnà; 	
13O	1	37	0,00000	 Zanak'i Rehoela: Nahatà, Zarà, Samà, ary Mezà.	
13O	1	38	0,00000	 Zanak'i Seira: Lotàna, Sobala, Sebeona, Anà, Sisona, Esera, ary Disàna. 	
13O	1	39	0,00000	 Zanak'i Lotàna: Horì, sy Homama. Anabavin'i Lotàna: Thamnà. 	
13O	1	40	0,00000	 Zanak'i Sobala: Aliàna, Manahata, Ebala, Sefà, ary Onama. Zanak'i Sebeona: Aià sy Anà. Zanak'i Ana: Disona. 	
13O	1	41	0,00000	 Zanak'i Disona: Hamrama, Esebàna, Jetrana, ary Karàna. 	
13O	1	42	0,00000	 Zanak'i Esera: Balaàna, Zavàna ary Jakàna. Zanak'i Disàna: Hosa sy Aràna. 	
13O	1	43	0,00000	 Ireto no mpanjaka efa nanjaka tany amin'ny tany Edoma, talohan'ny nisian'ny mpanjaka nanjaka tamin'ny zanak'Israely: Belà, zanak'i Beora, ary Denabà no anaran-tanànany. 	
13O	1	44	0,00000	 Maty Belà, ka Jobaba zanak'i Zare avy any Bosrà no nanjaka nandimby azy. 	
13O	1	45	0,00000	 Maty Jobaba, ka Hosama avy any amin'ny tanin'ny Temanita no nanjaka nandimby azy. 	
13O	1	46	0,00000	 Maty Hosama, ka Hadada zanak'i Badada no nanjaka nandimby azy; izy no nandresy an'i Madiana tany amin'ny tanin'i Moaba. 	
13O	1	47	0,00000	 Maty Hadada, ka Semlà, avy any Masrekà no nanjaka nandimby azy. 	
13O	1	48	0,00000	 Maty Semlà, ka Saola avy any Rohobota, amoron'ny Ony, no nanjaka nandimby azy. 	
13O	1	49	0,00000	 Maty Saola ka Balanàna zanak'i Akobora no nanjaka nandimby azy. 	
13O	1	50	0,00000	 Maty Balanana ka Hadada no nanjaka nandimby azy; Fao no anaran-tanànany, ary ny anaran'ny vadiny dia Meetabela, zanakavavin'i Matreda, zanakavavin'i Mezaaba. 	
13O	1	51	0,00000	 Ary maty Hadada. Ny loham-pirenen'i Edoma dia ireto: Tamna loham-pirenena, Alva loham-pirenena, Jeteta loham-pirenena, 	
13O	1	52	0,00000	 Oolibamà loham-pirenena, Elà loham-pirenena, 	
13O	1	53	0,00000	 Finòna loham-pirenena, Seneza loham-pirenena, Temàna loham-pirenena, Nabasa loham-pirenena, 	
13O	1	54	0,00000	 Magdiela loham-pirenena, Hirama loham-pirenena. Ireo no loham-pirenen'i Edoma.	
13O	2	1	0,00000	[NY ROA AMBIN'NY FOLO LAHY, ZANAK'I JAKOBA - NY TARANAK'I JODÀ] Ireto no zanak'Israely: Robena, Simeona, Levì, Jodà, Isakara, Zabolona, 	
13O	2	2	0,00000	 Dàna, Josefa, Benjamina, Neftalì, Gada, ary Asera.	
13O	2	3	0,00000	 Zanak'i Jodà: Hera, Onàna, sy Selà: izy telo lahy ireo no naterak'ilay zanakavavin'i Soe, ilay vehivavy Kananeana, taminy. Hera lahimatoan'i Jodà dia ratsy fanahy teo imason'ny Tompo, ka nasiany ho faty. 	
13O	2	4	0,00000	 Thamara, vinantovavin'i Jodà, niteraka an'i Faresa sy Zarà taminy. Dimy ny lahy rehetra, zanak'i Jodà. 	
13O	2	5	0,00000	 Zanak'i Faresa: Hesrona, sy Hamola. 	
13O	2	6	0,00000	 Zanak'i Zarà: Zamrì, Etàna, Emàna, Kalkala, ary Darà: dimy lahy izy rehetra. 	
13O	2	7	0,00000	 Zanak'i Karmì: Akara izay nanahirana an'Israely, tamin'ny fahadisoany momba ny zavatra natao anatema. 	
13O	2	8	0,00000	 Zanak'i Etana: Azariasa. 	
13O	2	9	0,00000	 Zanaka naterak'i Hesrona: Jerameela, Rama ary Kalobi. 	
13O	2	10	0,00000	 Rama niteraka an'i Aminadaba. Aminadaba niteraka an'i Nahasona, lohan'ny taranak'i Jodà. 	
13O	2	11	0,00000	 Nahasona niteraka an'i Salmà, Salmà niteraka an'i Booza, 	
13O	2	12	0,00000	 Booza niteraka an'i Obeda, Obeda niteraka an'Isaia, 	
13O	2	13	0,00000	 Isaia niteraka an'i Eliaba lahimatoany, Abinadaba lahiaivo, Simaà fahatelo, 	
13O	2	14	0,00000	 Natanaela fahefatra, Radaia fahadimy, 	
13O	2	15	0,00000	 Asoma fahenina, ary Davida fahafito. 	
13O	2	16	0,00000	 Ny anabavin'ireo dia Sarvià sy Abigaila. Zanak'i Sarvià: Abisaia, Joaba, Asaela, telo lahy. 	
13O	2	17	0,00000	 Abigaila niteraka an'i Amasà, ary ny rain'i Amasà dia Jetera, Ismaelita. 	
13O	2	18	0,00000	 Kaleba zanak'i Hesrona, niteraka tamin'i Azoba vadiny, sy tamin'i Jeriota. Indreto ny zanany lahy naterak'i Azobà taminy: Jazera, Sobaba, sy Ardona. 	
13O	2	19	0,00000	 Ary maty Azobà, ka naka an'i Efratà ho vady Kaleba; io no niterahany an'i Hora. 	
13O	2	20	0,00000	 Hora niteraka an'i Orì, ary Orì niteraka an'i Bezeleela. 	
13O	2	21	0,00000	 Manaraka izany, niray tamin'ny zanakavavin'i Makira, rain'i Galaada, Hesrona; efa enimpolo taona izy vao naka azy, ary niteraka an'i Segoba taminy, ravehivavy.	
13O	2	22	0,00000	 Segoba niteraka an'i Jaira, izay nanana tanàna telo amby roapolo tany amin'ny tany Galaada. 	
13O	2	23	0,00000	 Nalain'ny Gesoriana sy ny Siriana taminy ny vohitr'i Jaira, sy Kanata mbamin'ny tanàna momba azy, tanàna enimpolo. Ireo rehetra ireo no zanakalahin'i Makira, rain'i Galaada. 	
13O	2	24	0,00000	 Efa maty tany Kaleba-Efrata, Hesrona, vao niteraka an'i Ashora rain'i Tekoà, taminy Abià vadiny.	
13O	2	25	0,00000	 Ny zanakalahin'i Jerameela lahimatoan'i Hesrona dia: Rama lahimatoany, Bonà, Aràna, Asoma, Akià. 	
13O	2	26	0,00000	 Nanambady hafa koa atao hoe Atarà, Jerameela; io no renin'i Onama. 	
13O	2	27	0,00000	 Ny zanakalahin-dRama lahimatoan'i Jerameela dia ireto: Moosa, Jamina, Akora. 	
13O	2	28	0,00000	 Ny zanakalahin'i Onama, dia Semeia sy Jadà. Zanakalahin'i Semeia: Nadaba sy Abisora. 	
13O	2	29	0,00000	 Ny anaram-badin'i Abisora dia Abihaila, ary izy niteraka an'i Ahobàna, sy Molida taminy. 	
13O	2	30	0,00000	 Zanakalahin'i Nadaba: Saleda, sy Afaima. Maty tsy niteraka Saleda. 	
13O	2	31	0,00000	 Zanakalahin'i Afaima: Jesì. Zanakalahin'i Jesì: Sesàna. Zanakalahin'i Sesàna: Oholaia. 	
13O	2	32	0,00000	 Zanakalahin'i Jadà, rahalahin'i Semeia: Jetera sy Jonatàna. Maty tsy niteraka Jetera. 	
13O	2	33	0,00000	 Zanakalahin'i Jonatàna: Faleta sy Zizà. Ireo no zanakalahin'i Jerameela. 	
13O	2	34	0,00000	 Tsy nitera-dahy Sesàna, fa nanan-janaka vavy izy. Nanana ankizilahy Ejipsiana anankiray izy, atao hoe Jeraà, 	
13O	2	35	0,00000	 nomeny ho vadin'io ny zanany vavy, ka niteraka an'i Eteia taminy. 	
13O	2	36	0,00000	 Eteia niteraka an'i Natàna, Natàna niteraka an'i Zabada. 	
13O	2	37	0,00000	 Zabada niteraka an'i Oflala, Oflala niteraka an'i Obeda; 	
13O	2	38	0,00000	 Obeda niteraka an'i Jehò. Jehò niteraka an'i Azariasa. 	
13O	2	39	0,00000	 Azariasa niteraka an'i Helesa, Helesa niteraka an'i Elasa, 	
13O	2	40	0,00000	 Elasa niteraka an'i Sisamoia, Sisamoia niteraka an'i Seloma, 	
13O	2	41	0,00000	 Seloma niteraka an'Ikamiasa ary Ikamiasa niteraka an'i Elisamà. 	
13O	2	42	0,00000	 Zanakalahin'i Kaleba rahalahin'i Jerameela: Mesà, lahimatoany, rain'i Zifa, sy ny zanakalahin'i Maresà, rain'i Hebrona. 	
13O	2	43	0,00000	 Zanakalahin'i Hebrona: Kore, Tafoà, Rekema, ary Samà. 	
13O	2	44	0,00000	 Samà niteraka an-dRahama, rain'i Jerkaama; Rekema niteraka an'i Samaia. 	
13O	2	45	0,00000	 Zanakalahin'i Samaia: Maona, ary Maona no rain'i Betsora. 	
13O	2	46	0,00000	 Efah vaditsindranon'i Kaleba, niteraka an'i Haràna, Mosà ary Gazeza. Haràna niteraka an'i Gezea. 	
13O	2	47	0,00000	 Zanakalahin'i Jahadaia: Regoma, Joatàna, Gosàna, Faleta, Efah, ary Saafa. 	
13O	2	48	0,00000	 Maakà vaditsindranon'i Kaleba niteraka an'i Sabera sy Taranà. 	
13O	2	49	0,00000	 Mbola niteraka an'i Saafa rain'i Madmenà, sy Soe rain'i Makbenà sy rain'i Gabaà koa izy. Ary ny zanakavavin'i Kaleba dia Aksa.	
13O	2	50	0,00000	 Izao no zanakalahin'i Kaleba. Zanakalahin'i Hora, lahimatoan'i Efratà: Sobala, rain'i Kariatiarima, 	
13O	2	51	0,00000	 Salmà rain'i Betleema; Harifa rain'i Betagadera. 	
13O	2	52	0,00000	 Ny zanakalahin'i Sobala, rain'i Kariatiarima dia: Haroe, Hatsi-Hamenobaota. 	
13O	2	53	0,00000	 Ny fokon'i Kariatiarima dia: ny Jetreana, ny Afoteana, ny Semateana ary ny Masereana. Avy amin'izy ireo no nihavian'ny Sareana sy ny Estaoliana. 	
13O	2	54	0,00000	 Zanakalahin'i Salmà: Betleema, sy ny Netofatiana, Atarota-Beta-Joaba, ny antsasaky ny Manaktiana, ny Sareana, 	
13O	2	55	0,00000	 mbamin'ny fokon'ny mpanoratra monina any Jabesa, dia ny Tiratiana, ny Skomatiana, ary ny Sokatiana. Ireo no Kineana avy amin'i Hamata, rain'ny fianakavian'i Rekaba.	
13O	3	1	0,00000	[NY TARANAK'I DAVIDA] Ireto no zanakalahin'i Davida naterany tany Hebrona: Amona lahimatoa, zanak'i Akinoama, avy any Jezraela, Daniela zanak'i Abigaila avy any Karmela, lahiaivo, 	
13O	3	2	0,00000	 Absaloma zanak'i Maakà, zanakavavin'i Tolmaia mpanjakan'i Gesora, fahatelo; Adoniasa zanak'i Hagita, fahefatra; 	
13O	3	3	0,00000	 Safatiasa zanak'i Abitala, fahadimy; Jetraama zanak'i Eglà vadiny, fahenina. 	
13O	3	4	0,00000	 Izy enin-dahy ireo no naterany tany Hebrona, izay nanjakany fito taona sy enim-bolana, vao nanjaka tany Jerosalema telo amby telopolo taona indray izy. 	
13O	3	5	0,00000	 Ary ireto no naterany tany Jerosalema: Simmaà, Sobaba, Natàna, Salomona, efa-dahy, tamin'i Betsoe zanakavavin'i Ammiela; 	
13O	3	6	0,00000	 Jebaara, Elisamà, Elifalela, 	
13O	3	7	0,00000	 Noge, Nefega, Jafià, 	
13O	3	8	0,00000	 Elisamà, Eliadà, Elifeleta: sivy.	
13O	3	9	0,00000	 Ireo no zanakalahin'i Davida rehetra, fa ny zana-baditsindranony, tsy nisaina. Ary anabavin'ireo dia Tamara.	
13O	3	10	0,00000	 Zanakalahin'i Salomona: Roboama; Abiasa zanany, Asà zanany, Josafata zanany,	
13O	3	11	0,00000	 Jorama zanany, Okoziasa zanany, Joasa zanany,	
13O	3	12	0,00000	 Amaziasa zanany, Azariasa zanany, Joatama zanany,	
13O	3	13	0,00000	 Akaza zanany, Ezekiasa zanany, Manase zanany, 	
13O	3	14	0,00000	 Amona zanany, Josiasa zanany.	
13O	3	15	0,00000	 Zanakalahin'i Josiasa: Johanàna no lahimatoa, Joakima no lahiaivo, Sedesiasa no fahatelo, Seloma no fahefatra. 	
13O	3	16	0,00000	 Zanakalahin'i Joakima: Jekoniasa zanany, Sedesiasa zanany. 	
13O	3	17	0,00000	 Zanakalahin'i Jekoniasa: Asira, Salatiela zanany, 	
13O	3	18	0,00000	 Melkirama, Fadaia, Senezera, Jesemiasa, Samà, ary Nadabiasa. 	
13O	3	19	0,00000	 Zanakalahin'i Fadaiasa: Zorobabela sy Semeia. Zanakalahin'i Zorobabela: Mosolama, Hananiasa ary Salomita, anabavin'ireo;	
13O	3	20	0,00000	 ary Hasabàna, Ohala, Barakiasa, Hasadiasa, Josabeseda, dimy izy.	
13O	3	21	0,00000	 Zanakalahin'i Hananiasa: Faltiasa sy Jeseiasa, ny zana-dRefaià, ny zanak'i Arnàna, ny zanak'i Obdià, ny zanak'i Sekeniasa.	
13O	3	22	0,00000	 Zanakalahin'i Sekeniasa: Semeia. Zanakalahin'i Semeia: Hatosa, Jegaala, Barià, Naarià, Safata, enina izy.	
13O	3	23	0,00000	 Zanakalahin'i Naarià: Elioenaia, Ezekiasa ary Ezrikama, telo izy.	
13O	3	24	0,00000	 Zanakalahin'i Elioenaia: Odoià, Eliasoba, Feleià, Akoba, Johanàna, Dalaià, ary Ananì: fito izy.	
13O	4	1	0,00000	[NY TARANAK'I JODÀ SASANY - NY TARANAK'I SIMEONA] Zanakalahin'i Jodà: Faresa, Hesrona, Karmì, Hora sy Sobala. 	
13O	4	2	0,00000	 Raià zanakalahin'i Sobala, niteraka an'i Jahata; Jahata niteraka an'i Akamaia sy Lahada. Ireo no fokon'ny Sareana.	
13O	4	3	0,00000	 Izao avy no avy amin'ny rain'i Etama: Jezrahela, Jesema, sy Jedebosa, ary Asalelfoni no anaran'ny anabavin'ireo.	
13O	4	4	0,00000	 Fanoela no rain'i Gedora, ary Ezera no rain'i Hosa. Ireo no zanakalahin'i Hora, lahimatoan'i Efratà, rain'i Betleema.	
13O	4	5	0,00000	 Nanambady roa Asora, rain'i Tekoe, dia Halaà sy Naarà,	
13O	4	6	0,00000	 ka ny naterak'i Naarà taminy dia Oozama, Hefera, Temanì ary Ahastarì: ireo no zanakalahin'i Naarà.	
13O	4	7	0,00000	 Ny zanakalahin'i Halaà dia Sereta, Isaara sy Etnàna.	
13O	4	8	0,00000	 Kaosa niteraka an'i Anoba sy Sobobà, ary ny fokon'i Aharehela, zanakalahin'i Aroma.	
13O	4	9	0,00000	 Nomena haja noho ny rahalahiny Jabesa ary nataon-dreniny hoe Jabesa ny anarany, fa hoy izy: nijaly aho no niteraka azy.	
13O	4	10	0,00000	 Niantso an'Andriamanitr'Israely Jabesa nanao hoe: Raha mitahy ahy hianao, ka halalahinao ny faritaniko, ary momba ahy ny tànanao, sy arovanao amin'ny loza aho mba tsy ho zoim-pahoriana... Ary nomen'Andriamanitra azy izay nangatahiny.	
13O	4	11	0,00000	 Keloba rahalahin'i Soà niteraka an'i Mahira, rain'i Estona;	
13O	4	12	0,00000	 Estona niteraka ny fokon-dRafah, Fesè sy Tehinnà, rain'ny tanàna Naasa. Ireo no olona ao Rekah.	
13O	4	13	0,00000	 Zanakalahin'i Seneza: Othoniela, Saraià. Zanakalahin'i Othoniela: Hatata sy Maonatì.	
13O	4	14	0,00000	 Maonatì niteraka an'i Ofrà; Saraià niteraka an'i Joaba, rain'ny ao an-dohasahan'i Karaskima, fa mpiasa izy ireo.	
13O	4	15	0,00000	 Zanakalahin'i Kaleba, zanak'i Jefone: Hira, Elà, ary Mahama. Zanakalahin'i Elà: Seneza.	
13O	4	16	0,00000	 Zanakalahin'i Jaleleela: Zifa, Zifà, Tirià ary Asraela.	
13O	4	17	0,00000	 Zanakalahin'i Esrà: Jetera, Mereda, Efera, ary Jalòna. Ilay Ejipsiana novinadin'i Mereda, niteraka an'i Mariama sy Sammaì ary Jesbà, rain'i Estamao.	
13O	4	18	0,00000	 Ilay vehivavy jody vadiny anankiray, niteraka an'i Jareda, rain'i Gedora, sy Hebera, rain'i Sokao, ary Ikotiela, rain'i Zanoe. Ireo no zanakalahin'i Betià, zanakavavin'i Faraona, nalain'i Mereda ho vady.	
13O	4	19	0,00000	 Zanakalahin'ny vadin'i Odaià, anabavin'i Nahama: ny rain'i Keilà, ilay Garmiana, sy ny rain'i Estamao, ilay Makatiana.	
13O	4	20	0,00000	 Zanakalahin'i Simona: Amnona, Rinnà, Ben-Hanàna ary Tilòna. Zanakalahin'i Jesì: Zoheta sy Ben-Zoheta.	
13O	4	21	0,00000	 Zanakalahin'i Selà, zanak'i Jodà: Hera rain'i Lekà; Laadà rain'i Maresà, sy ny fianakaviana amin'ny fokon'ny mpanao biso sy amin'ny fokon'i Askebea,	
13O	4	22	0,00000	 sy Jokima ary ny olona ao Kozebà sy Joasa sy Sarafa izay samy nanapaka tany Moaba, sy Jaskobi-Lekema. Zavatra efa ela izany.	
13O	4	23	0,00000	 Ireo no mpanefy vilany sy mponina tany Netaima sy Gederà, nonina teo anilan'ny mpanjaka izy, dia niasa ho azy.	
13O	4	24	0,00000	 Zanakalahin'i Simeona: Namoela, Jamina, Jariba, Zarà, Saola, Seloma zanany, 	
13O	4	25	0,00000	 Mapsama zanany, Masmà zanany. 	
13O	4	26	0,00000	 Zanakalahin'i Masmà: Hamoela zanany, Zakora zanany, Semeì zanany. 	
13O	4	27	0,00000	 Semeì nanan-janaka enina ambin'ny folo lahy sy enim-bavy; nanan-janaka lahy maro ny rahalahiny, ary tsy nitombo toy ny zanak'i Jodà ny fianakaviany rehetra. 	
13O	4	28	0,00000	 Ny nonenan'izy ireo dia tao Bersabea, tao Moladì, tao Hasar-Soala, 	
13O	4	29	0,00000	 tao Balì, tao Asoma, tao Tolada, 	
13O	4	30	0,00000	 tao Batoela, tao Hormì, tao Sikelega, 	
13O	4	31	0,00000	 tao Beta-Markabota, tao Hasar-Sosima, tao Beta-Beraì ary tao Saarima: ireo no tanànany aman-jana-bohiny, hatramin'ny andro nanjakan'i Davida. 	
13O	4	32	0,00000	 Azy ireo koa Etama, Aena, Remmona, Tokena sy Asana, tanàna dimy, 	
13O	4	33	0,00000	 mbamin'ny zanabohiny rehetra izay tao amin'ny manodidina an'ireo tanàna ireo, hatrany Baala. Ireo no fonenany, sy ny taratasy tetiaram-pirazanan'izy ireo.	
13O	4	34	0,00000	 Mosobaba, Jemleka, Josì, zanakalahin'i Amasiasa,	
13O	4	35	0,00000	 Joela, Jehò, zanak'i Josabiasa, zanak'i Saraiasa, zanak'i Asiela,	
13O	4	36	0,00000	 Elioenaì, Jakoba, Isohaià, Asaià, Adiela, Ismiela, Banaia,	
13O	4	37	0,00000	 Zizà, zanak'i Sefeì, zanak'i Alòna, zanak'i Idaià, zanak'i Semrì, zanak'i Samaià.	
13O	4	38	0,00000	 Ireo lehilahy voatonona amin'ny anarany ireo, dia samy filohany amin'ny fianakaviany avy; nitombo fatratra ny fokom-pianakaviany,	
13O	4	39	0,00000	 ka nankany amin'ny hadilalan'i Gadora izy, hatrany amin'ny ilany atsinanana amin'ny lohasaha, mba hitady tany fiandrasam-biby ho an'ny biby fiompiny.	
13O	4	40	0,00000	 Dia nahita tany fiandrasam-biby lonaka sy tsara izy, tany malalaka, mandry fahizay sy miadana; taranak'i Khama ny mponina tao fahataloha.	
13O	4	41	0,00000	 Tamin'ny andron'i Ezekiasa, mpanjakan'i Jodà, no nahatongavan'ireo olona voasoratra anarana ireo. Noravany ny lain'izy ireo mbamin'ny Maonita hitany tao, ka nony efa nataony anatema mandrak'androany, dia izy ireo no nisolo toerana azy, nonina teo, satria nisy ahitra ho an'ny biby fiompiny tao.	
13O	4	42	0,00000	 Nisy taranak'i Simeona koa, diman-jato lahy no isany, nankany amin'ny tendrombohitra Seira. Faltiasa, Naariasa, Rafaiasa, ary Oziela, zanak'i Jesì, no filohan'ireo.	
13O	4	43	0,00000	 nandresy ny Amalesita sisa afa-nandositra izy ireo dia niorom-ponenana teo mandrak'androany.	
13O	5	1	0,00000	[NY TARANA-DROBENA SY GADA ARY MANASE SY AARONA] Zanakalahin-dRobena lahimatoan'Israely. Fa izy no lahimatoa, saingy noho izy nandoto ny farafaran-drainy, dia nomena ny zanak'i Josefa zanak'Israely, ny fizokiany; tsy dia nosoratana ho zokiny amin'ny tetiaram-pirazanana anefa Josefa.	
13O	5	2	0,00000	 Fa nahery tamin'ny rahalahiny Jodà ary izy no nihavian'ny filoha anankiray, nefa an'i Josefa ihany ny fizokiana.	
13O	5	3	0,00000	 Zanakalahin-dRobena lahimatoan'Israely: Enaoka, Falò, Esrona ary Karmì.	
13O	5	4	0,00000	 Zanakalahin'i Joela: Samià zanany; Goga zanany; Semeì zanany;	
13O	5	5	0,00000	 Mikà zanany; Reià zanany; Baala zanany;	
13O	5	6	0,00000	 Beerà zanany, izay nobaboin'i Tegatfalnasara mpanjakan'i Asiria; anisan'ny loham-pirenen'ny Robenita izy.	
13O	5	7	0,00000	 Rahalahin'i Beera, samy araka ny fianakaviany avy, araka ny nanoratana azy ao amin'ny tetiarana, araka ny taranany: Jehiela, ny filohany, sy Zakaria,	
13O	5	8	0,00000	 Balà zanak'i Azaza zanak'i Sammà zanak'i Joela; Balà dia nonina tany Aroera ka hatrany Nebao sy Beela-Meona,	
13O	5	9	0,00000	 ary ny nonenany tany atsinanana, dia hatrany akaikin'ny efitra, izay miantomboka any amin'ny ony Eofrata, fa betsaka ny andiam-biby fiompiny tany Galaada.	
13O	5	10	0,00000	 Tamin'ny andron'i Saola niady tamin'ny Agareana izy, ka naharesy an'ireny, dia nonina tao amin'ny lainy eran'ny ilany atsinanana rehetra amin'i Galaada.	
13O	5	11	0,00000	 Ny taranak'i Gada, dia nonina tandrifin'ireo, tao amin'ny tany Basàna hatrany Selkà, dia ireto:	
13O	5	12	0,00000	 Joela filohany, Safàna no manarakaraka, vao Janaì sy Safata tany Basàna. 	
13O	5	13	0,00000	 Ny rahalahin'ireo araka ny fokom-pianakaviany avy dia Mikaela, Mosolama, Sebe, Joraì, Jakàna, Zie ary Hebera, fito izy. 	
13O	5	14	0,00000	 Izy ireo dia zanakalahin'i Abihaila zanak'i Horì, zanak'i Jerà, zanak'i Galaada, zanak'i Mikaela, zanak'i Jesesì, zanak'i Jedao, zanak'i Boza. 	
13O	5	15	0,00000	 Akì zanak'i Abdiela, zanak'i Gonì, no lohan'ny fokom-pianakaviany. 	
13O	5	16	0,00000	 Nonina tany Galada tany Basàna izy ireo ary tany amin'ny tanàna momba azy sy amin'ny tanimbilon'i Saròna, hatrany an-tsisiny. Tamin'ny andron'i Joatama mpanjakan'i Jodà, sy ny andron'i Jeroboama, mpanjakan'Israely,	
13O	5	17	0,00000	 no efa nanoratana an'ireo zanak'i Gada rehetra tamin'ny tetiaram-pirazanana.	
13O	5	18	0,00000	 Tamin'ny tarana-dRobena sy ny Gadita ary antsasaky ny fokon'i Manase dia nisy lehilahy mahery, mahatana ampinga aman-tsabatra, mahalefa tsipìka, zatra an'ady, enimpolo sy fiton-jato amby efatra arivo sy efatra alina ny isany, samy vonon-kilatsaka ho mpiady.	
13O	5	19	0,00000	 Niady tamin'ny Agareana izy ireo, sy tamin'i Jetora, Nafisa, ary Nodaba. 	
13O	5	20	0,00000	 Nisy nanampy azy hamely an'ireo ka voatolotra teo an-tànany ny Agareana mbamin'izay rehetra nomba azy. Fa nitaraina tamin'Andriamanitra izy ireo, teo am-piadiana, ka nohenoiny noho ny fitokiany azy. 	
13O	5	21	0,00000	 Dia nobaboiny ny andiam-biby fiompin'ireny, rameva dimy alina, ondry dimy alina sy roa hetsy, ampondra roa arivo, olona iray hetsy. 	
13O	5	22	0,00000	 Fa be maty ny olona, satria avy amin'Andriamanitra ny ady. Ary izy ireo no nonina nandimby an'ireny, mandra-pahatongan'ny fahababoana. 	
13O	5	23	0,00000	 Ny taranaky ny antsasaky ny fokon'i Manase dia nonina tamin'ny tany hatrany Basana ka hatrany Baal-Hermona sy Sanira ary ny tendrombohitra Hermona; maro izy ireo. 	
13O	5	24	0,00000	 Ireto no lohany amin'ny fianakaviany: Efera, Jesì, Ezriela, Jeremià, Odoià, ary Jediela, lehilahy matanjaka sy mahery, lehilahy malaza, lohan'ny fokom-pianakaviany avy.	
13O	5	25	0,00000	 Nivadika tamin'ny Andriamanitry ny razany anefa izy ireo, fa nitolo-tena hanaraka ny andriamanitry ny vahoakan'ny tany izay naringan'Andriamanitra teo anoloany. 	
13O	5	26	0,00000	 Ka namporisihin'ny Andriamanitr'Israely, ny fanahin'i Fola mpanjakan'i Asiria sy ny fanahin'i Telgatfalnasara, dia nentin'ireo babo ny Robenita sy ny Gadita ary ny antsasaky ny fokon'i Manase, nentiny nankany Hala sy Habora ary Arà mbamin'ny ony Gozana mandrak'androany. 	
13O	5	27	0,00000	 Zanakalahin'i Levì: Gersona, Kaata, ary Merarì. 	
13O	5	28	0,00000	 Zanakalahin'i Kaata: Amrama, Isaara, ary Oziela. 	
13O	5	29	0,00000	 Zanak'i Amrama: Aarona, Moizy, ary Maria. Zanakalahin'i Aarona: Nadaba, Abiò, Eleazara ary Itamara. 	
13O	5	30	0,00000	 Eleazara niteraka an'i Finea, Finea niteraka an'i Abisoe. 	
13O	5	31	0,00000	 Abisoe niteraka an'i Boksì, Boksì niteraka an'i Ozì, 	
13O	5	32	0,00000	 Ozi niteraka an'i Zaraiasa, Zaraiasa niteraka an'i Meraiota, 	
13O	5	33	0,00000	 Meraiota niteraka an'i Amariasa, Amariasa niteraka an'i Akitoba, 	
13O	5	34	0,00000	 Akitoba niteraka an'i Sadaoka, Sadaoka niteraka an'i Akimaasa, 	
13O	5	35	0,00000	 Akimaasa niteraka an'i Azariasa, Azariasa niteraka an'i Johanàna, 	
13O	5	36	0,00000	 Johanàna niteraka an'i Azariasa, izay nanao ny fisoronana tao amin'ny trano nataon'i Salomona, tany Jerosalema. 	
13O	5	37	0,00000	 Azariasa niteraka an'i Akitoba, 	
13O	5	38	0,00000	 Akitoba niteraka an'i Sadaoka, Sadaoka niteraka an'i Seloma, 	
13O	5	39	0,00000	 Seloma niteraka an'i Helkiasa, Helkiasa niteraka an'i Azariasa, 	
13O	5	40	0,00000	 Azariasa niteraka an'i Saraiasa, Saraiasa niteraka an'i Josedeka. 	
13O	5	41	0,00000	 Ary Josedeka dia lasa natao sesi-tany, nony nampanalain'ny Tompo, ho entin-ko babo tamin'ny alalan'i Nabokodonozoro Jodà sy Jerosalema.	
13O	6	1	0,00000	[TARANAK'I LEVÌ - MPIHIRA NOTENDREN'I DAVIDA - TANÀNA NONENAN'NY LEVITA] Zanakalahin'i Levì: Gersoma, Kaata, ary Merarì.	
13O	6	2	0,00000	 Izao no anaran'ny zanakalahin'i Gersoma: Lobonì sy Semeia. 	
13O	6	3	0,00000	 Zanakalahin'i Kaata: Amrama, Isaara, Hebrona ary Oziela. 	
13O	6	4	0,00000	 Zanakalahin'i Merari: Moholi sy Mosi. Izao no fianakavian'i Levi isan-drainy avy:	
13O	6	5	0,00000	 Avy amin'i Gersoma: Lobnì zanany, Jahata zanany, Zammà zanany,	
13O	6	6	0,00000	 Joah zanany, Adao zanany, Zarà zanany, Jetraia zanany. 	
13O	6	7	0,00000	 Zanakalahin'i Kaata: Aminadaba zanany, Kore zanany, Asira zanany, 	
13O	6	8	0,00000	 Elkana zanany, Abiasafa zanany, Asira zanany, 	
13O	6	9	0,00000	 Tahata zanany, Oriela zanany, Oziasa zanany, Saola zanany. 	
13O	6	10	0,00000	 Zanakalahin'i Elkanà: Amasia sy Akimota; 	
13O	6	11	0,00000	 Elkanà zanany, Sofaia zanany, Nahata zanany, 	
13O	6	12	0,00000	 Eliaba zanany, Jerohama zanany, Elkanà zanany. 	
13O	6	13	0,00000	 Zanakalahin'i Samoela: Vasenì lahimatoa, dia Abia. 	
13O	6	14	0,00000	 Zanakalahin'i Merarì: Moholì, Lobnì zanany, Semeia zanany, Ozà zanany, 	
13O	6	15	0,00000	 Sammaà zanany, Haggià zanany, Asaià zanany.	
13O	6	16	0,00000	 Ireto no voatendrin'i Davida hitari-kira, tao an-tranon'ny Tompo, niantomboka hatramin'ny nahazoan'ny fiara fitoeram-pijanonana. 	
13O	6	17	0,00000	 Dia nanao ny raharahan'ny mpihira teo anoloan'ny fonenan'ny tranolay fihaonana izy ireo, mandra-panaovan'i Salomona ny tranon'ny Tompo tany Jerosalema, ary nipetraka nanao ny fanompoany araka ny nandaminana an'izay. 	
13O	6	18	0,00000	 Dia ireto no nanao ny raharaha, mbamin'ny zanany avy: Amin'ny zanakalahin'ny Kaatita: Hemàna mpihira, zanak'i Joela, zanak'i Samoela, 	
13O	6	19	0,00000	 zanak'i Elkanà, zanak'i Jerohama, zanak'i Eliela, zanak'i Taoho, 	
13O	6	20	0,00000	 zanak'i Sofa, zanak'i Elkanà, zanak'i Mahata, 	
13O	6	21	0,00000	 zanak'i Amasaia, zanak'i Elkanà, zanak'i Joela, zanak'i Azariasa, zanak'i Sofoniasa, 	
13O	6	22	0,00000	 zanak'i Tahata, zanak'i Asira, zanak'i Abiasafa, 	
13O	6	23	0,00000	 zanak'i Kore, zanak'Isaara, zanak'i Kaata, zanak'i Levì, zanak'Israely. 	
13O	6	24	0,00000	 Asafa rahalahiny izay nitsangana teo an-kavanany: Asafa zanak'i Barakiasa, zanak'i Samà, 	
13O	6	25	0,00000	 zanak'i Mikaela, zanak'i Basaiasa, 	
13O	6	26	0,00000	 zanak'i Melkiasa, zanak'i Atanaia, zanak'i Zarà, 	
13O	6	27	0,00000	 zanak'i Adada, zanak'i Etàna, zanak'i Zammà, 	
13O	6	28	0,00000	 zanak'i Semeia, zanak'i Jeta, zanak'i Gersoma, zanak'i Levì. 	
13O	6	29	0,00000	 Zanakalahin'i Merarì rahalahin'izy ireo teo an-kavia: Etàna, zanak'i Kosi, zanak'i Abdì, zanak'i Malòka, 	
13O	6	30	0,00000	 zanak'i Hosabiasa, zanak'i Amasiasa, zanak'i Helkiasa, 	
13O	6	31	0,00000	 zanak'i Amasaia, zanak'i Boni, zanak'i Somera, 	
13O	6	32	0,00000	 zanak'i Moholi, zanak'i Mosì, zanak'i Merarì, zanak'i Levì.	
13O	6	33	0,00000	 Ny levita rahalahin'izy ireo, dia niandraikitra ny fanompoana rehetra amin'ny tabernakla ao an-tranon'ny Tompo. 	
13O	6	34	0,00000	 Aarona sy ny zanany anefa no nandoro ny sorona, teo ambonin'ny otelin'ny sorona dorana, sy ny emboka, teo ambonin'ny otelin'ny zava-manitra; izy ireo no tsy maintsy nanantanteraka ny raharaha ao amin'ny fitoerana masina indrindra, sy nanao fanonerana ho an'Israely, araka izay rehetra nandidian'i Moizy, mpanompon'Andriamanitra.	
13O	6	35	0,00000	 Ireto no zanakalahin'i Aarona: Eleazara zanany, Finea zanany, Abisoe zanany; 	
13O	6	36	0,00000	 Boksi zanany, Ozì zanany, Zaraiasa zanany, 	
13O	6	37	0,00000	 Meraiota zanany, Amariasa zanany, 	
13O	6	38	0,00000	 Akitoba zanany, Sadaoka zanany, Akimaasa zanany. 	
13O	6	39	0,00000	 Ary izao no fonenany, araka ny faribohiny, tao amin'ny zara-taniny avy : Ny taranak'i Aarona, amin'ny fianakavian'ny Kaatita, izay voatendrin'ny filokana voalohany, 	
13O	6	40	0,00000	 dia nomena an'i Hebrona mbamin'ny tany fiandrasam-biby manodidina azy teo amin'ny tanin'i Jodà; 	
13O	6	41	0,00000	 ny faritanin'ny tanàna kosa anefa mbamin'ny vohiny, dia nomena an'i Kaleba zanak'i Jefone. 	
13O	6	42	0,00000	 Ny nomena ny taranak'i Aarona ary dia Hebrona tanàna fialofana, 	
13O	6	43	0,00000	 Lobnò, mbamin'ny tany fiandrasana biby momba azy, Jetera, Estemao mbamin'ny tany fiandrasana biby momba azy; 	
13O	6	44	0,00000	 Dabira mbamin'ny tany fiandrasana biby momba azy; Asòna mbamin'ny tany fiandrasana biby momba azy ; Betsemesa mbamin'ny tany fiandrasana biby momba azy ; 	
13O	6	45	0,00000	 ny avy amin'ny fokon'i Benjamina kosa, dia Gabea mbamin'ny tany fiandrasana biby momba azy ; Almata mbamin'ny tany fiandrasana biby momba azy. Totalin'ny tanànan'izy ireo, tanàna telo ambin'ny folo araka ny fianakaviany. 	
13O	6	46	0,00000	 Ny azon'ny taranak'i Kaata sisa, tamin'ny loka, dia tanàna folo, avy amin'ny foko sy ny antsasa-pokon'i Manase. 	
13O	6	47	0,00000	 Ny tarakan'i Gersoma, araka ny fianakaviany, dia nahazo tanàna telo ambin'ny folo, avy amin'ny fokon'Isakara sy ny fokon'i Asera, ary ny fokon'i Neftalì, sy ny fokon'i Manase, tany Basòna. 	
13O	6	48	0,00000	 Ny taranak'i Merarì araka ny fianakaviany dia nahazo tamin'ny loka tanàna roa ambin'ny folo, avy amin'ny fokon'i Zabolona. 	
13O	6	49	0,00000	 Nanome ny tanàna, mbamin'ny tany fiandrasam-biby momba azy, ho an'ny Levita ny zanak'Israely. 	
13O	6	50	0,00000	 Tamin'ny filokana no nanomezany azy an'ireo tanàna voatendry amin'ny anarany ireo avy amin'ny fokon'ny zanak'i Jodà sy ny fokon'ny zanak'i Simeona, ary ny fokon'ny zanak'i Benjamina.	
13O	6	51	0,00000	 Ny sasany amin'ny fianakavian'ny taranak'i Kaata anefa, dia avy amin'ny fokon'i Efraima, ny tanàna azony; 	
13O	6	52	0,00000	 ka izao no nomena azy ireo : Sikema, tanàna fialofana, mbamin'ny tany fiandrasana biby momba azy, teo amin'ny tendrombohitr'i Efraima; Gazera, mbamin'ny tany fiandrasana biby momba azy ; 	
13O	6	53	0,00000	 Jekmaama, mbamin'ny tany fiandrasana biby momba azy; Betorona, mbamin'ny tany fiandrasana biby momba azy; 	
13O	6	54	0,00000	 Helona mbamin'ny tany fiandrasana biby momba azy; Geth-Remmona, mbamin'ny tany fiandrasana biby momba azy; 	
13O	6	55	0,00000	 ary ny avy amin'ny antsasa-pokon'i Manase, Anera, mbamin'ny tany fiandrasana biby momba azy ; Balaama, mbamin'ny tany fiandrasana biby momba azy, ho an'ny fianakavian'ny taranak'i Kata sisa.	
13O	6	56	0,00000	 Ny nomena ny taranak'i Gersoma avy amin'ny fianakavian'ny antsasa-pokon'i Manase: Gaolona any Basòna, mbamin'ny tany fiandrasana biby momba azy; Astarota mbamin'ny tany fiandrasana biby momba azy; 	
13O	6	57	0,00000	 avy amin'ny fokon'Isakara: Kedesa, mbamin'ny tany fiandrasana biby momba azy; Dabereta, mbamin'ny tany fiandrasana biby momba azy; 	
13O	6	58	0,00000	 Ramota, mbamin'ny tany fiandrasana biby momba azy; Anema, mbamin'ny tany fiandrasana biby momba azy; 	
13O	6	59	0,00000	 avy amin'ny fokon'i Asera: Masala, mbamin'ny tany fiandrasana biby momba azy; 	
13O	6	60	0,00000	 Hokòka, mbamin'ny tany fiandrasana biby momba azy; Rohoba, mbamin'ny tany fiandrasana biby momba azy; 	
13O	6	61	0,00000	 avy amin'ny fokon'i Neftalì: Kedesa, any Galilea, mbamin'ny tany fiandrasana biby momba azy; Hamona, mbamin'ny tany fiandrasana biby momba azy; ary Kariataima, mbamin'ny tany fiandrasana biby momba azy. 	
13O	6	62	0,00000	 Ny nomena ny Levita sisa taranak'i Merarì : avy amin'ny fokon'i Zabolona: Remmonao, mbamin'ny tany fiandrasana biby momba azy ; Tabora, mbamin'ny tany fiandrasana biby momba azy ; 	
13O	6	63	0,00000	 ny eny an-dafin'i Jordany, tandrifin'i Jerikao, atsinanan'i Jordany: avy amin'ny fokon-dRobena : Bosora any an'efitra, mbamin'ny tany fiandrasana biby momba azy; Jasò, mbamin'ny tany fiandrasana biby momba azy ; 	
13O	6	64	0,00000	 Kademota, mbamin'ny tany fiandrasana biby momba azy; Mefaata, mbamin'ny tany fiandrasana biby momba azy; 	
13O	6	65	0,00000	 avy amin'ny fokon'i Gada : Ramota, any Galaada, mbamin'ny tany fiandrasana biby momba azy ; Manaima, mbamin'ny tany fiandrasana biby momba azy ; 	
13O	6	66	0,00000	 Hesebona, mbamin'ny tany fiandrasana biby momba azy ; Jezera, mbamin'ny tany fiandrasana biby momba azy.	
13O	7	1	0,00000	[NY TARANAK'ISAKARA, BENJAMINA, NEFTALÌ, MANASE, EFRAIMA ARY ASERA] Zanakalahin'Isakara: Tolà, Foà, Josoba ary Simerona: efatra izy. 	
13O	7	2	0,00000	 Zanakalahin'i Tolà: Ozia, Rafaia, Jeriela, Jemaia, Jebsema, ary Samoela, samy lohan'ny fokom-pianakaviany izay avy amin'i Tolà, lehilahy mahery, voasoratra araka ny taranany tamin'ny andron'i Davida, enin-jato sy roa arivo sy roa alina no isany. 	
13O	7	3	0,00000	 Zanakalahin'i Ozia: Izrahia. Zanakalahin'Izrahia: Mikaela, Obadià, Johela, ary Jesià, filohany dimy izy rehetra.	
13O	7	4	0,00000	 Nana-miaramila momba azy, efa hary fitaovana hiantafika izy ireo, araka ny fianakaviana fihaviany, araka ny fokom-pianakaviany avy, nisy enina arivo sy telo alina ireny, fa maro vady aman-janaka izy.	
13O	7	5	0,00000	 Ny rahalahin'izy ireo araka ny fianakaviana ao amin'Isakara rehetra, lehilahy mahery, dia nisy fito arivo sy valo alina ny tontaliny, voasoratra amin'ny tetiaram-pirazanana.	
13O	7	6	0,00000	 Zanakalahin'i Benjamina: Belà, Bekora, ary Jadiela, telo izy.	
13O	7	7	0,00000	 Zanakalahin'i Belà: Esbona, Ozia, Oziela, Jerimota ary Oraia; dimy izy lohan'ny fokom-pianakaviana, lehilahy mahery, efa-jato sy roa arivo amby roa alina no isany, voasoratra amin'ny tetiarana.	
13O	7	8	0,00000	 Zanakalahin'i Bekora: Zamirà, Joasa, Eliezera, Elionaia, Amria, Jerimota, Abià, Anatota, ary Almata. Zanakalahin'i Bekora avokoa izy rehetra ireo,	
13O	7	9	0,00000	 voasoratra amin'ny tetiaram-pirazanana araka ny taranany avy, ho lohan'ny fokom-pianakaviny, lehilahy mahery, roan-jato sy roa alina no isany.	
13O	7	10	0,00000	 Zanakalahin'i Jadihela: Balàna. Zanakalahin'i Balàna: Jehosy, Benjamina, Aoda, Kanàna, Zetàna, Tarsisa, ary Abisahera:	
13O	7	11	0,00000	 Zanakalahin'i Jadihela avokoa izy rehetra ireo, samy lohan'ny fokom-pianakaviany, lehilahy mahery, roan-jato amby fito arivo sy iray alina ny isany, mahazo mitondra fiadiana hiantafika.	
13O	7	12	0,00000	 Zanakalahin'i Hira: Sefama sy Hafamà. Zanakalahin'i Ahera: Hasima.	
13O	7	13	0,00000	 Zanakalahin'i Neftalì: Jasiela, Gonia, Jesera ary Seloma, zanakalahin'i Bala.	
13O	7	14	0,00000	 Zanakalahin'i Manase: Esriela. Ilay Siriana vaditsindranony, niteraka an'i Makira, rain'i Galaada.	
13O	7	15	0,00000	 Makira naka vady tamin'ny avy amin'i Hapfima sy Safàna: Maakà no anaran'ny anabaviny. Salfaada no zanany lahiaivo, ary nanan-janakavavy Salfaada. 	
13O	7	16	0,00000	 Nitera-dahy Maakà, vadin'i Makira, ka nataony hoe Faresa no anarany ary Saresa no anaran'ny rahalahiny: Olama sy Resena no zanany lahy. 	
13O	7	17	0,00000	 Zanakalahin'i Olama: Badàna. Ireo no zanakalahin'i Galaada, zanak'i Makira, zanak'i Manase. 	
13O	7	18	0,00000	 Ary Hamoleketa anabaviny, niteraka an'Iskoda, Abiezera, ary Moholà. 	
13O	7	19	0,00000	 Ny zanakalahin'i Semidà dia Ahina, Sekema, Lesia ary Aniama. 	
13O	7	20	0,00000	 Zanakalahin'i Efraima: Sotalà, Bareda zanany, Tahata zanany, Eladà zanany, Tahata zanany, 	
13O	7	21	0,00000	 Zobada zanany, Sotalà zanany, ary Ezera sy Eladà izay novonoin'ny lehilahy tao Geta, izay tera-tany, fa nidina hangalatra ny biby fiompiny. 	
13O	7	22	0,00000	 Nisaonan'i Efraima rainy ela izy ireo, ka tonga ny rahalahiny hampionona azy. 	
13O	7	23	0,00000	 Nandeha tamin'ny vadiny izy, dia nanan'anaka ravehivavy, ka nitera-dahy; dia nomeny anarana hoe Berià, satria tra-pahoriana izy ireo tao an-tranony. 	
13O	7	24	0,00000	 Ny zanany vavy kosa dia Sarà, izay nanorina an'i Betorona ambany sy Betorona ambony ary Ozena-Sara. 	
13O	7	25	0,00000	 Rafà zanany sy Resefa, Tale zanany, Taàna zanany; 	
13O	7	26	0,00000	 Laadana zanany; Ammioda zanany, Elisamà zanany, 	
13O	7	27	0,00000	 Nona zanany, Josoe zanany. 	
13O	7	28	0,00000	 Ary ny taniny amam-ponenany, dia Betela mbamin'ny tanàna momba azy; any atsinanana, Noràna, any andrefana Gezera mbamin'ny tanàna momba azy, Sikema mbamin'ny tanàna momba azy, hatrany Azà mbamin'ny tanàna momba azy. 	
13O	7	29	0,00000	 Eo an-tànan'ny taranak'i Manase koa Betsàna sy ny tanàna momba azy, Magedao sy ny tanàna momba azy, Dora sy ny tanàna momba azy. Tamin'ireo tanàna ireo no nonenan'ny taranak'i Josefa, zanak'Israely. 	
13O	7	30	0,00000	 Zanak'i Asera: Jemnà, Jesoà, Jesoì, Barià ary Sarà anabavin'ireo. 	
13O	7	31	0,00000	 Zanakalahin'i Baria: Hebera sy Melkiela; izy no Barsaita. 	
13O	7	32	0,00000	 Hebera niteraka an'i Jeflata, Somera, Hotama, ary Soaà anabavin'ireo. 	
13O	7	33	0,00000	 Zanakalahin'i Jeflata: Foseka, Kamaala ary Asota: ireo no zanakalahin'i Jeflata. 	
13O	7	34	0,00000	 Zanakalahin'i Somera: Ahia, Roagà, Habà ary Arama. 	
13O	7	35	0,00000	 Zanakalahin'i Helema, rahalahiny: Sofà, Jemnà, Salesa ary Amala. 	
13O	7	36	0,00000	 Zanakalahin'i Sofà: Soe, Harnafera, Soala, Berì, 	
13O	7	37	0,00000	 Jamrà, Bosora, Hoda, Samnà, Salosà, Jetrama ary Berà. 	
13O	7	38	0,00000	 Zanakalahin'i Jetera: Jefone, Fasfà ary Arà. 	
13O	7	39	0,00000	 Zanakalahin'i Olà: Aera, Haniela, ary Resià. 	
13O	7	40	0,00000	 Zanak'i Asera avokoa ireo, lohan'ny fokom-pianakaviana, olom-boafantina sy mahery, lehiben'ny loham-pireneny, enina arivo sy roa alina no isany voasoratra, samy mahazo mitondra fiadiana hiantafika.	
13O	8	1	0,00000	[NY TARANAK'I BENJAMINA SASANY] Ny naterak'i Benjamina dia Belà lahimatoany, Asbela lahiaivo, Aharà fahatelo, 	
13O	8	2	0,00000	 Nohaà fahefatra, ary Rafà fahadimy. 	
13O	8	3	0,00000	 Ny zanakalahin'i Belà dia Adara, Gerà, Abioda, 	
13O	8	4	0,00000	 Abisoe, Naamàna, Ahoe, 	
13O	8	5	0,00000	 Gerà, Sefofàna ary Horama.	
13O	8	6	0,00000	 Izao no zanakalahin'i Ahoda: lohan'ny fianakaviana nonina tao Gabaà izy ireo, ary nafindrany tany Manahata: 	
13O	8	7	0,00000	 Naamàna, Akià, ary Gerà ilay namindra azy sy niteraka an'i Ozà sy Ahioda.	
13O	8	8	0,00000	 Niteraka tao amin'ny tanin'i Moaba, Saharaima, taorian'ny nisaorany an'i Josima sy Barà, vadiny. 	
13O	8	9	0,00000	 Hodesa vadiny no niterahany an'i Jobaba, Sebià, Mosà, Molkoma, Jehosa, Sekià ary Marmà. 	
13O	8	10	0,00000	 Ireo no zanany lahy, loham-pianakaviana. 	
13O	8	11	0,00000	 Ary Hosima no niterahany an'i Abitoba sy Elfaala. 	
13O	8	12	0,00000	 Zanakalahin'i Elfaala: Hebera, Misaama ary Samada, izay nanorina an'i Onao sy Loda mbamin'ny tanàna momba azy.	
13O	8	13	0,00000	 Barià sy Samà, lohan'ny fianakaviana nonina tao Aialona no nampandositra ny mponina tao Geta. 	
13O	8	14	0,00000	 Ahiao, Sesàka, Jerimota, 	
13O	8	15	0,00000	 Zabadia, Aroda, Hedera, 	
13O	8	16	0,00000	 Mikaela, Jesfà ary Johà no zanakalahin'i Berià. 	
13O	8	17	0,00000	 Zabadia, Mosoliama, Hezesì, Hebera, 	
13O	8	18	0,00000	 Jesamarì, Jezlia, ary Jobaba no zanak'i Elfaala. 	
13O	8	19	0,00000	 Jasima, Zekria, Zabdia, 	
13O	8	20	0,00000	 Elioenaia, Seletaia, Eliela, 	
13O	8	21	0,00000	 Adaia, Baraia ary Semarata no zanak'i Semeia. 	
13O	8	22	0,00000	 Jesfàna, Hebera, Eliela, 	
13O	8	23	0,00000	 Abdona, Zekria, Hanàna, 	
13O	8	24	0,00000	 Hananià, Elama, Anatotià, 	
13O	8	25	0,00000	 Jefdaià ary Fanoela no zanak'i Sesàka. 	
13O	8	26	0,00000	 Samsarì, Sohorià, Otolià, 	
13O	8	27	0,00000	 Jersià, Elià ary Zekrià no zanak'i Jerohama. 	
13O	8	28	0,00000	 Loham-pianakaviana ireo, samy loholona araka ny fihaviam-pianakaviany, ary nonina tao Jerosalema.	
13O	8	29	0,00000	 Tao Gabaona no nonina ny rain'i Gabaona, ary Maakà no anaran'ny vadiny. 	
13O	8	30	0,00000	 Abdona no zanany lahimatoa, dia Soara, Kisa, Baala, Nadaba, 	
13O	8	31	0,00000	 Gedora, Ahiao ary Zakera. 	
13O	8	32	0,00000	 Makelota niteraka an'i Samaà. Nonina tao akaikin'ny rahalahiny koa ireo tao Jerosalema, niaraka tamin'ny rahalahiny. 	
13O	8	33	0,00000	 Nera niteraka an'i Kisa, Kisa niteraka an'i Saola, Saola niteraka an'i Jonatàna, Melkiasoa, Abinadaba ary Esbaala. 	
13O	8	34	0,00000	 Zanakalahin'i Jonatàna: Meribaala. Meribaala niteraka an'i Mikà. 	
13O	8	35	0,00000	 Zanakalahin'i Mikà: Fitona, Meleka, Toraà sy Akaza. 	
13O	8	36	0,00000	 Akaza niteraka an'i Joadà, Joadà niteraka an'i Alamata, Azmota ary Zamrì; Zamrì niteraka an'i Mosà, 	
13O	8	37	0,00000	 Mosà niteraka an'i Banaà; Rafà zanany, Falsà zanany, Asela zanany. 	
13O	8	38	0,00000	 Nanan-janaka enin-dahy Asela ka ireto avy no anarany: Ezrikama, Bokrao, Ismaela, Sarià, Obdià ary Hanàna: zanaka'i Asela avokoa ireo. 	
13O	8	39	0,00000	 Zanakalahin'i Eseka rahalahiny: Olama lahimatoany, Jehosa faharoa, ary Elifaleta fahatelo. 	
13O	8	40	0,00000	 Ny zanakalahin'i Olama dia lehilahy mahery sady mpandefa zana-tsipìka; ary nanan-janaka lahy aman-jafy maro izy ireo, dia dimampolo amby zato. Ireo rehetra ireo dia taranak'i Benjamina avokoa.	
13O	9	1	0,00000	[NY MPONINA TAO JEROSALEMA] Voasoratra amin'ny tetiaram-pirazanana avokoa izany Israely rehetra, ka indreto izy voasoratra ao amin'ny bokin'ny mpanjakan'Israely; ary nentin-ko babo tany Babylona Jodà, noho ny fahotany. 	
13O	9	2	0,00000	 Ny mponina voalohany, nonina tamin'ny taniny, tamin'ny tanànany, dia ny Israelita, ny mpisorona, ny levita, ary ny Natineana.	
13O	9	3	0,00000	 Nisy nonina tao Jerosalema ny taranak'i Jodà, ny taranak'i Benjamina, ny taranak'i Efraima, sy Manase, 	
13O	9	4	0,00000	 ny taranak'i Faresa, zanak'i Jodà: Oteì zanak'i Ammioda, zanak'i Amrì, zanak'i Omraì, zanak'i Bonnì. 	
13O	9	5	0,00000	 Ny tamin'ny Silonita: Asaia, lahitao sy ny zanany lahy. 	
13O	9	6	0,00000	 Ny tamin'ny taranak'i Zarà: Jehoela sy ny rahalahiny; sivy folo amby enin-jato izy. 	
13O	9	7	0,00000	 Ny tamin'ny taranak'i Benjamina: Salao, zanak'i Mosolama, zanak'i Odoià, zanak'i Asàna; 	
13O	9	8	0,00000	 Jobanià, zanak'i Jerohama; Elà, zanak'i Ozi, zanak'i Mokori; Mosolama, zanak'i Safatià, zanak'i Rahoela, zanak'i Jebanià, 	
13O	9	9	0,00000	 ary ny rahalahin'izy ireo, araka ny taranany: dia enina amby dimampolo sy sivin-jato. Samy loham-pianakaviana, araka ny fokom-pianakaviany avy, ireo lehilahy rehetra ireo. 	
13O	9	10	0,00000	 Ny tamin'ny mpisorona: Jedaià, Joiariba, Jakima, 	
13O	9	11	0,00000	 Azariasa, zanak'i Helkiasa, zanak'i Mosalama, zanak'i Sadaoka, zanak'i Maraiota, zanak'i Akitoba, mpanapaka ny tranon'Andriamanitra; 	
13O	9	12	0,00000	 Adaiasa, zanak'i Jerohama, zanak'i Fasora, zanak'i Melkiasa; Maasaì zanak'i Adiela, zanak'i Jezrà, zanak'i Mosolama, zanak'i Mosolamita, zanak'i Emmera; 	
13O	9	13	0,00000	 ary ny rahalahin'izy ireo, izay lohan'ny fokom-pianakaviany avy, dia nisy lehilahy mahery enimpolo sy fiton-jato sy arivo mba hanatanteraka ny fanompoana ao amin'ny tranon'Andriamanitra.	
13O	9	14	0,00000	 Ny tamin'ny Levita: Semeià zanak'i Hasoba, zanak'i Ezrikama, zanak'i Hasebià, tamin'ny taranak'i Merarì; 	
13O	9	15	0,00000	 Bakbakara, Heresa, Galala, Matanià, zanak'i Mikà, zanak'i Zekri, zanak'i Asafa; 	
13O	9	16	0,00000	 Obdià, zanak'i Semeià, zanak'i Galala, zanak'Iditona; Barakià, zanak'i Asà, zanak'i Elkanà, izay nonina tao an-tanànan'ny Netofatiana.	
13O	9	17	0,00000	 Ary ny mpiandry varavarana: Seloma, Akoba, Telmona, Ahimàna, mbamin'ny rahalahin'ireo; Seloma no lehibe, 	
13O	9	18	0,00000	 ary mbola ao am-bavahadin'ny mpanjaka, eo atsinanana izy mandrak'androany. Ireo no mpiandry varavarana tamin'ny tobin'ny taranak'i Levì. 	
13O	9	19	0,00000	 Seloma zanak'i Kore, zanak'i Abiasafa, zanak'i Kore, mbamin'ny Koreita rahalahiny amin'ny fianakavian-drainy, no nanao ny raharahan'ny mpiandry ny varavaran'ny tabernakla; ny razan'izy ireo no efa niandry ny vavahadin'ny tobin'ny Tompo. 	
13O	9	20	0,00000	 Finea zanak'i Eleazara, no mpanapaka azy ireo taloha, ary nomban'ny Tompo izy. 	
13O	9	21	0,00000	 Zakaria, zanak'i Mosolamia, no mpiandry ny varavaran'ny trano lay fihaonana. 	
13O	9	22	0,00000	 Roa ambin'ny folo sy roan-jato no isan'ireo olom-boafidy ho mpiandry varavarana ireo. Voasoratra amin'ny vohiny avy izy, ary Davida sy Samoela mpahita no nanendry azy hanao io raharaha io. 	
13O	9	23	0,00000	 Izy ireo sy ny taranany no tao amin'ny varavaran'ny tranon'ny Tompo, ny tranon'ny tabernakla, mba hiandry azy. 	
13O	9	24	0,00000	 Nitoetra teo amin'ny lafiny efatra ny mpiandry varavarana, dia teo atsinanana sy andrefana, ary avaratra sy atsimo. 	
13O	9	25	0,00000	 Ny rahalahin'izy ireo, izay nonina tany amin'ny vohiny, dia tsy maintsy mankeo aminy indraindray, ka maharitra herinandro eo. 	
13O	9	26	0,00000	 Fa izy efa-dahy lohan'ny mpiandry varavarana, izay Levita, dia teo amin'ny raharahany hatrany, sady mbola nitandrina ny efi-trano sy ny rakitra tao an-tranon'Andriamanitra. 	
13O	9	27	0,00000	 Nitoetra teo amin'ny manodidina ny tranon'Andriamanitra izay nambenany izy, ka tsy maintsy tandremany ny hamohana azy isa-maraina.	
13O	9	28	0,00000	 Ny Levita sasany kosa, nitandrina ny fanaka momba ny fanompoana, ka navoakany sy nampidiriny ireny no sady nisainy koa. 	
13O	9	29	0,00000	 Ny sasany aminy, nitandrina ny fanaka, dia ny fanaka rehetra teo amin'ny fitoerana masina, mbamin'ny lafarina tsara indrindra, ny divay, ny diloilo, ny emboka, ary ny zava-manitra. 	
13O	9	30	0,00000	 Nisy zanaky ny mpisorona nangaroharo ny zava-manitra tsara fofona. 	
13O	9	31	0,00000	 Ny anankiray amin'ny Levita, dia Matatiasa lahimatoan'i Seloma, Koreita, no tonian'ny mofomamy nendasina tamin'ny lapoaly. 	
13O	9	32	0,00000	 Ary ny rahalahiny sasany, amin'ny taranak'i Kaata, no niadidy ny fanamboarana ho amin'ny isan-tsabata, ny mofo alahatra. 	
13O	9	33	0,00000	 Ireo no mpihira, lohan'ny fianakavian'ny Levita nitoetra tamin'ny efitrano, afaka tamin'ny raharaha hafa, satria tsy maintsy eo amin'ny raharahany andro aman'alina. 	
13O	9	34	0,00000	 Ireo no lohan'ny fianakavian'ny Levita, filohany araka ny taranany, ary nonina tao Jerosalema.	
13O	9	35	0,00000	 Tao Gabaona no nonenan'i Jehiela, rain'i Gabaona, Maakà no anaran'ny vadiny. 	
13O	9	36	0,00000	 Ary Abdona no zanany lahimatoa, dia Sora, Kisa, Baala, Nera, Nadaba, 	
13O	9	37	0,00000	 Gedora, Ahiao, Zakaria, ary Makelota. 	
13O	9	38	0,00000	 Makelota niteraka an'i Samaana. Nitoetra teo anilan'ny rahalahiny koa izy ireo tao Jerosalema niaraka tamin'ny rahalahiny. 	
13O	9	39	0,00000	 Nera niteraka an'i Kisa; Kisa niteraka an'i Saola, Saola niteraka an'i Jonatàna, Melkisoì, Abinadaba, ary Esbaala. 	
13O	9	40	0,00000	 Zanakalahin'i Jonatàna: Meribaala; Meribaala niteraka an'i Mikà, 	
13O	9	41	0,00000	 Zanakalahin'i Mikà: Fitòna, Meleka, Taraà. 	
13O	9	42	0,00000	 Akaza niteraka an'i Jarà; Jarà niteraka an'i Alamata, Azmota ary Zamrì; Zamrì niteraka an'i Mosà. 	
13O	9	43	0,00000	 Mosà niteraka an'i Banaà; Rafaià zanany, Elasà zanany, Asela zanany. 	
13O	9	44	0,00000	 Nanan-janaka enin-dahy Asela, ka ireto no anarany avy: Ezrikama, Bokrao, Ismaela, Sarià, Obdià, ary Hanàna. Ireo no zanakalahin'i Asela.	
13O	10	1	0,00000	[NY NAHAFATESAN'I SAOLA] Niady tamin'Israely ny Filistina ary nandositra teo anoloan'ny Filistina ny lehilahy amin'Israely, ka lavo teny an-tendrombohitra Jelboe efa azon'ny ratra mahafaty. 	
13O	10	2	0,00000	 Nifikitra nanenjika an'i Saola sy ireo zanany ny Filistina ka matin'ny Filistina Jonatàna sy Abinadaba ary Melkisoi, zanak'i Saola. 	
13O	10	3	0,00000	 Dia Saola indray no nezahin'ny ady mafy. Nony hitan'ny mpandefa tsipìka izy, dia natahotra mafy an'ireo mpandefa tsipìka izy.	
13O	10	4	0,00000	 Ary hoy Saola tamin'ny mpitondra fiadiany: Tsoahy ny sabatrao, ka trobary aho, fandrao avy manevateva ahy ireo tsy mifora ireo. Tsy nety anefa ilay mpitondra fiadiana fa azon-tahotra, ka nalain'i Saola ny sabany, dia nianjerany avy eo ambony.	
13O	10	5	0,00000	 Vao hitan'ilay mpitondra fiadiana fa maty Saola, dia mba nianjera tamin'ny sabany koa izy, ka maty.	
13O	10	6	0,00000	 Toy izany no nahafatesan'i Saola sy ny zanany lahy, ary indray maty ny ankohonany rehetra. 	
13O	10	7	0,00000	 Nony hitan'ny lehilahy rehetra amin'Israely, izay teny amin'ny tany lemaka, fa nandositra ny zanak'Israely, ary maty koa Saola sy ny zanany, dia nilaozan'izy ireo ny tanànany, ka nitsoaka nandositra izy; ary tonga sy niorim-ponenana teo ny Filistina.	
13O	10	8	0,00000	 Ny ampitson'iny, tonga handroba ny zavatry ny maty ny Filistina ka hitany niampatra teo an-tendrombohitra Jelboe, Saola sy ny zanany. 	
13O	10	9	0,00000	 Nendahany ny teny an-kodiny dia nentiny ny lohany amam-piadiany; rahefa izany, dia nandefa iraka izy, hilaza izany zava-baovao mahafaly izany eran'ny tanin'ny Filistina, eo anoloan'ny sampiny sy ny vahoaka rehetra. 	
13O	10	10	0,00000	 Ny fiadian'i Saola, napetrany tao an-tranon'ny andrimaniny, ary ny karandohany nohomboany tao amin'ny tempolin'i Dagona. 	
13O	10	11	0,00000	 Nony nandre izay rehetra nataon'ny Filistina tamin'i Saola ny tany Jabesa any Galaada rehetra, 	
13O	10	12	0,00000	 dia niainga avokoa ny lehilahy mahery, naka ny fatin'i Saola sy ny fatin'ireo zanany, ary nitondra azy ho any Jabesa. Naleviny teo ambanin'ny terebinta tao Jabesa ny taolany, dia nifady hanina hafitoana izy ireo. 	
13O	10	13	0,00000	 Maty Saola noho ny hadisoany tamin'ny Tompo, izay nahameloka azy, fa tsy nitandrina ny tenin'ny Tompo izy, sady nanontany ary nila hevitra tamin'ireo mpiantso ny maty. 	
13O	10	14	0,00000	 Tsy nila hevitra tamin'ny Tompo izy, ka dia novonoin'ny Tompo, ary nafindrany amin'i Davida zanak'Isaia ny fanjakana.	
13O	11	1	0,00000	[NY NANOSORANA AN'I DAVIDA HO MPANJAKA TANY HEBRONA - NY NAHAZOANA AN'I JEROSALEMA - NY LEHILAHY MAHERIN'I DAVIDA] Ary nivory teo amin'i Davida tany Hebrona Israely rehetra nanao hoe: Indro fa taolanao sy nofonao izahay. 	
13O	11	2	0,00000	 Taloha fony mbola nanjaka aza Saola, dia efa nitondra an'Israely nivoaka sy niditra hianao. Ary hoy Iaveh Andriamanitrao taminao: Hianao no ho mpiandry an'Israely vahoakako, ary hianao no ho mpanapaka an'Israely vahoakako.	
13O	11	3	0,00000	 Dia tonga teo amin'ny mpanjaka, tany Hebrona, ny loholon'Israely rehetra, ary Davida nanao fanekena tamin'izy ireo, teo anatrehan'ny Tompo, tany Hebrona, ary izy ireo nanosotra an'i Davida ho mpanjakan'Israely, araka ny tenin'ny Tompo, notononin'i Samoela.	
13O	11	4	0,00000	 Dia nandeha Davida mbamin'Israely rehetra hamely an'i Jerosalema, izany hoe Jebosa; tao ny Jeboseana mponina tamin'ny tany.	
13O	11	5	0,00000	 Fa hoy ny mponina tao Jebosa tamin'i Davida: Tsy ho tafiditra eto hianao. Afak'i Davida ihany anefa ny trano mimandan'i Siona: izany no tanànan'i Davida.	
13O	11	6	0,00000	 Ary hoy Davida: Na iza na iza handresy voalohany ny Jeboseana dia izy no ho lehibe sy filohany. Ary Joaba zanak'i Sarvia no niakatra voalohany, ka izy no tonga lehibe. 	
13O	11	7	0,00000	 Dia nitoetra tao anatin'ny trano mimanda Davida, ka izany no niantsoana azy hoe: tanànan'i Davida. 	
13O	11	8	0,00000	 Nanorina ny tanàna tamin'ny manodidina hatrany Melao sy ny eny akaiky eny izy, ary Joaba namboatra ny sisa tamin'ny tanàna. 	
13O	11	9	0,00000	 Koa nandroso nihalehibe ihany Davida, ary nomban'ny Tompon'ny tafika izy. 	
13O	11	10	0,00000	 Ireto no lehiben'ny lehilahy mahery izay tao amin'i Davida, ka nanampy azy niaraka tamin'Israely rehetra nandritra ny andro nanjakany, sady efa nampanjaka azy izy araka ny tenin'ny Tompo ny amin'Israely. 	
13O	11	11	0,00000	 Dia izao no isan'ny lehilahy mahery tao amin'i Davida: Jesboama, zanak'i Hakamonì, lehiben'ny Telo-polo lahy: Izy no nampandihy ny lefony tamin'ny olona telon-jato lahy, izay novonoiny tamin'ny indray mandeha monja. 	
13O	11	12	0,00000	 Ny manarakaraka azy dia Eleazara, zanak'i Dodao, Ahohita; anisan'izy telo lahy mahery izy. 	
13O	11	13	0,00000	 Izy no nomba an'i Davida tany Fesa-Domima, ary nivory teo ny Filistina mba hiady; nisy toerana anankiray feno orja teo, ary vaky nandositra teo anoloan'ny Filistina ny vahoaka. 	
13O	11	14	0,00000	 Lasa nankeo afovoan'ny saha izy ireo, niaro azy sy nandresy ny Filistina, dia nanao famonjena lehibe Iaveh.	
13O	11	15	0,00000	 Nisy telo lahy tamin'ireo kapiteny telopolo lahy nidina nankany amin'i Davida teo amin'ny vatolampy, tany an-johin'i Odolama, ary ny tobin'ny Filistina tamin'izay dia tafaorina tao amin'ny lohasahan'i Refaima. 	
13O	11	16	0,00000	 Tao amin'ny trano mimanda Davida tamin'izay ary nisy antoko-miaramilan'ny Filistina tany Betleema. 	
13O	11	17	0,00000	 Nanam-paniriana Davida ka nanao hoe: Iza no mba hampisotro ahy rano avy amin'ny famorian-drano eo am-bavahadin'i Betleema? 	
13O	11	18	0,00000	 Niaraka tamin'izay ireo telo lahy ireo dia namakivaky ny tobin'ny Filistina ka nanovo rano teo amin'ny famorian-drano eo am-bavahadin'i Betleema, dia noraisiny sy nentiny nankeo amin'i Davida. Kanjo tsy nety nisotro izany Davida, fa nataony fanatitra araraka ho an'ny Tompo izany, ary hoy izy: 	
13O	11	19	0,00000	 Sanatria raha hanao izany aho! Ra aman'ain'ireo olona ireo ve, ka dia hosotroiko? Fa ny ainy no nataony vy very, hitondrany an'ity! Dia tsy nety nisotro izy. Izany no nataon'izy telo lahy mahery ireo.	
13O	11	20	0,00000	 Abisai, rahalahin'i Joaba lehiben'ny Telo lahy, dia nampandihy ny lefony tamin'ny lehilahy telon-jato, ka nahafaty an'ireo, ka nanan-daza tamin'izy telo lahy. 	
13O	11	21	0,00000	 Amin'izy telo lahy faharoa, dia izy no malaza indrindra, ka lehiben'izy ireo, nefa tsy nahomby an'irerý telo lahy voalohany izy.	
13O	11	22	0,00000	 Banaiasa zanak'i Joiadà zanaky ny lehilahy anankiray mahery sy naneho herim-po lehibe matetika, avy any Kabseela. Izy no namely ireo ariela roalahy avy any Moaba. Indray andro nisy oram-panala izay, dia nidina izy ka namely ilay liona tao amin'ny lavaka famorian-drano. 	
13O	11	23	0,00000	 Izy no nahafaty ny Ejipsiana anankiray, izay dimy hakiho no halavany, ary nisy lefona sahala amin'ny vodi-tenon'ny mpanenona tao an-tanan'ny Ejipsiana. Nitondra tehina izy nankany aminy ary ny lefona teny an-tanan'ilay Ejipsiana no nosarihiny, dia novonoiny tamin'ny lefony indrindra izay. 	
13O	11	24	0,00000	 Izany no nataon'i Banaiasa zanak'i Joiada, ka nanan-daza tamin'izy telo lahy mahery izy. 	
13O	11	25	0,00000	 Nalaza noho izy telopolo lahy, nefa tsy nahomby azy telo lahy izy. Nataon'i Davida isan'ny mpanolo-tsaina azy manokana izy. 	
13O	11	26	0,00000	 Lehilahy mahery tamin'ny foloalindahy: Asaela rahalahin'i Joaba; Elkanàna, zanak'i Dodao, avy any Betleema; 	
13O	11	27	0,00000	 Sammota avy any Arorì, Helesa avy any Falona, 	
13O	11	28	0,00000	 Irà zanak'i Aksesa avy any Tekoe; Abiesera, avy any Anatota; 	
13O	11	29	0,00000	 Sobokaì, Hosatita; Ilaì, Aholita; 	
13O	11	30	0,00000	 Maharaì, avy any Netofà; Heleda zanak'i Baanà, ary Netofà; 	
13O	11	31	0,00000	 Etaì, zanak'i Ribaì avy any Gabaàn'ny taranak'i Benjamina; Banaià avy any Faratona. 	
13O	11	32	0,00000	 Horaì avy any amin'ny lohasahan'i Gaasa; Abiela avy any Arabà; Azmaveta avy any Baorama; Eliaba avy any Salabona; 	
13O	11	33	0,00000	 Bene-Asema avy any Gezona; Jonatàna zanak'i Sage avy any Arara; 	
13O	11	34	0,00000	 Ahiama zanak'i Sakara avy any Arara; 	
13O	11	35	0,00000	 Elifala zanak'i Ora, 	
13O	11	36	0,00000	 Hefera avy any Mekerà; 	
13O	11	37	0,00000	 Ahia avy any Felona; Hesrao avy any Karmela; 	
13O	11	38	0,00000	 Naaraì zanak'i Asbaì; Joela rahalahin'i Natàna; Mibohara zanak'i Agaraì; 	
13O	11	39	0,00000	 Seleka, Ammonita; Naaraì, avy any Berota, mpitondra fiadian'i Joaba zanak'i Sarvià; 	
13O	11	40	0,00000	 Irà, avy any Jetera; Gareba avy any Jetera; 	
13O	11	41	0,00000	 Oria Heteana; Zabada zanak'i Oholì; 	
13O	11	42	0,00000	 Adìna, zanak'i Sirà Robenita, lehiben'ny Robenita, ary telo-polo lahy niaraka taminy; 	
13O	11	43	0,00000	 Hanàna, zanak'i Maakà; Josafata avy any Matana; 	
13O	11	44	0,00000	 Ozia avy any Astarota; Samà sy Jehiela zanak'i Jotama avy any Aroera; 	
13O	11	45	0,00000	 Jedihela zanak'i Sarì; Johà, Tosaita, rahalahiny; 	
13O	11	46	0,00000	 Eliela avy any Mahoma; Jeribaì sy Josaia, zanak'i Elnaema; Jetma, Noabita; Eliela sy Obeda ary Jasiela avy any Masobià.	
13O	12	1	0,00000	[NY MPIADY NOMBA AN'I DAVIDA FONY FAHAVELON'I SAOLA - ISAN'NY MPIADY NANKANY HEBRONA, HAMPANJAKA AN'I DAVIDA] Fony Davida mbola tsy maintsy nitoetra lavitra ny tavan'i Saola zanak'i Kisa, dia ireto no tonga nankeo aminy tao Sikelega: anisan'ny mahery nanampy azy nandritra ny ady izy ireo. 	
13O	12	2	0,00000	 Mpandefa tsipìka zatra manavia manavanana raha mandefa vato, zatra mandefa zana-tsipìka amin'ny tsipìkany; avy amin'ny rahalahin'i Saola, amin'i Benjamina: 	
13O	12	3	0,00000	 Ahisera no lohany, dia Joasa, zanak'i Samaà, any Gabaà; Jaziela sy Faleta, zanak'i Azmota; Barakà, Jehò avy any Anatota; 	
13O	12	4	0,00000	 Samaiasa avy any Gabaona, lehilahy mahery isan'ny telo-polo lahy sy lehiben'ny telopolo lahy; Jeremia; Jeheziela; Johanàna; Jezabada avy any Gederà; 	
13O	12	5	0,00000	 Elozaì; Jerimota; Baalià; Samarià; 	
13O	12	6	0,00000	 Safatià avy any Harofa; Elkanà, Jesià, Azareela, Joesera ary Jesbaama zanak'i Kore; 	
13O	12	7	0,00000	 Joela sy Zabadià zanak'i Jerohama avy any Gedora.	
13O	12	8	0,00000	 Tamin'ny Gadita, nisy lehilahy mahery nanatona an'i Davida tany amin'ny toerana mimanda, tany an'efitra; mpiantafika zatra ady, mahay mampiasa ampinga aman-defona, miendriky ny liona, faingam-pandeha toy ny gazela eny an-tendrombohitra. 	
13O	12	9	0,00000	 Ezera no lohany, Obdiasa no faharoa, 	
13O	12	10	0,00000	 Eliaba no fahatelo, Maamana no fahefatra, 	
13O	12	11	0,00000	 Jeremia no fahadimy, Etì no fahenina, 	
13O	12	12	0,00000	 Eliela no fahafito, Johanàna no fahavalo. 	
13O	12	13	0,00000	 Elzebada no fahasivy, Jeremia no fahafolo, Makabanaì no faharaik'ambin'ny folo. 	
13O	12	14	0,00000	 Taranak'i Gada izy ireo, lehiben'ny foloalindahy, ny iray kely indrindra aminy maharesy zato lahy; ary ny iray lehibe indrindra, maharesy arivo lahy. 	
13O	12	15	0,00000	 Izy ireo no nita an'i Jordany, tamin'ny volana voalohany, fony izy nihoatra ny morony rehetra, ka nampandositra ny mponina rehetra teny amin'ny lohasaha na any atsinanana na any andrefana. 	
13O	12	16	0,00000	 Nisy nanatona an'i Davida tany amin'ny toerana mimanda kosa ny taranak'i Benjamina sy Jodà. 	
13O	12	17	0,00000	 Nivoaka hitsena azy ireo Davida sady niteny, nanao taminy hoe: Raha hevi-pihavanana no ahatongavanareo atý amiko, mba hanampy ahy, dia hitongilana aminareo ny foko hikambanantsika, fa raha hamadika sy hanolotra ahy amin'ny fahavaloko kosa, nefa tsy misy an-keriny nataon'ny tànako dia ny Andriamanitry ny razantsika no aoka hijery sy hamaly izany. 	
13O	12	18	0,00000	 Ary Amasaì, lehiben'ny telopolo lahy, dia nosaronan'ny Fanahy, ka nanao hoe: Anao izahay ry Davida, ary momba anao, ry zanak'Isaia! Fiadanana, fiadanana anie ho anao, ary fiadanana anie ho an'izay manampy anao, fa ny Andriamanitrao efa nanampy anao. Dia noraisin'i Davida izy ireo, ary nomeny toerana tamin'ny lehiben'ny antokon'ny miaramila. 	
13O	12	19	0,00000	 Nisy lehilahy sasany tamin'i Manase nikambana tamin'i Davida fony izy niaraka tamin'ny Filistina nandeha hiady amin'i Saola. Nefa tsy nanampy ny Filistina nalefa nody Davida, fa hoy izy: Ny lohantsika no mety hahita loza hiverenany amin'i Saola tompony. 	
13O	12	20	0,00000	 Raha niverina tany Sikelega izy dia nisy olona avy amin'i Manase, nanatona azy: Ednasa, Jozadaba, Jedihela, Mikaela, Jozadaba, Eliao ary Sabataì, tompon'arivo amin'i Manase ireny. 	
13O	12	21	0,00000	 Nanampy an'i Davida hamely ny andian-jirika izy ireo, fa samy lehilahy mahery ka tonga lehibe tamin'ny foloalindahy. 	
13O	12	22	0,00000	 Koa isan'andro isan'andro no nisy olona tonga tao amin'i Davida hamangy azy, mandra-pahatongany ho tafika lehibe toy ny tafik'Andriamanitra.	
13O	12	23	0,00000	 Izao no isan'ny lehiben'ny lehilahy hary fiadiana hoenti-miady, tonga nanatona an'i Davida, tany Hebrona, mba hamindra ny fanjakan'i Saola aminy araka ny didin'ny Tompo. 	
13O	12	24	0,00000	 Tamin'ny taranak'i Jodà, valon-jato amby enina arivo lahy mitondra ampinga aman-defona, hary fiadiana mba hiady. 	
13O	12	25	0,00000	 Tamin'ny taranak'i Simeona, zato amby fito arivo lahy, samy lehilahy mahery an'ady. 	
13O	12	26	0,00000	 Tamin'ny taranak'i Levì, enin-jato sy efatra arivo lahy. 	
13O	12	27	0,00000	 Ary Joiada lehiben'ny taranak'i Aarona, ary fiton-jato sy telo arivo lahy no niaraka taminy. 	
13O	12	28	0,00000	 Ary Sadaoka zatovo mahery mbamin'ny fianakavian-drainy, dia filohany roa amby roapolo. 	
13O	12	29	0,00000	 Avy amin'ny taranak'i Benjamina, rahalahin'i Saola, telo arivo lahy; fa ny ankabeazan'ireo, hatramin'izay, mbola niraiki-po tamin'ny fianakavian'i Saola ihany. 	
13O	12	30	0,00000	 Tamin'ny taranak'i Efraima, valon-jato amby roa alina, samy lehilahy mahery sy malaza any amin'ny fianakavian-drainy avy. 	
13O	12	31	0,00000	 Avy amin'ny antsasa-pokon'i Manase valo arivo sy iray alina, voatendry tamin'ny anarany no avy hampanjaka an'i Davida. 	
13O	12	32	0,00000	 Avy tamin'ny taranak'Isakara izay nahafantatra ny andro hahalalàna ny tokony hataon'Israely, roan-jato lahy samy lohany, mbamin'ny rahalahiny rehetra ambany fahefany. 	
13O	12	33	0,00000	 Avy amin'i Zabolona, dimy alina, samy azo alefa amin'ny tafika, vonon-kiady, efa hary fiadiana tsara mihitsy, mba hilahatra hiady amin'ny fo tsy miroahana. 	
13O	12	34	0,00000	 Avy amin'i Neftalì, filohany arivo; ary fito arivo amby telo alina mitondra ampinga sy lefona, no niaraka taminy. 	
13O	12	35	0,00000	 Avy amin'ny Danita enin-jato amby valo arivo sy roa alin-dahy vonon-kiady. 	
13O	12	36	0,00000	 Avy amin'i Asera efatra alina, samy azo alefa amin'ny tafika sy vonon-kiady. 	
13O	12	37	0,00000	 Ary ny avy any an-dafin'i Jordany, amin'ny Robenita sy ny Gadita ary ny antsasa-pokon'i Manase, roa alina sy iray hetsy lahy, hary fitaovana enti-miady tsara mihitsy. 	
13O	12	38	0,00000	 Ireo lehilahy mpiady rehetra ireo, izay samy nahay nilahatra hiady avokoa, dia tonga tao Hebrona, tamin'ny fo mahitsy hanangana an'i Davida ho mpanjaka amin'Israely rehetra, ary Israely sisa rehetra koa, dia niray fo torak'izany hanangana an'i Davida ho mpanjaka. 	
13O	12	39	0,00000	 Hateloana izy ireo no nitoetra tao niaraka tamin'i Davida, dia nihinana sy nisotro, fa efa nanomana vatsy ho azy ny rahalahiny. 	
13O	12	40	0,00000	 Ary na dia izay nitoetra tao anilany aza hatramin'Isakara sy Zabolona ary Neftalì samy nampitondra hanina, netin'ny ampondra aman-drameva mbamin'ny omby sy ny mole, dia lafarina, ampempan'aviavy maina amam-boaloboka maina, divay, diloilo, omby aman-ondry sesehena, satria nisy fifaliana tamin'Israely.	
13O	13	1	0,00000	[NY NAMINDRANA NY FIARA TAO AN-TRANON'I OBEDEDOMA] Ary Davida niara-nihevitra tamin'ny tompon'arivo sy ny tompon-jato ary ny mpifehy rehetra, 	
13O	13	2	0,00000	 ka hoy Davida tamin'ny fiangonan'Israely rehetra hoe: Raha ataonareo ho mety, sy raha toa hevitra avy amin'Andriamanitsika, dia handeha isika haniraka faingana any amin'ny rahalahintsika sisa rehetra, any amin'ny tanin'Israely rehetra sy any amin'ny mpisorona mbamin'ny Levita ao amin'ny tanànany misy tany fiandrasany biby, mba hikambana amintsika izy, 	
13O	13	3	0,00000	 sy hitondrantsika ho atý amintsika indray ny fiaran'Andriamanitra, fa tsy nahoantsika akory izany tamin'ny andron'i Saola. 	
13O	13	4	0,00000	 Nasain'ny fiangonana rehetra hatao izany, satria noheverina ho tsara teo imason'ny vahoaka rehetra izany. 	
13O	13	5	0,00000	 Koa novorin'i Davida Israely rehetra, hatramin'ny Sihora any Ejipta, ka hatrany amin'ny hadilàlan'i Emata, haka ny fiaran'Andriamanitra avy any Kariatiarima. 	
13O	13	6	0,00000	 Dia niakatra Davida mbamin'Israely rehetra, nankany Baalà, izany hoe Kariatiarima izay any Jodà, mba hampiakatra avy any ny fiaran'Andriamanitra, ny fiaran'ny Tompo izay mipetraka eo ambonin'ny kerobima, izay fiantsoana ilay Anarana. 	
13O	13	7	0,00000	 Napetrany teo ambony sarety vaovao ny fiaran'Andriamanitra dia nentiny avy tao an-tranon'i Abinadaba: Ozà sy Ahiao nitarika ny sarety; 	
13O	13	8	0,00000	 Davida sy Israely rehetra nandihy araka izay tratra teo anatrehan'Andriamanitra; sady nihira niaraka tamin'ny harpa aman-dokanga sy amponga tapaka, sy kipantsona, aman'anjomara.	
13O	13	9	0,00000	 Nony tonga teo am-pamoloan'i Kidona, dia naninjitra ny tànany hihazona ny fiara Ozà, fa nisolifaka ny omby. 	
13O	13	10	0,00000	 Fa nirehitra tamin'i Ozà ny fahatezeran'ny Tompo, ka nokapohin'ny Tompo izy, noho izy naninji-tànana tamin'ny fiara, dia maty teo anatrehan'Andriamanitra Ozà. 	
13O	13	11	0,00000	 Nahatezitra an'i Davida ny nikapohan'ny Tompo an'i Ozà toy izany, ary io toerana io dia nantsoina mandrak'androany hoe Ferets-Ozà. 	
13O	13	12	0,00000	 Natahotra an'Andriamanitra Davida tamin'izay andro izay, ka nanao hoe: Hataoko ahoana no fampiditra ny fiaran'Andriamanitra ho ao amiko? 	
13O	13	13	0,00000	 Ka tsy notarihin'i Davida, ny fiara, fa nasainy nentina tany an-tranon'i Obededoma, any Geta. 	
13O	13	14	0,00000	 Dia nipetraka telo volana tao amin'ny ankohonan'i Obededoma tao an-tranony, ny fiaran'Andriamanitra; ary nambinin'ny Tompo ny ankohonan'i Obededoma mbamin'ny anànany rehetra.	
13O	14	1	0,00000	[NY NANDRESEN'I DAVIDA NY FILISTINA] Ary Hirama mpanjakan'i Tira, nandefa iraka tany amin'i Davida nitondra hazo sedera sy tambato ary mpandrafitra, hanao trano ho azy.	
13O	14	2	0,00000	 Dia fantatr'i Davida, fa efa nampiorina azy ho mpanjaka amin'Israely Iaveh, satria voasandratra ny fanjakany, noho Israely vahoakany.	
13O	14	3	0,00000	 Mbola naka vady koa Davida tany Jerosalema ka mbola niteraka zazalahy aman-jazavavy.	
13O	14	4	0,00000	 Izao no anaran'ny zanany naterany tany Jerosalema: Samoà, Sobada, Natana,	
13O	14	5	0,00000	 Salomona, Jebahara, Elisoa,	
13O	14	6	0,00000	 Elifaleta, Nefega, Jafia,	
13O	14	7	0,00000	 Elisamà, Baniadà ary Elifaleta.	
13O	14	8	0,00000	 Ren'ny Filistina fa hoe voahosotra ho mpanjaka amin'Israely rehetra Davida; dia niakatra hitady an'i Davida ny Filistina rehetra. Nahare izany Davida ka dia nivoaka hanoloana an'ireo izy.	
13O	14	9	0,00000	 Nony tonga ny Filistina dia nirotsaka teny amin'ny lohasahan'ny Refaima. 	
13O	14	10	0,00000	 Nanontany an'Andriamanitra Davida nanao hoe: Hiakatra hamely ny Filistina va aho? Hatolotrao eo an-tànako va izy? Ka hoy Iaveh taminy: Miakara, ary hatolotro eo an-tànanao izy.	
13O	14	11	0,00000	 Dia niakatra nankany Baalal-Farasina izy ireo ka nandresy azy tao Davida. Ary hoy Davida: Ny tànako no namakian'Andriamanitra ny fahavaloko, toy ny amakian'ny rano ny fefiloha. Izany no nanaovana ny anaran'io fitoerana io hoe: Baala-Farasina. 	
13O	14	12	0,00000	 Nilaozan'irerý tao ny andriamaniny, ka nasain'i Davida nodorana tamin'ny afo. 	
13O	14	13	0,00000	 Nirotsaka indray ny Filistina teny amin'ny lohasaha. 	
13O	14	14	0,00000	 Dia nanontany an'Andriamanitra Davida, ka hoy Andriamanitra taminy: Aza miakatra manaraka azy fa mivilia azy, ary hivarina aminy hianao avy eo amin'ny lafiny misy ny balsamie. 	
13O	14	15	0,00000	 Ka rahefa mandre figondongodon'olona any an-tendron'ny balsamie hianao, miroata hiady amin'izay, fa Andriamanitra hivoaka mialoha anao hamely ny tafiky ny Filistina. 	
13O	14	16	0,00000	 Dia nataon'i Davida izay nandidian'Andriamanitra azy, ka nandresy ny tafiky ny Filistina, hatrany Gabaona ka hatrany Gazera izy ireo. 	
13O	14	17	0,00000	 Dia niely eran'ny tany rehetra ny lazan'i Davida, ary nataon'ny Tompo natahotra azy ny firenena rehetra.	
13O	15	1	0,00000	[NY NAMINDRANA NY FIARA HO AO JEROSALEMA] Ary Davida nanao trano ho azy tao an-tanànan'i Davida, dia nanomana fitoerana ho an'ny fiaran'Andriamanitra, ka nanorin-day ho azy. 	
13O	15	2	0,00000	 Hoy Davida tamin'izay: Tsy misy afa-tsy ny Levita ihany no hitondra ny fiaran'Andriamanitra, satria ireo no voafidin'ny Tompo hitondra ny fiaran'Andriamanitra sy hanao ny fanompoana momba azy mandrakizay. 	
13O	15	3	0,00000	 Dia novorin'i Davida tao Jerosalema Israely rehetra hampiakatra ny fiaran'ny Tompo ho ao amin'ny fitoerany, izay efa nomaniny ho azy. 	
13O	15	4	0,00000	 Novorin'i Davida ny taranak'i Aarona sy ny Levita; 	
13O	15	5	0,00000	 tamin'ny taranak'i Kaata: Oriela lehibe sy ny rahalahiny, roapolo amby zato; 	
13O	15	6	0,00000	 tamin'ny taranak'i Merarì: Asaià lehibe sy ny rahalahiny, roapolo sy roan-jato; 	
13O	15	7	0,00000	 tamin'ny taranak'i Gersoma: Joela lehibe sy ny rahalahiny, telopolo amby zato; 	
13O	15	8	0,00000	 tamin'ny taranak'i Elisafàna: Semeiasa lehibe sy ny rahalahiny, roan-jato; 	
13O	15	9	0,00000	 tamin'ny taranak'i Hebrona: Eliela lehibe sy ny rahalahiny, valopolo; 	
13O	15	10	0,00000	 tamin'ny taranak'i Oziela: Aminadaba lehibe sy ny rahalahiny, roa ambin'ny folo amby zato.	
13O	15	11	0,00000	 Nantsoin'i Davida ny mpisorona Sadaoka sy Abiatara, ary ny Levita, Oriela, Asaiasa, Joela, Semeiasa, Eliela ary Aminadaba. 	
13O	15	12	0,00000	 Ka hoy izy tamin'ireo: Hianareo, loha fianakavian'ny Levita, hamasino ny tenanareo, dia hianareo sy ny rahalahinareo, ka ampiakaro ny fiaran'ny Tompo Andriamanitr'Israely ho eo amin'ny fitoerana nomaniko ho azy. 	
13O	15	13	0,00000	 Fa satria noho hianareo tsy nampiakatra azy tamin'ilay voalohany, no nikapohan'ny Tompo Andriamanitsika antsika, satria tsy nitady azy araka ny lalàna isika. 	
13O	15	14	0,00000	 Dia nanamasin-tena ny mpisorona sy ny Levita, mba hampiakatra ny fiaran'ny Tompo Andriamanitr'Israely. 	
13O	15	15	0,00000	 Ary ny taranak'i Levì, dia nilanja ny fiaran'Andriamanitra tamin'ny baony, araka ny nandidian'i Moizy, araka ny tenin'ny Tompo. 	
13O	15	16	0,00000	 Nasain'i Davida notendren'ny lehiben'ny Levita ny rahalahiny mpihira miaraka amin'ny zava-maneno, dia ny valiha, ny harpa, ny kipantsona, hampaneno azy amin'ny feo mikarantsana sy maneho hafaliana. 	
13O	15	17	0,00000	 Ka dia notendren'ny Levita Hemàna zanak'i Joela, ary tamin'ireo rahalahiny Asafa zanak'i Barakiasa; tamin'ny taranak'i Merarì rahalahiny, Etana zanak'i Kosaià; 	
13O	15	18	0,00000	 naman'ireo ny rahalahiny, amin'ny ambaratonga faharoa: Zakaria, Bena, Jaziela, Semiramota, Jahiela, Anì, Eliaba, Banaiasa, Maasiasa, Matatiasa, Elifalò, Maseniasa, Obededoma, ary Jehiela, mpiandry varavarana. 	
13O	15	19	0,00000	 Hemàna sy Asafa ary Etàna mpihira, dia nitondra kipantsona varahina, hampanenoina. 	
13O	15	20	0,00000	 Zakaria, Oziela, Semiramota, Jahiela, Anì, Eliaba, Maasiasa, ary Banaaisa nanana valiha alamota. 	
13O	15	21	0,00000	 Matatiasa, Elifalò, Maseniasa, Obededoma, Jehiela ary Ozazio, nanana harpa amin'ny octave, hitari-kira. 	
13O	15	22	0,00000	 Koneniasa, lehiben'ny Levita momba ny fitondrana ny fanaka no nitarika ny fitondrana, fa nahay izany izy. 	
13O	15	23	0,00000	 Barakiasa sy Elkanà, no mpiandry varavarana teo akaikin'ny fiara. 	
13O	15	24	0,00000	 Sebeniasa, Josafata, Natanaela, Amasaì, Zakaria, Banaiasa, ary Eliezera mpisorona, no nitsòka anjomara teo alohan'ny fiaran'Andriamanitra; Obededoma sy Jehiasa no mpiandry varavarana teo akaikin'ny fiara.	
13O	15	25	0,00000	 Dia niainga Davida sy ny loholon'Israely ary ny tompon'arivo, hampiakatra ny fiaran'ny faneken'ny Tompo tao an-tranon'i Obededoma tamin'ny fifaliana. 	
13O	15	26	0,00000	 Rahefa nomban'Andriamanitra fanampiana ny Levita izay nitondra ny fiaran'ny faneken'ny Tompo, dia namono ombalahy enina sy ondralahy enina natao sorona ny olona. 	
13O	15	27	0,00000	 Nitafy kapaoty bisosa Davida; torak'izany koa ny Levita rehetra nitondra ny fiara, ny mpihira ary Koneniasa izay nitarika ny fitondrana ny fiara, eo amin'ny mpihira; ary Davida nitafy ny efoda rongony madinika. 	
13O	15	28	0,00000	 Israely rehetra no indray nampakatra ny fiaran'ny faneken'ny Tompo tamin'ny hobin-kafaliana, tamin'ny feon'anjomara amana bingona mbamin'ny kipantsona. 	
13O	15	29	0,00000	 Nony tonga hatrany an-tanànan'i Davida ny fiaran'ny faneken'ny Tompo dia nitsirika teo am-baravarankely Mikola zanakavavin'i Saola, ka nony nahita an'i Davida nitsinjaka sy nandihy izy, dia nikizaka azy tao am-pony.	
13O	16	1	0,00000	[FILAHARAN'NY FANOMPOAM-PIVAVAHANA - HIRA FIDERANA] Nony efa voampiditra ny fiaran'Andriamanitra sy efa napetraka tao afovoan'ny lay naorin'i Davida ho azy, dia nanatitra sorona dorana sy sorom-pihavanana teo anatrehan'Andriamanitra ny olona. 	
13O	16	2	0,00000	 Nony vitan'i Davida ny fanolorana ny sorona dorana sy ny sorom-pihavanana, dia nitso-drano ny vahoaka tamin'ny anaran'ny Tompo izy. 	
13O	16	3	0,00000	 Ary ny olona rehetra tamin'Israely na lahy na vavy, dia nizarany mofo iray avy, sy hena iray didy ary ampempam-boaloboka iray. 	
13O	16	4	0,00000	 Nisy Levita sasany notendren'i Davida hitoetra eo anatrehan'ny fiaran'ny Tompo mba hanao ny fanompoana amin'ny fangatahana, fankalazana sy fiderana an'ny Tompo Andriamanitr'Israely; 	
13O	16	5	0,00000	 dia Asafa filohany, Zakaria faharoa, dia Jahiela, Semiramota, Jehiela, Matatiasa, Eliaba, Banaiasa, Obededoma ary Jehiela, izay nanan-java-maneno, lokanga, harpa, ary Asà nampaneno ny kipantsona, 	
13O	16	6	0,00000	 Banaiasa sy Jaziela mpisorona nitsoka anjomara lalandava, teo anoloan'ny fiaran'ny faneken'Andriamanitra. 	
13O	16	7	0,00000	 Tamin'izay andro izay no voalohany nanapahan'i Davida, fa ny feon'i Asafa sy ny rahalahiny no hankalazana an'ny Tompo:	
13O	16	8	0,00000	 Midera an'ny Tompo; miantsoa ny anarany; ampahafantaro ny firenena ny zava-dehibe nataony.	
13O	16	9	0,00000	 Manaova hira fanajana azy, mihira salamo fanajana azy. Torio ny fahagagana rehetra nataony. 	
13O	16	10	0,00000	 Ataovy reharehanareo ny anarany masina; ary Aoka ho faly ny fon'izay mitady an'ny Tompo. 	
13O	16	11	0,00000	 Katsaho Iaveh sy ny heriny, tadiavo lalandava ny tavany. 	
13O	16	12	0,00000	 Tsarovy ny zava-mahatalanjona nataony, ny fahagagany sy ny fitsaran'ny vavany,	
13O	16	13	0,00000	 ry taranak'Israely mpanompony, ry terak'i Jakoba, hianareo olom-boafidiny. 	
13O	16	14	0,00000	 Izay Iaveh no Andriamanitsika, mahazo ny tany rehetra ny fitsarany.	
13O	16	15	0,00000	 Tsahivo mandrakariva ny fanekeny, ny teny nataony ho an'ny taranaka arivo mandimby. 	
13O	16	16	0,00000	 Ny fanekena nifanaovany tamin'i Abrahama, ny fianianana nataony tamin'Isaaka,	
13O	16	17	0,00000	 izay naraikiny ho lalàna ho an'i Jakoba, ary ho fanekem-pihavanana mandrakizay ho an'Israely, 	
13O	16	18	0,00000	 nataony hoe: Homeko anao ny tany Kanaana, ho anjara lovanao.	
13O	16	19	0,00000	 Fony mbola mora isaina hianareo, vitsy isa, sady vahiny tamin'ny tany, 	
13O	16	20	0,00000	 nivezivezy nifindra firenena izy ireo, avy amin'ny fanjakana iray ho amin'ny vahoaka hafa, 	
13O	16	21	0,00000	 tsy navelany hisy hampahory azy, fa izy ireo aza namaizany mpanjaka: 	
13O	16	22	0,00000	 aza mitendry ireo voahosotro, aza manisy ratsy ny mpaminaniko.	
13O	16	23	0,00000	 Mihira ho an'ny Tompo, ry mponina amin'ny tany rehetra; torio isan'andro ny famonjeny. 	
13O	16	24	0,00000	 Ambarao amin'ny firenena ny voninahiny ary amin'ny vahoaka rehetra ny fahagagany.	
13O	16	25	0,00000	 Fa lehibe Iaveh ka mendrika hoderaina indrindra, ary mahatahotra mihoatra ireo andriamanitra rehetra izy; 	
13O	16	26	0,00000	 fa ny andriamanitry ny firenena rehetra dia sampy. Ary Iaveh no nanao ny lanitra; 	
13O	16	27	0,00000	 fiandrianana amam-pamirapiratana no eo anatrehan'ny tavany, ary hery aman-kafaliana no eo amin'ny fonenany. 	
13O	16	28	0,00000	 Omeo an'ny Tompo, ry fianakaviam-pirenena, omeo an'ny Tompo ny voninahitra sy ny fahefana; 	
13O	16	29	0,00000	 omeo an'ny Tompo ny voninahitra ho an'ny anarany. Mitondra fanatitra ka mankanesa eo anatrehany; mitsaoha an'ny Tompo amin'ny fanamiana masina.	
13O	16	30	0,00000	 Mangovìta eo anatrehany, ry mponina amin'ny tany rehetra, ary izao tontolo izao, voaorina, tsy mba hivembena. 	
13O	16	31	0,00000	 Aoka hifaly ny lanitra, ary aoka hiravo ny tany! Aoka holazaina eram-pirenena ny hoe: Mpanjaka Iaveh! 	
13O	16	32	0,00000	 Aoka hirohondrohona ny ranomasina, mbamin'izay rehetra ao aminy! Aoka hisomebiseby ny saha, mbamin'izay rehetra ao aminy! 	
13O	16	33	0,00000	 Ary aoka hanandra-peo fifaliana ny hazo an'ala, eo anatrehan'ny Tompo fa avy hitsara ny tany izy. 	
13O	16	34	0,00000	 Midera an'ny Tompo fa tsara izy, fa maharitra mandrakizay ny famindram-pony. 	
13O	16	35	0,00000	 Lazao hoe: Vonjeo izahay, ry Andriamanitry ny famonjena anay! angony izahay ary tsoahy avy eo amin'ny firenena, mba hankalazanay ny anaranao masina sy hanaovanay ho reharehanay ny fiderana anao. 	
13O	16	36	0,00000	 Isaorana anie Iaveh Andriamanitr'Israely, Hatramin'ny mandrakizay, ka ho mandrakizay. Ary ny vahoaka rehetra nanao hoe: Amena! sy hoe: Midera an'ny Tompo! 	
13O	16	37	0,00000	 Dia navelan'i Davida teo anoloan'ny fiaran'ny faneken'ny Tompo Asafa mbamin'ireo rahalahiny, mba hanao tsy tapaka ny fanompoana eo anoloan'ny fiara, araka ny anjara raharahany isan'andro. 	
13O	16	38	0,00000	 Toy izany koa Obededoma mbamin'ireo rahalahiny valo amby enimpolo, Obededoma zanak'Iditona ary Hosa, ho mpiandry varavarana. 	
13O	16	39	0,00000	 Toy izany koa Sadaoka mpisorona, mbamin'ireo mpisorona rahalahiny, teo anoloan'ny Fonenan'ny Tompo teo amin'ny fitoerana avo tao Gabaona, 	
13O	16	40	0,00000	 mba hanolotra sorona dorana tsy tapaka, maraina sy hariva, amin'ny Tompo, eo anoloan'ny otely fanaovan-tsorona dorana, sy hanao izay rehetra voasoratra ao amin'ny lalàn'ny Tompo izay nandidiany an'Israely. 	
13O	16	41	0,00000	 Teo akaikin'ireo Hemàna sy Iditona mbamin'ny sisan'ireo voafidy sy voatonona anarana, hidera an'ny Tompo, fa maharitra mandrakizay ny famindram-pony.	
13O	16	42	0,00000	 Niaraka tamin'ireo, dia niaraka tamin'i Hemàna sy Iditona, dia nisy anjomara aman-kipantsona ho an'ireo tsy maintsy mampaneno azy, mbamin'ny zava-maneno hampiarahina amin'ny hiran'Andriamanitra. Ny zanak'Iditona niadidy ny varavarana. 	
13O	16	43	0,00000	 Samy nody tany an-tranony avy ny vahoaka rehetra, ary Davida koa nody hitso-drano ny ankohonany.	
13O	17	1	0,00000	[NIKASA HANAO TEMPOLY DAVIDA FA TSY NAVELAN'NY TOMPO - FIVAVAHAN'I DAVIDA] Rahefa niorina tao an-tranony Davida dia hoy Davida tamin'i Natàna mpaminany: Izaho ity mitoetra an-trano sedera; nefa ny fiaran'ny faneken'ny Tompo ao anaty lay! 	
13O	17	2	0,00000	 Ary hoy Natàna namaly an'i Davida: Ataovy izay ao am-ponao, fa momba anao Andriamanitra. 	
13O	17	3	0,00000	 Ny alin'izay ihany, dia tonga tamin'i Natàna ny tenin'Andriamanitra nanao hoe: 	
13O	17	4	0,00000	 Mandehana lazao amin'i Davida mpanompoko hoe: Izao no tenin'ny Tompo: Tsy hianao no hanao trano hitoerako. 	
13O	17	5	0,00000	 Fa tsy mbola nitoetra an-trano aho, hatramin'ny andro nampiakarako an'Israely avy any Ejipta, ka mandraka androany, fa lay sy fonenana no nifindrafindrako. 	
13O	17	6	0,00000	 Nandritra ny fotoana rehetra niarahako nandeha tamin'Israely rehetra, moa mba nilaza teny indraim-bava aho tamin'ny anankiray amin'ireo mpitsara an'Israely izay nasaiko hamahana ny vahoakako, nanao hoe: Nahoana hianareo no tsy manao trano sedera ho ahy? 	
13O	17	7	0,00000	 Koa ankehitriny lazao amin'ny mpanompoko, amin'i Davida hoe: Izao no lazain'ny Tompon'ny tafika: Tany an-tanimbilona teo aorian'ny ondry, no nangalako anao mba ho andriana amin'Israely vahoakako; 	
13O	17	8	0,00000	 nomba anao tamin'izay rehetra nalehanao aho, nandringana ny fahavalonao rehetra teo anoloanao aho, ary nataoko malaza toy ny anaran'ireo lehibe eto ambonin'ny tany ny anaranao. 	
13O	17	9	0,00000	 Nanokan-toerana ho an'Israely vahoakako aho, dia nampiorina azy eo; ka efa monina eo aminy izy ary tsy hisy hanabataba azy, ary ny zanaky ny faharatsiana tsy hampahory azy toy ny taloha intsony, 	
13O	17	10	0,00000	 dia toy ny tamin'ny andro nananganako mpitsara tamin'Israely vahoakako. Naetriko avokoa ny fahavalonao rehetra, ary milaza aminao mialoha aho, fa hananganan'ny Tompo trano hianao.	
13O	17	11	0,00000	 Rahatrizay tapitra ny andronao, ka ho lasa any amin'ny razanao hianao, dia hasandratro ny taranakao mandimby anao, iray amin'ny terakao, ary hohamafisiko ny fanjakany.	
13O	17	12	0,00000	 Izy no hanao trano ho ahy, ary izaho hanamafy ny fanjakany ho mandrakizay. 	
13O	17	13	0,00000	 Ho toy ny ray ho azy aho, ary ho toy ny zanaka ho ahy izy, ka tsy hesoriko aminy ny famindram-poko, toy ny nanesorako izany tamin'ilay nanjaka talohanao. 	
13O	17	14	0,00000	 Hampitoeriko mandrakizay ao an-tranoko sy amin'ny fanjakako izy, ary hiorina mandrakizay ny seza fiandrianany. 	
13O	17	15	0,00000	 Dia niteny tamin'i Davida Natàna araka izany teny rehetra izany sy io fahitana rehetra io. 	
13O	17	16	0,00000	 Ka tonga Davida mpanjaka ka nitoetra teo anatrehan'ny Tompo, ary nanao hoe: Zinona moa aho, ry Iaveh Andriamanitra ô! ary zinona moa ny fianakaviako no dia nentinao ho tonga amin'izao aho? 	
13O	17	17	0,00000	 Izany indray aza mbola zavatra kely eo imasonao, ry Andriamanitra. Niteny koa hianao ny amin'ny taranaky ny mpanomponao, hatrany amin'ny andro aoriana any, ary nataonao ho olona ambony laharana aho, ry Iaveh Andriamanitra ô! 	
13O	17	18	0,00000	 Koa inona indray ho ho azon'i Davida lazaina aminao, ny amin'ny voninahitra nomena ny mpanomponao? Fantatrao ny mpanomponao. 	
13O	17	19	0,00000	 Iaveh ô, noho ny amin'ny mpanomponao sy araka ny fonao, no nanaovanao izany zava-dehibe rehetra izany, mba hampahafantaranao ireo zava-dehibe ireo. 	
13O	17	20	0,00000	 Tsy misy mitovy aminao, ry Iaveh, ary tsy misy Andriamanitra hafa afa-tsy hianao, araka izay rehetra ren'ny sofinay. 	
13O	17	21	0,00000	 Aiza eto ambonin'ny tany izay firenena hafa, manahaka an'Israely vahoakanao, izay nahatongavan'Andriamanitra hanavotany azy, mba ho vahoakany, hahazoanao anarana amin'ny fahagagana aman'asa lehibe, dia ny nandroahanao firenena teo anoloan'ny vahoakanao, izay navotanao tamin'i Ejipta. 	
13O	17	22	0,00000	 Fa nataonao ho vahoakanao mandrakizay Israely vahoakanao, ka hianao Iaveh no tonga Andriamaniny. 	
13O	17	23	0,00000	 Ary ankehitriny, ry Iaveh, aoka haharitra mandrakizay ilay teny nolazainao ny amin'ny mpanomponao sy ny amin'ny fianakaviany, ary tanteraho araka ny teninao. 	
13O	17	24	0,00000	 Aoka haharitra izany, ary aoka hankalazaina mandrakizay ny anaranao; ka aoka holazain'ny olona hoe: Iaveh'ny tafika, Andriamanitr'Israely, dia Andriamanitra ho an'Israely! Ary aoka ho tsara orina eo anatrehanao ny fianakavian'i Davida mpanomponao.	
13O	17	25	0,00000	 Fa tenanao, ry Andriamanitra ô, no efa nanambara tamin'ny mpanomponao fa hanorin-trano ho azy, ka izany no nahasahian'ny mpanomponao hivavaka eto anatrehanao. 	
13O	17	26	0,00000	 Koa ankehitriny, ry Iaveh, hianao no Andriamanitra, ary nilaza izany teny mahafinaritra izany tamin'ny mpanomponao hianao. 	
13O	17	27	0,00000	 Sitrakao ny hitso-drano ny fianakavian'ny mpanomponao ankehitriny, haharetany mandrakizay eo anatrehanao, fa izay tsofinao rano, ry Iaveh ô, dia ho voatso-drano mandrakizay.	
13O	18	1	0,00000	[NY NANDRESEN'I DAVIDA NY FILISTINA - MPANAO FANJAKANA TAMIN'I DAVIDA] Tatý aorian'izany, nandresy ny Filistina Davida, ka nampietry azy, ary nalainy teo an-tanan'ny Filistina Geta mbamin'ny tanàna momba azy.	
13O	18	2	0,00000	 Nandresy ny Moabita izy, ka tonga mpanompo manatitra hetra ho an'i Davida ny Moabita.	
13O	18	3	0,00000	 Resin'i Davida koa Adarezera mpanjakan'i Sobà eny akaikin'i Hamata, tamin'izy teny an-dàlana nandeha hampiorina ny fanjakany amin'ny ony Eofrata.	
13O	18	4	0,00000	 Kalesy arivo, mpitaingin-tsoavaly fito arivo, miaramila an-tongotra roa alina, no nosamborin'i Davida taminy, notraingoin'i Davida avokoa ny soavalin-kalesy, fa ny soavaly amin'ny kalesy zato ihany no navelany.	
13O	18	5	0,00000	 Tonga namonjy an'i Adarezera mpanjakan'i Sobà ny Siriana avy any Damasa, fa noresen'i Davida ny roa arivo sy roa alin-dahy tamin'ny Siriana.	
13O	18	6	0,00000	 Nametrahan'i Davida miaramila mponina Sirian'i Damasa, ka dia tonga mpanompo nanatitra hetra ho an'i Davida ny Siriana. Nomen'ny Tompo an'i Davida ny fandresena tamin'izay rehetra nalehany.	
13O	18	7	0,00000	 Nalain'i Davida ny ampinga volamena teny amin'ny mpanompon'i Adarezera, ka nentiny nankany Jerosalema.	
13O	18	8	0,00000	 Varahina be dia be koa no nalain'i Davida tao Tebata sy Kona tanànan'i Adarezera, ary izany no nanaovan'i Salomona ilay ranomasina varahina sy ny andry amam-panaka varahina.	
13O	18	9	0,00000	 Nony ren'i Taohò, mpanjakan'i Hamata, fa hoe: resin'i Davida avokoa ny miaramilan'i Adarezera, mpanjakan'i Sobà,	
13O	18	10	0,00000	 dia naniraka an'i Adorama zanany, hankany amin'i Davida mpanjaka izy, hiarahaba sy hankalaza azy, noho ny niadiany tamin'i Adarezera sy nandreseny azy, satria niady tsy tapaka Taohò sy Adarezera, sady nampitondrainy fanaka volamena sy volafotsy ary varahina isan-karazany izy.	
13O	18	11	0,00000	 Natokan'i Davida mpanjaka ho an'ny Tompo izany, mbamin'ny volafotsy amam-bolamena, nalainy tamin'ny firenena rehetra, dia Edoma, Moaba, ny taranak'i Amona, ny Filistina, ary Amaleka.	
13O	18	12	0,00000	 Resin'i Abisaia zanak'i Sarvia tao amin'ny lohasahan-tsira ny Edomita valo arivo sy iray alina,	
13O	18	13	0,00000	 ary nametrahany miaramila mponina tao Edoma, ka dia tonga mpanompon'i Davida avokoa Edoma rehetra. Nomen'ny Tompo an'i Davida ny fandresena tany amin'izay rehetra nalehany.	
13O	18	14	0,00000	 Nanjaka tamin'Israely rehetra Davida ary nitondra ny vahoakany rehetra araka ny rariny sy ny fahamarinana. 	
13O	18	15	0,00000	 Joaba zanak'i Sarvià no nifehy ny miaramila; Josafata zanak'i Ahiloda, no mpitahiry ny bokim-panjakana; 	
13O	18	16	0,00000	 Sadaoka zanak'i Akitoba, sy Abimeleka zanak'i Abiatara, no mpisorona, Sosà no mpanoratra; 	
13O	18	17	0,00000	 Banaiasa zanak'i Joiadà, no lehiben'ny Kerethiana sy ny Feletiana; ary ireo zanak'i Davida no voalohan-daharana eo anilan'ny mpanjaka.	
13O	19	1	0,00000	[ADY TAMIN'NY TARANAK'I AMONA MBAMIN'IREO SIRIANA NIANDANY TAMINY] Tatý aorian'izany, maty Naasa, mpanjakan'ny taranak'i Amona, ary ny zanany lahy no nanjaka nandimby azy. 	
13O	19	2	0,00000	 Ka hoy Davida: Hampiseho fankasitrahana amin'i Hanòna, zanak'i Naasa aho, fa nampiseho fankasitrahana tamiko rainy. Dia nandefa iraka hanony azy noho ny amin-drainy izy. Nony tonga tany amin'i Hanona tany amin'ny tanin'ny taranak'i Amona, ireto mpanompon'i Davida hanony alahelo azy, 	
13O	19	3	0,00000	 dia hoy ireo mpifehy ny taranak'i Amona tamin'i Hanòna: Mba ataonao ho fanajana an-drainao va no nanirahan'i Davida hanony alahelo anao? Tsy ny hizaha sy handrava ary hisafo ny tany va no nahatongavan'ireo mpanompony ireo atý aminao? 	
13O	19	4	0,00000	 Izay Hanòna dia nisambotra ireo mpanompon'i Davida, ka ny somony noharatany; ny akanjony nofolonana hatreo am-balahana, vao nalefany hody izy. 	
13O	19	5	0,00000	 Fa nisy nandeha nilaza ny nanjo an'ireo lehilahy ireo tamin'i Davida, ka naniraka olona hitsena an'ireo izy, fa nangaihay loatra ireo lehilahy ireo, ary izao no nasain'ny mpanjaka holazaina tamin'izy ireo: Mitoera any Jerikao hianareo, mandra-panirin'ny somotrareo, vao modia. 	
13O	19	6	0,00000	 Fantatry ny taranak'i Amona, fa efa nanao izay nampangidy hoditra azy tamin'i Davida izy, dia nandefa talenta volafotsy arivo Hanona sy ny taranak'i Amona hanakaramany kalesy amam-pitaingin-tsoavaly tany amin'ny Siriana, any Mesopotamia, sy tany amin'ny Siriana any Maakà sy any Sobà. 	
13O	19	7	0,00000	 Kalesy roa arivo amby telo alina, mbamin'ny mpanjakan'i Maakà sy ny vahoakany no nokaramainy, ka tonga nitoby tao akaikin'i Medabà izy ireo. Ny taranak'i Amona niala tany an-tanànany avy, dia nivory sy nandroso hiady. 	
13O	19	8	0,00000	 Nony ren'i Davida izany, nalefany hamely an'ireo Joaba mbamin'ny tafika rehetra, lehilahy mahery. 	
13O	19	9	0,00000	 Dia nivoaka ny taranak'i Amona, ka nilahatra hiady teo am-bavahadin'ny tanàna; iretsy mpanjaka tonga kosa nitokana teny an-tsaha. 	
13O	19	10	0,00000	 Nony hitan'i Joaba fa samy nisy vavahady teo anoloany sy teo ivohony, dia antokony iray tamin'izay voafantina tamin'Israely no nofidiny sy nalahany hifanatrika amin'ny Siriana, 	
13O	19	11	0,00000	 ary nomeny hoentin'i Abisaia rahalahiny kosa ny vahoaka sisa, ka nalahany hifanatrika tamin'ny taranak'i Amona. 	
13O	19	12	0,00000	 Hoy izy: Raha mahery noho izaho ny Siriana, dia handeha hamonjy ahy hianao, fa raha mahery noho hianao ny taranak'i Amona, dia hovonjeko hianao. 	
13O	19	13	0,00000	 Mahereza, aoka hiady amin-kerim-po isika, ho an'ny firenentsika sy ho an'ireo tanànan'Andriamanitsika, ary aoka Iaveh hanao izay heveriny ho tsara eo imasony. 	
13O	19	14	0,00000	 Dia nandroso niady tamin'ny Siriana Joaba sy ny vahoaka niaraka taminy ka nandositra teo anoloany ireny. 	
13O	19	15	0,00000	 Nony nahita ny Siriana nandositra ny taranak'i Amona, dia mba nandositra teo anoloan'i Abisaia rahalahin'i Joaba koa izy, ka niditra tany an-tanàna indray. Dia niverina tany Jerosalema Joaba. 	
13O	19	16	0,00000	 Rahefa hitan'ny Siriana fa resy teo anatrehan'Israely izy, dia naniraka olona haka ny Siriana tany an-dafin'ny ony izy; ary Sofaka komandin'ny tafik'i Adarezera no nitarika azy. 	
13O	19	17	0,00000	 Vao nandre izany vaovao izany Davida dia namory an'Israely rehetra ka nita an'i Jordany, nandroso hitsena azy sy nandahatra ny hamelezana azy ireo; ary nandahatra ny tafiny hiady amin'ny Siriana Davida. Izy ireo no nanomboka ny ady taminy, kanjo vaky nandositra teo anoloan'Israely ny Siriana. 	
13O	19	18	0,00000	 Ka matin'i Davida ny soavaly tamin'ny kalesy fito arivo ary ny miaramila an-tongotra efatra alina, tamin'ny Siriana; matiny mbamin'i Sofàka, komandin'ny tafika. 	
13O	19	19	0,00000	 Nony hitan'ireo tompomenakelin'i Adarezera fa resy eo anatrehan'Israely izy, dia nanao fanekem-pihavanana tamin'i Davida izy ireo, ka tonga mpanompony. Ary tsy nety namonjy ny taranak'i Amona intsony ny Siriana.	
13O	20	1	0,00000	[NY NAHAZOANA AN'I RABÀ - FANDRESENA NY FILISTINA] Tamin'ny fitsingerenan'ny taona, nony mby tamin'ny fotoana fiaingan'ny mpanjaka handeha hiady, dia nitarika tafika tsy anerany Joaba, ka nandrava ny tanin'ny taranak'i Amona, sy tonga nanao fahirano an'i Rabà; fa Davida kosa nijanona tao Jerosalema. Noresen'i Joaba Rabà, sady noravany.	
13O	20	2	0,00000	 Dia nesorin'i Davida ny satrok'andriana teny an-dohan'ny mpanjakany, ary talenta iray no lanjan'ny volamena hita tao aminy, sady nisy vato soa anankiray koa, natao teny an-dohan'i Davida.	
13O	20	3	0,00000	 Babo be dia be no nentiny avy ao an-tanàna. Ary ny vahoaka hita tao dia navoakany, ka noriatiny tamin'ny tsofa amam-dapìka vy sy famaky. Sady nataon'i Davida toy izany avokoa ny tanànan'ny taranak'i Amona rehetra. Dia niverina nankany Jerosalema Davida mbamin'ny vahoakany rehetra. 	
13O	20	4	0,00000	 Tatý aorian'izany nisy ady tamin'ny Filistina tao Gazera. Tamin'izay no nahafatesan'i Sabokaì Hosatita, an'i Safaì isan-taranak'i Rafà, ka voaetry ny Filistina. 	
13O	20	5	0,00000	 Dia nisy ady tamin'ny Filistina koa, izay nahafatesan'i Elkanàna zanak'i Jaira, an'i Lakmì rahalahin'i Goliata, avy any Geta, ilay nanan-defona hoatry ny vodi-tenon'ny mpanenona ny zarany. 	
13O	20	6	0,00000	 Ary nisy ady tany Geta. Ka tao no nisy lehilahy avo be anankiray, enin-drantsana isan-tànana aman-tongotra, efatra amby roapolo no totaliny, ka taranak'i Rafà koa izy. 	
13O	20	7	0,00000	 Naniratsira an'Israely izy, ka matin'i Jonatàna, zanak'i Samaà, rahalahin'i Davida. 	
13O	20	8	0,00000	 Tarana-dRafà tao Geta ireo lehilahy ireo, ary matin'ny tànan'i Davida sy ny tànan'ny mpanompony izy ireo.	
13O	21	1	0,00000	[FANISAM-BAHOAKA - PESTA] Ary nitsangan-kamely an'Israely Satàna ka namoky an'i Davida hanisa an'Israely. 	
13O	21	2	0,00000	 Dia hoy Davida tamin'i Joaba sy ny mpifehy vahoaka: Mandehana, isao Israely hatrany Bersabea ka hatrany Dana, dia manaova filazana amiko, mba hahalalako ny isany. 	
13O	21	3	0,00000	 Fa hoy ny navalin'i Joaba: Hotongavin'ny Tompo in-jato toy izao anie ny hamaroan'ny vahoakany! Ary moa tsy mpanompon'ny tompoko avokoa va izy ireo, ry mpanjaka tompoko? Ka nahoana no dia itadiavan'ny tompoko an'izany? Nahoana no dia hitarika fahotana ho amin'Israely? 	
13O	21	4	0,00000	 Fa ny tenin'ny mpanjaka nanohitra an'i Joaba no nahery; ka dia niainga Joaba nitety an'Israely rehetra, ary niverina tao Jerosalema. 	
13O	21	5	0,00000	 Natolotr'i Joaba an'i Davida ny boky nisy ny isam-bahoaka, ka nisy iray hetsy sy iray tapitrisa ny lehilahy mahatan-tsabatra teo amin'Israely rehetra, ary fito alina sy efatra hetsy ny lehilahy mahatan-tsabatra teo amin'i Jodà. 	
13O	21	6	0,00000	 Fa Levì sy Benjamina tao amin'izy ireo, tsy mba nanaovany fanisana, satria nolavin'ny sain'i Joaba ny didin'ny mpanjaka.	
13O	21	7	0,00000	 Tsy sitrak'Andriamanitra izany raharaha izany, ka dia nokapohiny Israely. 	
13O	21	8	0,00000	 Dia hoy Davida tamin'Andriamanitra: Efa nanao fahotana lehibe aho tamin'izao nataoko izao, koa ankehitriny mifona aminao aho, esory ny heloky ny mpanomponao, fa tena nanao toy ny adala tokoa aho.	
13O	21	9	0,00000	 Niteny tamin'i Gada, mpahitan'i Davida, Iaveh, nanao hoe: 	
13O	21	10	0,00000	 Mandehana milaza amin'i Davida hoe: Izao no lazain'ny Tompo: Zavatra telo no ataoko eo anoloanao, ka ny iray no fidio dia hataoko aminao. 	
13O	21	11	0,00000	 Dia nankany amin'i Davida Gada ka nanao taminy hoe: Izao no lazain'ny Tompo: 	
13O	21	12	0,00000	 Mifidiana hianao: telo taona mosarena, sa telo volana hanosehan'ny fahavalonao anao, sa telo andro hitoeran'ny sabatry ny Tompo sy ny pesta amin'ny tany, ka hahavita fandringanana eran'ny tanin'Israely ny anjelin'ny Tompo? Hevero amin'izao izay valy homeko an'izay naniraka ahy. 	
13O	21	13	0,00000	 Ary hoy Davida tamin'i Gada: Latsaka am-panahiana mafy aho. Indrisy! aoka re ho azon'ny tànan'ny Tompo aho, fa be famindram-po indrindra izy, fa tsy ho azon'ny tànan'olombelona aho! 	
13O	21	14	0,00000	 Ka dia nandefa pesta hamely an'Israely Iaveh, ka nahafatesana fito alina ny olona amin'Israely. 	
13O	21	15	0,00000	 Ary naniraka anjely anankiray Andriamanitra hankany Jerosalema handrava azy; kanjo nony nandrava teo io, nijery Iaveh, ka nanenenany izany loza izany, dia hoy izy tamin'ilay anjely nandrava: Aoka izay! Avonkony amin'izay ny tànanao. Teo akaikin'ny famoloan'i Ornàna Jeboseana ilay anjelin'ny Tompo tamin'izay. 	
13O	21	16	0,00000	 Nony natopin'i Davida ny masony, dia hitany ilay anjelin'ny Tompo teo anelanelan'ny tany sy ny lanitra, nitan-tsabatra vaotsoaka natondrony nanandrify an'i Jerosalema. Niankohoka Davida sy ny loholona, sady nitafy lasàka izy ireo. 	
13O	21	17	0,00000	 Ary hoy Davida tamin'Andriamanitra: Moa tsy izaho va no nandidy hanisa ny vahoaka? Izaho no nanota sy nanao izany ratsy izany, fa ireo kosa, ireo ondry ireo, mba naninona? Ry Iaveh, Andriamanitra ô, izaho sy ny fianakavian'ikaky no aoka hasian'ny tànanao, fa aza dia ny vahoakanao no aringana! 	
13O	21	18	0,00000	 Dia nasain'ilay anjelin'ny Tompo nilazan'i Gada Davida hiakatra hanangana otely ho an'ny Tompo, ao am-pamoloan'i Ornàna Jeboseana. 	
13O	21	19	0,00000	 Ka niakatra araka ny teny nolazain'i Gada tamin'ny anaran'ny Tompo Davida. 	
13O	21	20	0,00000	 Niherika Ornàna ka nahita ilay anjely dia niery izy sy ireo zanany efa-dahy; nively vary tamin'izay Ornàna. 	
13O	21	21	0,00000	 Nony tonga teo akaikin'i Ornàna Davida, nijery Ornana ka nahita an'i Davida, dia niala teo am-pamoloana izy, ary niankohoka tamin'ny tany teo anatrehan'i Davida. 	
13O	21	22	0,00000	 Dia hoy Davida tamin'i Ornàna: Afoizo ho ahy ny tokotany misy ity famoloana ity, fa hanorenako otely ho an'ny Tompo; afoizo ho ahy amin'izay tokom-bidiny marina haloa vola, hialan'ny aretina mandringana ny vahoaka. 	
13O	21	23	0,00000	 Ary hoy Ornàna tamin'i Davida: Ento ho anao, ary aoka ny mpanjaka tompoko hanao izay heveriny ho tsara: Indreto ny omby hatao sorona dorana, ny rambaramba hatao kitay, ary ny varimbazaha hatao fanatitra, ka omeko avokoa izany. 	
13O	21	24	0,00000	 Fa hoy Davida mpanjaka tamin'i Ornàna: Tsia, fa tiako hovidina vola araka izay tena vidiny marina, fa tsy haka ny anao ho an'ny Tompo aho, na hanatitra sorona dorana azoko maina. 	
13O	21	25	0,00000	 Koa nomen'i Davida volamena lanjan'enin-jato sikla Ornàna ho vidin'ny tokotany. 	
13O	21	26	0,00000	 Dia nanangana otely teo Davida, ho an'ny Tompo, ary nanatitra sorona dorana sy sorom-pihavanana. Izy niantso an'ny Tompo, ary Iaveh namaly azy tamin'ny afo avy any an-danitra latsaka teo amin'ny otely nisy ny sorona dorana. 	
13O	21	27	0,00000	 Dia niteny tamin'ilay anjely Iaveh, ka nampidirin'io tamin'ny tranony ny sabany. 	
13O	21	28	0,00000	 Tamin'izany andro izany, nony hitan'i Davida fa nihaino azy Iaveh tao amin'ny famoloan'i Ornàna Jeboseana, dia nanatitra sorona tao izy. 	
13O	21	29	0,00000	 Ilay tabernaklan'ny Tompo nataon'i Moizy tany an'efitra sy ny otelin'ny sorona dorana, dia teo amin'ny fitoerana avo tany Gabaona fahizay. 	
13O	21	30	0,00000	 Tsy tohan'i Davida anefa ny nankeo anoloan'izany otely izany, hanaja an'Andriamanitra, fa raiki-tahotra izy, noho ny sabatr'ilay anjelin'ny Tompo.	
13O	22	1	0,00000	[DAVIDA MAMONON-JAVATRA HANAOVANA NY TEMPOLY, ARY MANAFATRA AN'I SALOMONA MBA HANORINA AZY] Ary hoy Davida: Eto no ho tranon'ny Tompo Andriamanitra, eto no ho otely fanaovan'Israely sorona dorana.	
13O	22	2	0,00000	 Dia nasain'i Davida novorina ny vahiny teo amin'ny tanin'Israely, ka nanendry tambato hipai-bato, hanaovana ny tanon'Andriamanitra. 	
13O	22	3	0,00000	 Novononin'i Davida koa izao: Vy betsaka hanaovam-pantsika ho an'ny lela-varavarana sy ny faraingo, ary varahina betsaka tsy hita lanja intsony, 	
13O	22	4	0,00000	 hazo sedera tsy hita isa, fa nanateran'ny Sidoniana sy ny Tiriana hazo sedera sesehena, Davida. 	
13O	22	5	0,00000	 Hoy Davida: Salomona, zanako, mbola tanora sy malemy, ary ny trano hatao ho an'ny Tompo dia tsy maintsy ho kanto indrindra mba hahazo laza amam-boninahitra amin'ny tany rehetra, ka tiako ny mamonona zavatra ho azy. Dia nahavonona be tokoa Davida talohan'ny nahafatesany. 	
13O	22	6	0,00000	 Ary Davida niantso an'i Salomona zanany, ka nandidy azy hanao trano ho an'ny Tompo Andriamanitr'Israely. 	
13O	22	7	0,00000	 Izao no nolazain'i Davida tamin'i Salomona: Anaka, zava-nokendreko ny hanao trano ho an'ny anaran'ny Tompo Andriamanitra. 	
13O	22	8	0,00000	 Saingy tonga tamiko ny tenin'ny Tompo, nanao hoe: Nandatsaka rà be hianao sady nanao ady lehibe, ka tsy hanao trano ho an'ny anarako, satria be ny ra nalatsakao tamin'ny tany teo imasoko. 	
13O	22	9	0,00000	 Fa indro hisy zazalahy haterakao, izay ho lehilahy miadana, homeko fandriam-pahalemana, eo anatrehan'ny fahavalo manodidina azy, fa hatao hoe Salomona no anarany, ary homeko fandriam-pahalemana sy fiadanana Israely amin'ny androny. 	
13O	22	10	0,00000	 Izy no hanao trano ho an'ny anarako; ho toy ny zanaka ho ahy izy, ary ho toy ny ray ho azy aho, ary hohamafisiko mandrakizay amin'Israely ny seza fiandrianan'ny fanjakany. 	
13O	22	11	0,00000	 Koa ankehitriny, anaka, homba anao anie Iaveh, mba hiadana hianao, ary hanao ny tranon'ny Tompo Andriamanitrao, araka ny efa nilazany anao. 	
13O	22	12	0,00000	 Ho sitrak'Iaveh ihany anie, ny hanome fahendrena amam-pahazavan-tsaina anao, rahefa hanome fahefana anao amin'Israely izy, mba hankatoavanao ny lalàn'ny Tompo Andriamanitrao. 	
13O	22	13	0,00000	 Hoambinina hianao amin'izay, raha manampo tokoa ny hanaraka ny lalàna amam-pitsipika nandidian'ny Tompo an'i Moizy ho an'Israely. Mahereza ary matokia fa aza matahotra na manam-badi-po. 	
13O	22	14	0,00000	 Indro fa izaho nananosarotra mafy ka nahavonona izao, ho an'ny tranon'ny Tompo: talenta volamena iray hetsy, talenta volafotsy iray tapitrisa, ny varahina amam-by kosa tsy hita lanja intsony, noho ny habetsahany loatra. Efa nahavonona hazo amam-bato koa aho, ary mbola hampianao. 	
13O	22	15	0,00000	 Ary indro mby eto aminao ny mpiasa be dia be, tambato, mpahay vato aman-kazo, olo-mahay amin'izao karazan'asa rehetra izao. 	
13O	22	16	0,00000	 Ny volamena amam-bolafotsy sy ny varahina amam-by, izany efa tsy hita isa intsony. Koa mitsangàna, miasà, ary homba anao anie Iaveh. 	
13O	22	17	0,00000	 Nandidy ny lehibe rehetra amin'Israely koa Davida hanampy an'i Salomona zanany, ka hoy izy: 	
13O	22	18	0,00000	 Tsy momba anareo va Iaveh Andriamanitrareo, ary moa tsy efa nomeny fandriam-pahalemana eo amin'ny manodidina rehetra va hianareo? Fa ny mponina amin'ny tany efa natolony teo an-tànako; ary ny tany efa nampanekena teo anoloan'ny Tompo, sy teo anoloan'ny vahoakany. 	
13O	22	19	0,00000	 Koa ankehitriny araiketo amin'ny fitadiavana an'ny Tompo Andriamanitrareo ny fo amam-panahinareo, mitsangàna hanao ny fitoerana masina ho an'ny Tompo Andriamanitra, mba hitondra hankatý ny fiaran'ny faneken'ny Tompo mbamin'ny fanaka masin'Andriamanitra, ho ao amin'ny trano izay hatao ho an'ny anaran'ny Tompo.	
13O	23	1	0,00000	[NY NANISANA NY LEVITA SY NY RAHALAHIN'IZY IREO] Nony efa tratra antitra sy feno andro Davida, dia Salomona zanany no natsangana ho mpanjaka tamin'Israely. 	
13O	23	2	0,00000	 Novoriny avokoa ny lehibe tamin'Israely mbamin'ny mpisorona sy ny Levita, 	
13O	23	3	0,00000	 dia nisaina ny Levita hatramin'ny telopolo taona no miakatra, ka valo arivo sy telo alina no isan'ny vatan-dehilahy tsirairay avy. 	
13O	23	4	0,00000	 Ary hoy Davida: Aoka ny efatra arivo sy roa alina amin'izy ireo, hiadidy ny raharaha ao an-tranon'ny Tompo, ny enina arivo ho mpanoratra sy mpitsara, 	
13O	23	5	0,00000	 ny efatra arivo ho mpiandry varavarana, ary ny efatra arivo ho mpidera an'ny Tompo amin'ny zava-maneno nataoko hankalazana azy. 	
13O	23	6	0,00000	 Nozarain'i Davida ho antokony araka ny zanak'i Levì izy ireo dia: Gerona, Kaata, Merarì. 	
13O	23	7	0,00000	 Ny Gersonita, dia Leedàna, sy Semeia. 	
13O	23	8	0,00000	 Zanakalahin'i Leedàna: Jahiela filohany, Zetama sy Joela, telo izy. 	
13O	23	9	0,00000	 Zanakalahin'i Semeia: Salomita, Hoziela ary Aràna, telo izy. Ireo no loham-pianakaviana, avy amin'i Leedàna.	
13O	23	10	0,00000	 Zanakalahin'i Semeia: Leheta, Zizà, Jaosa ary Barià, izy efatra ireo no zanakalahin'i Semeia.	
13O	23	11	0,00000	 Leheta no lohany, Zizà no faharoa, Jaosa sy Barià vitsy zanaka lahy, ka nisaina ho antokony iray araka ny fianakaviany.	
13O	23	12	0,00000	 Zanakalahin'i Kaata: Amrama, Isaara, Hebrona, ary Oziela, efatra izy.	
13O	23	13	0,00000	 Zanakalahin'i Amrama: Aarona sy Moizy. Ary Aarona natokana hohamasinina indrindra, izy mbamin'ny taranany mandrakizay, mba hanolotra zava-manitra hanetona eo anatrehan'ny Tompo, hanao ny fanompoany ary hitso-drano ny olona amin'ny anarany mandrakizay.	
13O	23	14	0,00000	 Ny amin'i Moizy, mpanompon'Andriamanitra kosa, dia nisaina anatin'ny fokon'i Levì ihany ny zanany.	
13O	23	15	0,00000	 Zanakalahin'i Moizy: Gersoma sy Eleazara.	
13O	23	16	0,00000	 Zanakalahin'i Gersoma: Soboela filohany.	
13O	23	17	0,00000	 Ny zanakalahin'i Eliezera, dia Rohobià, filohany. Tsy nanan-janakalahy hafa Eliezera, nefa maro dia maro ny zanakalahin-dRohobià.	
13O	23	18	0,00000	 Zanakalahin'Isaara: Salomita filohany.	
13O	23	19	0,00000	 Zanakalahin'i Hebrona: Jeriao filohany, Amariasa faharoa, Jahaziela fahatelo, ary Jekmaama fahefatra.	
13O	23	20	0,00000	 Zanakalahin'i Oziela: Mikà filohany, Jesià faharoa.	
13O	23	21	0,00000	 Zanakalahin'i Merarì: Moholì sy Mosì.	
13O	23	22	0,00000	 Zanakalahin'i Moholì: Eleazara sy Kisa. Maty tsy nitera-dahy Eleazara, fa vavy ihany, ary nalain'ny zanak'i Kisa, rahalahiny, ho vady ireo.	
13O	23	23	0,00000	 Zanakalahin'i Mosì: Moholì, Edera ary Jerimota, telo lahy izy.	
13O	23	24	0,00000	 Ireo no zanakalahin'i Levì araka ny fianakaviany, ny loham-pianakaviana, araka ny nanisana azy, voaisa isan'olona, voatonona anarana, izay nanao fanompoana tao an-tranon'ny Tompo hatramin'ny roapolo taona no ho miakatra.	
13O	23	25	0,00000	 Fa hoy Davida: Iaveh Andriamanitr'Israely efa nanome fitsaharana ny vahoakany, ka honina mandrakizay eto Jerosalema.	
13O	23	26	0,00000	 Ary ny Levita efa tsy hitondra ny Fonenana mbamin'ny fanaka rehetra, fanaovana ny fanompoana momba azy intsony.	
13O	23	27	0,00000	 Koa araka ny didy farany avy amin'i Davida no nanisana ny taranak'i Levì, hatramin'ny roapolo taona no ho miakatra.	
13O	23	28	0,00000	 Fa ny raharahany dia ny manolo-tena hoentin'ny taranak'i Aarona, amin'ny fanompoana ao an-tranon'ny Tompo, ny amin'ny momba ny kianja aman'efitrano, ny fanadiovana ny zavatra masina, ary ny raharaha momba ny fanompoana ao an-tranon'ny Tompo;	
13O	23	29	0,00000	 ny amin'ny mofo alahatra, sy lafarina tsara indrindra hatao fanatitra, ny mofo manify tsy misy lalivay, ny endasina amin'ny lapoaly sy ny zavatra voaharo, ny zavatra fandanja amam-pamatra rehetra.	
13O	23	30	0,00000	 Anjarany ny tonga miseho isa-marain-tsy hariva hankalaza sy hidera an'ny Tompo,	
13O	23	31	0,00000	 sy hanatitra ny sorona dorana rehetra amin'ny Tompo, amin'ny andro sabata na amin'ny voalohan'ny volana, na amin'ny fety, araka ny isany voadidy hatao mandrakariva eo anatrehan'ny Tompo.	
13O	23	32	0,00000	 Azy ireo ny mikarakara ny fitandremana ny trano lay fihaonana, ny fitandremana ny zavatra masina, ny fitandremana ireo taranak'i Aarona, rahalahiny, amin'ny momba ny fanompoana ao an-tranon'ny Tompo.	
13O	24	1	0,00000	[NY NIZARANA NY MPISORONA HO ANTOKONY EFATRA AMBY ROAPOLO - NY LEHIBEN'NY LEVITA ISAN-TOKONY] Ny amin'ny taranak'i Aarona, dia izao no antokony; zanakalahin'i Aarona: Nadaba, Abiò, Eleazara, ary Itamara. 	
13O	24	2	0,00000	 Nadaba sy Abiò, maty talohan-drainy, tsy nitera-dahy, ary Eleazara sy Itamara nanao ny raharahan'ny fisoronana.	
13O	24	3	0,00000	 Davida, Sadaoka, taranak'i Eleazara, sy Akimeleka, taranak'Itamara, dia nizarazara ny taranak'i Aarona ho antokotokony arakaraka ny fanompoany. 	
13O	24	4	0,00000	 Nisy lohany maromaro kokoa noho ny taranak'Itamara, ny taranak'i Eleazara, ka dia toy izao no nizarana azy: loham-pianakaviana enina ambin'ny folo ny tamin'ny taranak'i Eleazara, ary loham-pianakaviana valo ny tamin'ny taranak'Itamara. 	
13O	24	5	0,00000	 Samy natao tamin'ny filokàna ny fizarazarana azy ireo avy, satria na ny tamin'ny taranak'i Eleazara na ny tamin'ny taranak'Itamara, dia samy nisy filohany momba ny fitoerana masina, sy filohany amin'ny momba an'Andriamanitra. 	
13O	24	6	0,00000	 Semeiasa zanak'i Natanaela mpanoratra, anankiray tamin'ny Levita, no nandatsaka an-tsoratra azy ireo, teo anatrehan'ny mpanjaka sy ny filohany, teo anatrehan'i Sadaoka mpisorona, sy Akimeleka zanak'i Abiatara, ary teo anatrehan'ny loham-pianakavian'ny mpisorona sy ny Levita; amin'ny filokana, maka fianakaviana iray avy amin'i Eleazara, dia iray avy amin'Itamara.	
13O	24	7	0,00000	 Azon'i Joiariba ny loka voalohany, an'i Jedeia ny faharoa, 	
13O	24	8	0,00000	 an'i Harima ny fahatelo, an'i Seorima ny fahefatra, 	
13O	24	9	0,00000	 an'i Melkià ny fahadimy, an'i Maimàna ny fahenina, 	
13O	24	10	0,00000	 an'i Akosa ny fahafito, an'i Abià ny fahavalo, 	
13O	24	11	0,00000	 an'i Jesoà ny fahasivy, an'i Sekenià ny fahafolo, 	
13O	24	12	0,00000	 an'i Elasiba ny faharaika ambin'ny folo, an'i Jakima ny faharoa ambin'ny folo, 	
13O	24	13	0,00000	 an'i Hopfà ny fahatelo ambin'ny folo, an'Isbaaba ny fahefatra ambin'ny folo, 	
13O	24	14	0,00000	 an'i Belgà ny fahadimy ambin'ny folo, an'i Emmera ny fahenina ambin'ny folo, 	
13O	24	15	0,00000	 an'i Hezira ny fahafito ambin'ny folo, an'i Afresa ny fahavalo ambin'ny folo, 	
13O	24	16	0,00000	 an'i Feteià ny fahasivy ambin'ny folo, an'i Hezekiela ny faharoapolo, 	
13O	24	17	0,00000	 an'i Jakina ny faharaika amby roapolo, an'i Gamola ny faharoa amby roapolo, 	
13O	24	18	0,00000	 an'i Dalajao ny fahatelo amby roapolo, an'i Maziao ny fahefatra amby roapolo. 	
13O	24	19	0,00000	 Toy izany no antokony nizarazarana azy ireo, araka ny fanompoany, mba ho tonga ao an-tranon'ny Tompo, araka ny fandaharana nomena azy, tamin'ny alàlan'i Aarona, rainy, araka ny didy nomen'ny Tompo Andriamanitr'Israely azy.	
13O	24	20	0,00000	 Izao kosa ny amin'ny filohan'ny Levita sisa: tamin'ny taranak'i Amrama, Sobaela; tamin'ny taranak'i Sobaela, Jehedeià; 	
13O	24	21	0,00000	 tamin'ny taranak'i Rohobià, Jesiasa filohany; 	
13O	24	22	0,00000	 tamin'ny Isaarita, Salemota, tamin'ny taranak'i Salemota, Jahata. 	
13O	24	23	0,00000	 Zanakalahin'i Hebrona: Jeriao no voalohany, Amariasa faharoa, Jahaziela fahatelo, Jekmaàna fahefatra. 	
13O	24	24	0,00000	 Zanakalahin'i Oziela: Mikà; tamin'ny taranak'i Mika, Samira. 	
13O	24	25	0,00000	 Rahalahin'i Mikà: Jesià; zanak'i Jesià: Zakariasa. 	
13O	24	26	0,00000	 Zanakalahin'i Merarì: Moholì sy Mosì; zanakalahin'i Merarì tamin'i Oziao zanany: Saama, Zakora ary Hebrì. 	
13O	24	27	0,00000	 Avy amin'i Moholì, Eleazara izay tsy nitera-dahy; 	
13O	24	28	0,00000	 avy amin'i Kisa, ny zanakalahin'i Kisa: Jerameela. 	
13O	24	29	0,00000	 Zanakalahin'i Mosì: Moholì, Edera ary Jerimota. 	
13O	24	30	0,00000	 Ireo taranak'i Levì, araka ny fianakaviany avy. Izy ireo koa toraka ireo taranak'i Aarona rahalahiny, dia nanao ny filokana teo anatrehan'i Davida mpanjaka sy Sadaoka, sy Akimeleka, mbamin'ireo loham-pianakavian'ny mpisorona sy ny Levita, dia natao mitovy amin'ny zokiny ela indrindra, ny zandriny vao haingana indrindra.	
13O	25	1	0,00000	[NY NIZARANA NY MPIHIRA HO ANTOKONY EFATRA AMBY ROAPOLO] Natokan'i Davida sy ireo komandin'ny tafika, hanaovana ny fanompoana, ny sasany amin'ny taranak'i Asafa sy Hemana ary Iditona izay naminany tamin'ny harpa aman-dokanga ary kipantsona. Izao no isan'ireo izay manana anjara raharaha amin'ny fanompoana.	
13O	25	2	0,00000	 Amin'ny zanakalahin'i Asafa: Zakora, Josefa, Nataniì ary Asarelì, ireo no zanakalahin'i Asafa, tarik'i Asafa, naminany araka ny didy avy amin'ny mpanjaka.	
13O	25	3	0,00000	 Amin'Iditona, ny zanakalahin'Iditona: Godohiasa, Sorì, Jereiasa, Hasabiasa, Matatiasa, ary Semeia, enina izy araka ny didin'Iditona rainy, izay naminany tamin'ny lokanga hidera sy hankalaza an'ny Tompo.	
13O	25	4	0,00000	 Amin'i Hemàna, ny zanakalahin'i Hemàna: Boksiao, Mataniao, Oziela, Soboela, Jerimota, Hanaiasa, HAnanì, Eliata, Gedeltì, Rommemtiezera, Jesbakasà, Melotì, Otira, ary Mahaziota.	
13O	25	5	0,00000	 Izy rehetra ireo dia zanakalahin'i Hemàna, izay mpahitan'ny mpanjaka, amin'ny tenin'Andriamanitra, hankalaza ny fahefany. Zazalahy efatra ambin'ny folo sy zazavavy telo no nomen'Andriamanitra an'i Hemàna.	
13O	25	6	0,00000	 Ireo Levita rehetra ireo dia samy notarihin'ny rainy avy hanao ny hira ao an-tranon'ny Tompo, ka nanana kipantsona sy lokanga ary harpa, hanaovana ny fanompoana ao an-tranon'Andriamanitra, eo ambany fifehezan'i Davida sy Asafa ary Iditona sy Hemàna. 	
13O	25	7	0,00000	 Ny isan'izy ireo, mbamin'ny rahalahiny, izay efa nianatra nihira ho an'ny Tompo, izay rehetra efa nahay tsara, dia valo amby valopolo sy roan-jato. 	
13O	25	8	0,00000	 Filokàna no nataon'izy ireo na kely na lehibe na ny mpampianatra na ny mpianatra, ny amin'ny anjara raharahany. 	
13O	25	9	0,00000	 Ny loka voalohany, amin'ireo an'i Asafa, dia nahazo an'i Josefa; ny faharoa, an'i Godoliasa; izy mbamin'ireo rahalahiny sy ny zanany lahy: roa ambin'ny folo; 	
13O	25	10	0,00000	 ny fahatelo, an'i Zakora, mbamin'ireo zanany aman-drahalahiny: roa ambin'ny folo; 	
13O	25	11	0,00000	 ny fahefatra an'Isarì, mbamin'ireo zanany aman-drahalahiny: roa ambin'ny folo; 	
13O	25	12	0,00000	 ny fahadimy an'i Nathanià, mbamin'ireo zanany aman-drahalahiny: roa ambin'ny folo; 	
13O	25	13	0,00000	 ny fahenina an'i Boksiao, mbamin'ireo zanany aman-drahalahiny: roa ambin'ny folo; 	
13O	25	14	0,00000	 ny fahafito an'Israelà mbamin'ireo zanany aman-drahalahiny: roa ambin'ny folo; 	
13O	25	15	0,00000	 ny fahavalo an'i Jesaiasa mbamin'ireo zanany aman-drahalahiny: roa ambin'ny folo; 	
13O	25	16	0,00000	 ny fahasivy an'i Mataniasa, mbamin'ireo zanany aman-drahalahiny: roa ambin'ny folo; 	
13O	25	17	0,00000	 ny fahafolo an'i Semeiasa mbamin'ireo zanany aman-drahalahiny: roa ambin'ny folo; 	
13O	25	18	0,00000	 ny faharaika ambin'ny folo, an'i Azareela, mbamin'ireo zanany aman-drahalahiny: roa ambin'ny folo; 	
13O	25	19	0,00000	 ny faharoa ambin'ny folo, an'i Hasabiasa, mbamin'ireo zanany aman-drahalahiny: roa ambin'ny folo; 	
13O	25	20	0,00000	 ny fahatelo ambin'ny folo, an'i Soboela, mbamin'ireo zanany aman-drahalahiny: roa ambin'ny folo; 	
13O	25	21	0,00000	 ny fahefatra ambin'ny folo, an'i Matatiasa, mbamin'ireo zanany aman-drahalahiny: roa ambin'ny folo; 	
13O	25	22	0,00000	 ny fahadimy ambin'ny folo, an'i Jerimota mbamin'ireo zanany aman-drahalahiny: roa ambin'ny folo; 	
13O	25	23	0,00000	 ny fahenina ambin'ny folo, an'i Hananiasa mbamin'ireo zanany aman-drahalahiny: roa ambin'ny folo; 	
13O	25	24	0,00000	 ny fahafito ambin'ny folo, an'i Jesbakasà mbamin'ireo zanany aman-drahalahiny: roa ambin'ny folo; 	
13O	25	25	0,00000	 ny fahavalo ambin'ny folo, an'i Hananì mbamin'ireo zanany aman-drahalahiny: roa ambin'ny folo; 	
13O	25	26	0,00000	 ny fahasivy ambin'ny folo, an'i Melotì mbamin'ireo zanany aman-drahalahiny: roa ambin'ny folo; 	
13O	25	27	0,00000	 ny faharoapolo, an'i Eliatà, mbamin'ireo zanany aman-drahalahiny: roa ambin'ny folo; 	
13O	25	28	0,00000	 ny faharaika amby roapolo, an'i Otira, mbamin'ireo zanany aman-drahalahiny: roa ambin'ny folo; 	
13O	25	29	0,00000	 ny faharoa amby roapolo, an'i Gedeltì, mbamin'ireo zanany aman-drahalahiny: roa ambin'ny folo; 	
13O	25	30	0,00000	 ny fahatelo amby roapolo, an'i Mahaziota mbamin'ireo zanany aman-drahalahiny: roa ambin'ny folo; 	
13O	25	31	0,00000	 ny fahefatra amby roapolo, an'i Romentiezera mbamin'ireo zanany aman-drahalahiny: roa ambin'ny folo.	
13O	26	1	0,00000	[NY MPIANDRY VARAVARANA AMIN'NY TEMPOLY - NY RAHARAHA SASANY NATAON'NY LEVITA] Izao avy no antokon'ny mpiandry varavarana: Tamin'ny Koreita: Meselemia, zanak'i K-re, avy amin'ny zanak'i Asafa. 	
13O	26	2	0,00000	 Zanakalahin'i Meselemià: Zakariasa lahimatoa; Jadihela faharoa; Zabadiasa fahatelo; Jatanaela fahefatra; 	
13O	26	3	0,00000	 Elama fahadimy; Johanàna fahenina; Elioenaì fahafito. 	
13O	26	4	0,00000	 Zanakalahin'i Obededoma: Semeiasa lahimatoa, Jozabada faharoa, Joahà fahatelo, Sakara fahefatra, Natanaela fahadimy, 	
13O	26	5	0,00000	 Ammiela fahenina, Isakara fahafito, Folatì fahavalo: fa nohasoavin'Andriamanitra Obededoma. 	
13O	26	6	0,00000	 Semeiasa zanany lahy niteraka zazalahy, izay samy tonga filohany tamin'ny fianakavian-drainy, fa lehilahy nahery fo izy ireo. 	
13O	26	7	0,00000	 Zanakalahin'i Semeiasa: Otnì, Rafaela, Obeda, Elzabada, mbamin'ireo rahalahiny, samy lehilahy mahery fo, ary Eliò sy Samakiasa. 	
13O	26	8	0,00000	 Ireo rehetra ireo, dia samy zanak'i Obededoma; roa amby enimpolo izy mbamin'ny zanany aman-drahalahiny no avy amin'i Obededoma, samy lehilahy matanjaka sy be herim-po amin'ny fanompoana. 	
13O	26	9	0,00000	 Nanan-janaka aman-drahalahy Meselemià, izay samy lehilahy mahery fo; valo ambin'ny folo izy. 	
13O	26	10	0,00000	 Amin'ny taranak'i Merarì, Hosà nanan-janaka, dia Semrì filohany; tsy mba lahimatoa izy nefa natsangan-drainy ho lohany, 	
13O	26	11	0,00000	 Helkiasa faharoa, Tabeliasa fahatelo, Zakariasa fahefatra. Telo ambin'ny folo izy no tontalin'ny zanaka aman-drahalahin'i Hosa.	
13O	26	12	0,00000	 Ireo antokon'ny mpiandry varavarana ireo, ny filohan'izany lehilahy izany, dia samy nanan-draharaha tamin'ny fanompoana tao an-tranon'ny Tompo, teo anilan'ireo rahalahiny.	
13O	26	13	0,00000	 Nanao filokàna ny amin'ny isam-baravarana avy izy, na ny kely na ny lehibe, araka ny fianakaviany avy.	
13O	26	14	0,00000	 Ka azon'i Selemiasa ny loka ny amin'ny lafiny atsinanana. Dia natao ny loka ho an'i Zakariasa zanany izay mpanolo-tsaina hendry, ka ny amin'ny lafiny avaratra no azony.	
13O	26	15	0,00000	 Ny amin'ny lafiny atsimo, azon'i Obededoma, ary ny trano fitehirizana, an'ny zanany. 	
13O	26	16	0,00000	 Ny amin'ny lafiny andrefana, akaikin'ny vavahady Sikaleketa amin'ny làlana miakatra, azon'i Sefima sy Hosà: nifanandrify ny antokom-piambina. 	
13O	26	17	0,00000	 Nisy Levita enina any atsinanana, efatra isan'andro any avaratra, efatra isan'andro any atsimo, efatra tamin'ny trano fitehirizana, tsiroaroa; 	
13O	26	18	0,00000	 amin'ny lafin'ny trano fanampiny, any andrefana: efatra tamin'ny làlana, roa tamin'ny trano fanampiny. 	
13O	26	19	0,00000	 Toy izany no nanokotokoana ny mpiandry varavarana, amin'ny taranaky ny Koreita sy taranak'i Merarì.	
13O	26	20	0,00000	 Ny Levita rahalahin'ireo, no tonian'ny rakitry ny tranon'Andriamanitra, sy ny rakitr'ireo zavatra voahasina. 	
13O	26	21	0,00000	 Amin'ny taranak'i Ledàna, izany hoe: ny taranaky ny Gersonita avy amin'i Ledàna loham-pianakavian'i Ledàna Gersonita, dia Jehiela; 	
13O	26	22	0,00000	 ny zanak'i Jehiela, Zatàna sy Joela rahalahiny, no tonian'ny rakitry ny tranon'ny Tompo. 	
13O	26	23	0,00000	 Tamin'ny Amramita, ny Isaarita, ny Hebronita ary ny Ozihelita, 	
13O	26	24	0,00000	 dia Soboela zanak'i Gersona, zanak'i Moizy, no toniany ambony indrindra amin'ny rakitra. 	
13O	26	25	0,00000	 Tamin'ireo rahalahiny avy amin'i Eliezera, izay nanan-janaka an'i Rahabià, izay nanan-janaka an'i Isaiasa, izay nanan-janaka an'i Jorama, izay nanan-janaka an'i Zekrì, izay nanan-janaka an'i Selemita, 	
13O	26	26	0,00000	 dia Selemita mbamin'ireo rahalahiny no tonian'ny rakitr'ireo zavatra masina rehetra, izay natokan'i Davida mpanjaka sy ny loham-pianakaviana mbamin'ny tompon'arivo sy tompon-jato, ary ny filohan'ny tafika. 	
13O	26	27	0,00000	 Ny babo azo tamin'ny ady no nanokanan'izy ireo izany hoenti-miahy ny tranon'ny Tompo. 	
13O	26	28	0,00000	 Ny zavatra rehetra natokan'i Samoela mpahita, Saola zanak'i Kisa, Abnera zanak'i Nera, Joaba zanak'i Sarvià sy ny olon-kafa na iza na iza dia teo am-pelatànan'i Selemita mbamin'ireo rahalahiny avokoa.	
13O	26	29	0,00000	 Tamin'ny Isaarita, dia Koneniasa mbamin'ireo zanany no voatendry ho amin'ny raharaha ivelany amin'Israely, ho mpanoratra sy mpitsara. 	
13O	26	30	0,00000	 Tamin'ny Hebronita, dia Hasabiasa mbamin'ireo rahalahiny samy lehilahy mahery fo, fiton-jato amby arivo no isany, no nifehy an'Israely teny an-dafin'i Jordany any andrefana, amin'ny raharaha rehetra momba an'ny Tompo sy ny fanompoana ny mpanjaka. 	
13O	26	31	0,00000	 Tamin'ny Hebronita dia Jerià no lohany. Ny amin'ny Hebronita araka ny tetiarana isam-pianakaviana dia nisy fikarohana natao tamin'ny taona fahefapolo nanjakan'i Davida ka nahitana lehilahy mahery teo amin'izy ireo tao Jazera any Galaada, 	
13O	26	32	0,00000	 mbamin'ny rahalahiny, lehilahy mahery fiton-jato amby arivo, samy loham-pianakaviana. Ary notendren'i Davida mpanjaka izy ireo hifehy ny Robenita sy ny Gadita ary ny antsasa-pokon'i Manase, amin'ny raharahan'Andriamanitra rehetra sy ny raharahan'ny mpanjaka.	
13O	27	1	0,00000	[NY TAFIKA ANTOKONY ROA AMBIN'NY FOLO SY NY MPIFEHY AZY AVY - NY LOHAN'NY FIRENENA ROA AMBIN'NY FOLO - NY MPITANDRIM-PANANANA SY MPANOLO-TSAINA AN'I DAVIDA] Ny zanak'Israely, araka ny isany avy, loham-pianakaviana, tompon'arivo, tompon-jato, manamboninahitra amin'ny fanompoana ny mpanjaka, amin'ny zavatra rehetra momba ny isan-tokony, na ny tonga na ny miainga, isam-bolana, mandritra ny volana rehetra amin'ny taona, efatra arivo amby roa alina no isan'ny antokony iray, - dia ireto: 	
13O	27	2	0,00000	 Jeroboama zanak'i Zabdiela, no lohan'ny antokony voalohany, ho amin'ny volana voalohany; efatra arivo amby roa alina no isan'ny antokony. 	
13O	27	3	0,00000	 Isan-taranak'i Faresa izy, ary nifehy ny lehibe rehetra isan-tokony, amin'ny volana voalohany.	
13O	27	4	0,00000	 Dodià Ahohita no lohan'ny antokony amin'ny volana faharoa; Makelota andriandahy no isan'ny lehibe tamin'ny antokony; ary efatra arivo amby roa alina no isan'ny antokony. 	
13O	27	5	0,00000	 Banaiasa zanak'i Joiadà filohany no lohan'ny antokony fahatelo, ho amin'ny volana fahatelo; ary efatra arivo amby roa alina no isan'ny antokony. 	
13O	27	6	0,00000	 Io no ilay Banaiasa lehilahy mahery amin'ny Telo-polo lahy, sady mpitarika ny Telo-polo lahy. Amizabada zanany dia mpifehy tamin'ny antokony. 	
13O	27	7	0,00000	 Asaela rahalahin'i Joaba no fahefatra ho amin'ny volana fahefatra, ary Zabadiasa zanany no manarakaraka azy, efatra arivo sy roa alina no isan'ny antokony. 	
13O	27	8	0,00000	 Samaota filohany, Izrahita no fahadimy, ho amin'ny volana fahadimy, ary efatra arivo sy roa alina no isan'ny antokony. 	
13O	27	9	0,00000	 Hirà, zanak'i Aksesa avy any Tekoe no fahenina ho amin'ny volana fahenina; ary efatra arivo sy roa alina no isan'ny antokony. 	
13O	27	10	0,00000	 Helesa, Falonita, isan-taranak'i Efraima no fahafito, ho amin'ny volana fahafito, ary efatra arivo sy roa alina no isan'ny antokony. 	
13O	27	11	0,00000	 Sobokaì Hosatita, amin'ny fianakavian'ny Zarahita no fahavalo, ho amin'ny volana fahavalo, ary efatra arivo sy roa alina no isan'ny antokony. 	
13O	27	12	0,00000	 Abiezera avy any Anatota, isan-taranak'i Benjamina no fahasivy, ho amin'ny volana fahasivy, ary efatra arivo sy roa alina no isan'ny antokony. 	
13O	27	13	0,00000	 Maraì avy any Nefotà amin'ny fianakavian'ny Zarahita no fahafolo, ho amin'ny volana fahafolo; ary efatra arivo sy roa alina no isan'ny antokony. 	
13O	27	14	0,00000	 Banaiasa avy any Faratona, isan-taranak'i Efraima no faharaika ambin'ny folo, ho amin'ny volana faharaika ambin'ny folo; ary efatra arivo sy roa alina no isan'ny antokony. 	
13O	27	15	0,00000	 Holdaì avy any Netofà, amin'ny fianakavian'i Otoniela, no faharoa ambin'ny folo, ho amin'ny volana faharoa ambin'ny folo, ary efatra arivo sy roa alina no isan'ny antokony. 	
13O	27	16	0,00000	 Izao kosa no lohan'ny fokon'Israely: amin'ny Robenita, Eliazera, zanak'i Zekrì; amin'ny Semeonita, Safatiasa zanak'i Maakà; 	
13O	27	17	0,00000	 amin'ny Levita: Hasabiasa zanak'i Kamoela; amin'ny fianakavian'i Aarona, Sadaoka; 	
13O	27	18	0,00000	 amin'i Jodà, Eliò rahalahin'i Davida; amin'Isakara, Amrì zanak'i Mikaela; 	
13O	27	19	0,00000	 amin'ny Zabolona, Jesmaiasa zanak'i Abdiasa; amin'ny Neftalì, Jerimota zanak'i Osriela; 	
13O	27	20	0,00000	 amin'ny taranak'i Efraima: Osea zanak'i Ozaziò; amin'ny antsasa-pokon'i Manase, Joela zanak'i Fadaiasa; 	
13O	27	21	0,00000	 amin'ny antsasa-pokon'i Manase any Galaada, Jadao zanak'i Zakariasa; amin'i Benjamina, Jasiela zanak'i Abnera; 	
13O	27	22	0,00000	 amin'ny Dana, Ezriela zanak'i Jerohama. Ireo no lohan'ny fokon'Israely. 	
13O	27	23	0,00000	 Tsy nisain'i Davida ny hatramin'ny roapolo taona no midina, satria efa nolazain'ny Tompo fa hampitombo an'Israely ho tahaka ny kintana amin'ny lanitra izy. 	
13O	27	24	0,00000	 Efa nanomboka ny fanisana Joaba zanak'i Sarvià, fa tsy nahatapitra izany, satria azon'ny hatezeran'ny Tompo noho izany Israely ka ny isa efa hita dia tsy voasoratra ao amin'ny rejistrin'ny tantaran'i Davida mpanjaka.	
13O	27	25	0,00000	 Asmota, zanak'i Adiela, no tonian'ny rakitry ny mpanjaka; Jonatàna, zanak'i Oziasa, no amin'ny rakitra, na an-tsaha na an-tanàna, na amin'ny zanabohitra na amin'ny tilikambo; 	
13O	27	26	0,00000	 Ezrì, zanak'i Keloba, no amin'ny mpiasa any an-tsaha, miasa ny tany; 	
13O	27	27	0,00000	 Semeia avy any Ramà no amin'ny tanim-boaloboka; Zabdiasa avy any Safama no amin'ny divay voavory any amin'ny tanim-boaloboka; 	
13O	27	28	0,00000	 Balanana avy any Gedera no amin'ny oliva sy ny aviavy any amin'ny Sefelà; Joasa no amin'ny filoilo voavory; 	
13O	27	29	0,00000	 Setraì avy any Sarona no amin'ny omby andrasana any Sarona; Safatà zanak'i Adlì no amin'ny omby eny an-dohasaha; 	
13O	27	30	0,00000	 Obila, Ismaelita, no amin'ny rameva; Jadiasa avy any Meronata no amin'ny ampondravavy; 	
13O	27	31	0,00000	 Jaziza Agareniana no amin'ny ondry. Ireo rehetra ireo no tonian'ny fananan'i Davida mpanjaka. 	
13O	27	32	0,00000	 Jonatàna, rahalahin-drain'i Davida, dia mpanolo-tsaina, lehilahy hendry sy be fahalalana izy; Jahiela, zanak'i Hakamonì, no teo amin'ny zanaky ny mpanjaka. 	
13O	27	33	0,00000	 Akitofela dia mpanolo-tsaina ny mpanjaka, ary Kosaì, Arkeana, dia sakaizan'ny mpanjaka; 	
13O	27	34	0,00000	 manarakaraka an'i Akitofela dia Joiadà, zanak'i Banaiasa, sy Abiatara. Joaba no komandin'ny tafiky ny mpanjaka.	
13O	28	1	0,00000	[HAFATR'I DAVIDA MOMBA NY FANAOVANA NY TEMPOLY] Novorin'i Davida tany Jerosalema avokoa ny lehibe amin'Israely, dia ny lohan'ny foko, ny lehiben'ny antokony mpanompo ny mpanjaka, ny tompon'arivo, ny tompon-jato, ny tonian'ny fananana sy ny biby fiompin'ny mpanjaka, sy ny zanany mbamin'ny mpitandrina sy ny olo-mahery, ny miaramila mahery rehetra. 	
13O	28	2	0,00000	 Dia nitsangana Davida mpanjaka ka nanao hoe: Mihainoa ahy, ry rahalahiko amam-bahoakako! Izaho efa nikendry ny hanao trano fitsaharana ho an'ny fiaran'ny Faneken'ny Tompo sy ho fandiavan-tongotry ny Andriamanitsika, sady namonona ny ho enti-manao azy.	
13O	28	3	0,00000	 Fa hoy Andriamanitra tamiko: Tsy hanao trano ho an'ny anarako hianao, fa lehilahy mpiady ary nandatsa-dra.	
13O	28	4	0,00000	 Nofidin'ny Tompo Andriamanitr'Israely aho tamin'ny ankohonan'ny raiko rehetra, ho mpanjaka amin'Israely mandrakizay. Satria Jodà no nofidiny ho mpanjaka, ary tamin'ny taranak'i Jodà, ny ankohonan'ny raiko no nofidiny; tamin'ny ankohonan'ny raiko, izaho no nankasitrahany hampanjakainy amin'Israely.	
13O	28	5	0,00000	 Tamin'ny zanako rehetra kosa, - fa nomen'ny Tompo zanaka maro aho, - Salomona zanako no nofidiny, mba hampipetraka azy amin'ny seza fiandrianan'ny fanjakan'ny Tompo amin'Israely.	
13O	28	6	0,00000	 Hoy izy tamiko: Salomona zanakao no hanao ny tranoko sy ny kianjako; fa nofidiko ho zanako izy; ary ho toy ny ray ho azy aho.	
13O	28	7	0,00000	 Hohamafisiko ho mandrakizay ny fanjakany, raha mifikitra amin'ny fanarahana ny didiko amam-pitsipiko, tahaka ny amin'izao anio izao, izy.	
13O	28	8	0,00000	 Ary ankehitriny, eto imason'Israely rehetra, fiangonan'ny Tompo, sy eto anatrehan'Andriamanitrareo rehetra, mba hanananareo ity tany soa ity, sy hamindranareo azy ho lovan'ny fara mandimby anareo mandrakizay.	
13O	28	9	0,00000	 Ary hianao, ry Salomona, zanako, mahalala an'Andriamanitry ny rainao, ka manompoa azy amin'ny fo mazava sy amin'ny fanahy mazoto, fa Iaveh dia mandinika ny fo rehetra sy maninteraka ny hevitry ny saina rehetra. Raha mitady azy hianao, dia hety ho hitanao izy; fa raha mandao azy kosa hianao, dia hariany mandrakizay. 	
13O	28	10	0,00000	 Diniho ary izao, fa nofidin'ny Tompo hianao, hanao trano ho fitoerany masina, ka mahereza àry miasa.	
13O	28	11	0,00000	 Dia nomen'i Davida an'i Salomona zanany ny mariky ny alo-baravarana, ny trano, ny efitry ny rakitra, ny efitra ambony, ny efitra anatiny miray amin'io, ny efitry ny fanoneram-pahotana, 	
13O	28	12	0,00000	 mbamin'ny marika rehetra izay efa tao an-tsainy, momba ny kianjan'ny tranon'ny Tompo sy ny efitra rehetra amin'ny manodidina, ho an'ny rakitry ny tranon'Andriamanitra sy ny rakitry ny fitoerana masina, 	
13O	28	13	0,00000	 ho an'ny antokon'ny mpisorona sy ny Levita, ho an'ny raharaha rehetra momba ny fanompoana ao an-tranon'ny Tompo. 	
13O	28	14	0,00000	 Ny mariky ny fanaka volamena, mbamin'ny lanjan'ny volamena hanaovana ny fanaka rehetra isan-tokom-panompoana; ny mariky ny fanaka volafotsy rehetra, mbamin'ny lanjany hanaovana ny fanaka rehetra isan-tokom-panompoana; 	
13O	28	15	0,00000	 ny lanjan'ny fanaovan-jiro volamena mbamin'ny lalampy volamena momba azy, araka ny lanjany isam-panaovan-jiro sy isan-dalampy momba azy; ary ny lanjan'ny fanaovan-jiro volafotsy, araka ny lanjany isam-panaovan-jiro; 	
13O	28	16	0,00000	 ny lanjan'ny volamena hanaovana ny latabatry ny mofo alahatra, isan-databatra; ny volafotsy hanaovana ny latabatra volafotsy; 	
13O	28	17	0,00000	 ny mariky ny fitrebika, ny jogy, ny kopy volamena madio, ny siny volamena, mbamin'ny lanjany avy isan-tsiny; ny siny volafotsy, mbamin'ny lanjany avy isan-tsiny; 	
13O	28	18	0,00000	 ny modelin'ny otelin'ny zava-manitra hatao amin'ny volamena voadio, araka ny lanjany; ny modelin'ny kalesin'Andriamanitra, ny kerobima volamena mivelatra elatra manarona ny fiaran'ny faneken'ny Tompo. 	
13O	28	19	0,00000	 Izany rehetra izany, hoy Davida, ny asa rehetra amin'izany marika izany, dia nampahafantarin'ny Tompo ahy, tamin'ny soratra nosoratan'ny tànany, tonga atý amiko.	
13O	28	20	0,00000	 Ary hoy Davida tamin'i Salomona zanany: Matanjaha! Mahereza! Miasà. Ary aza matahotra na manam-badi-po, fa Iaveh Andriamanitra, Andriamanitra homba anao; tsy handao anao izy, na hahafoy anao, mandra-pahavitan'ny asa rehetra momba ny fanompoana ao an-tranon'ny Tompo. 	
13O	28	21	0,00000	 Indreo homba anao ny antokon'ny mpisorona sy ny Levita ho amin'ny fanompoana rehetra ao an-tranon'Andriamanitra; homba anao, hahavitana izao karazan'asa rehetra izao, ireo olo-mazoto sy mahay, hanaovana ny taozavatra rehetra; ary koa ny lehibe sy ny vahoaka vonon-kanatanteraka ny didinao rehetra.	
13O	29	1	0,00000	[ZAVATRA NATERIN'NY OLONA AN-TSITRA-PO HANAOVANA NY TEMPOLY - VAVAKA NATAON'I DAVIDA - NY NANANDRATANA AN'I SALOMONA - NY NAHAFATESAN'I DAVIDA] Ary hoy Davida mpanjaka tamin'ny fiangonana rehetra: Salomona zanako, ilay hany nofidin'Andriamanitra, dia mbola tanora sy osa, ary ny asa hatao dia lehibe, fa tsy lapa ho an'olombelona ity, fa ho an'ny Tompo Andriamanitra. 	
13O	29	2	0,00000	 Nanao izay tratry ny aiko aho namonona izay hanaovana ny tranon'Andriamanitra, dia volamena hanaovana ny fanaka volamena, volafotsy hanaovana ny fanaka volafotsy, varahina hanaovana ny fanaka varahina, vy hanaovana ny fanaka vy, hazo hanaovana ny fanaka hazo, vato berila sy vato fandatsaka an-tranontranony, vato fanao ravaka sy samihafa volo, vato soa isan-karazany, ary vato marbra ankabetsahany. 	
13O	29	3	0,00000	 Ary koa, noho ny fitiavako ny tranon'Andriamanitra, ho fanampin'izay rehetra nomaniko hanaovana ny fitoerana masina, 	
13O	29	4	0,00000	 dia talenta volamena telo arivo, ny volamena avy any Ofira; talenta volafotsy voadio fito arivo, hapetraka amin'ny atin'ny rindrin'ny efi-trano; 	
13O	29	5	0,00000	 ny volamena hanaovana fanaka volamena, ny volafotsy hanaovana fanaka volafotsy, mbamin'izay asa samihafa rehetra hataon'ny tànan'ny mpanao taozavatra. Iza ary no mba mazoto hanome fanatitra an-tsitra-po koa anio, ho an'ny Tompo? 	
13O	29	6	0,00000	 Dia nanolotra fanatitra an-tsitra-po ny loham-pianakaviana, ny loham-pokon'Israely, ny tompon'arivo, ny tompon-jato ary ny tonian-draharahan'ny mpanjaka. 	
13O	29	7	0,00000	 Ka izao no nomeny hanaovana ny asa amin'ny tranon'Andriamanitra: talenta volamena dimy arivo, darika iray alina, talenta volafotsy iray alina; talenta varahina valo arivo sy iray alina, talenta vy iray hetsy. 	
13O	29	8	0,00000	 Izay nanam-bato soa, nanolotra izany teo am-pelatanan'i Jahiela Gersonita, ho rakitry ny tranon'ny Tompo. 	
13O	29	9	0,00000	 Nahafaly ny vahoaka ny fanatiny an-tsitra-po, satria tamim-po mazava no nanaovany an'izany fanatitra izany ho an'ny Tompo. Davida mpanjaka koa faly dia faly tamin'izany.	
13O	29	10	0,00000	 Dia nisaotra an'ny Tompo teo anatrehan'ny fiangonana rehetra Davida, ka hoy Davida: Isaorana mandrakizay mandrakizay anie hianao, ry Iaveh, Andriamanitr'Israely rainay. 	
13O	29	11	0,00000	 Anao, ry Iaveh, ny fahalehibeazana, ny fahefana, ny fahamendrehana, ny famirapiratana ary ny voninahitra; fa anao izay rehetra any an-danitra sy etý an-tany; anao, ry Iaveh, ny fanjakana, anao ny fisandratana ambony lavitra noho ny zavatra rehetra! 	
13O	29	12	0,00000	 Hianao no ihavian'ny harena amam-boninahitra, hianao no manjaka amin'izao rehetra izao; eo an-tànanao ny hery amam-pahefana, ary ny tànanao no manome ny halehibeazana amam-pahamafisana ny zavatra rehetra. 	
13O	29	13	0,00000	 Koa ankehitriny, ry Andriamanitray ô, hianao no derainay, ary ny anaranao be voninahitra no ankalazainay. 	
13O	29	14	0,00000	 Fa zinona moa aho, ary zinona ny vahoakako no hanam-pahefana sy hery mba hanao an-tsitra-po fanatitra toy izao? Hianao no ihavian'ny zavatra rehetra; ary ny noraisinay avy teo an-tànanao ihany no natolotray anao. 	
13O	29	15	0,00000	 Ka izahay dia vahiny sy voanjo ihany eo anatrehanao, tahaka ny razanay rehetra; ary ny androany eto an-tany dia tahaka ny aloka ihany, ka tsy misy azo antenaina. 	
13O	29	16	0,00000	 Ry Iaveh Andriamanitray ô, izao harena rehetra novononinay hanaovan-trano ho anao, ho an'ny anaranao masina izao, dia ny tànanao no ihaviany; anao ny zavatra rehetra. 	
13O	29	17	0,00000	 Fantatro, ry Andriamanitro ô, fa mandinika ny fo hianao, ary tia ny hitsim-po, ka an-tsitra-po no nanaovako izao fanatitra rehetra izao amin'ny fahitsian'ny foko; ary amin-kafaliana koa ankehitriny no ahitako ny vahoakako etoana, samy manolotra an-tsitra-po ny fanatiny ho anao. 	
13O	29	18	0,00000	 Ry Iaveh, Andriamanitr'i Abrahama sy Isaaka ary Israely razanay ô, tahirizo mandrakizay izany mba ho fomban'ny hevitra ao am-pon'ny vahoakanao, ary tano hitodika aminao ny fony. 	
13O	29	19	0,00000	 Salomona zanako, omeo fo mazava hitandrina ny didinao aman-pitsipikao sy lalànao, mba hanarahany azy rehetra, sy hanaovany ny lapa izay efa namononako zavatra. 	
13O	29	20	0,00000	 Ny fiangonana rehetra koa nilazan'i Davida hoe: Samia hianareo misaotra an'ny Tompo Andriamanitrareo. Ka dia nisaotra an'ny Tompo Andriamanitry ny razany, ny fiangonana rehetra, sady niondrika izy ireo, sy niankohoka teo anatrehan'ny Tompo sy teo anatrehan'ny mpanjaka. 	
13O	29	21	0,00000	 Ny ampitson'izany andro izany, dia namono zavatra natao sorona ho an'ny Tompo izy ireo, sy nanolotra sorona dorana ho an'ny Tompo: ombalahy arivo, ondralahy arivo, ary zanak'ondry arivo, mbamin'ny fanatitra araraka fanao, ary sorona hafa be dia be, ho an'Israely rehetra. 	
13O	29	22	0,00000	 Nihinana sy nisotro teo anatrehan'ny Tompo tamin-kafaliana lehibe izy ireo, tamin'izay andro izay. Salomona zanak'i Davida nantsoiny ampahibemaso fanindroany ho mpanjaka sy nohosorany ho mpanapaka teo anatrehan'ny Tompo, ary Sadaoka koa nohosorany ho mpisorona. 	
13O	29	23	0,00000	 Nipetraka teo amin'ny seza fiandrianan'ny Tompo Salomona, ho mpanjaka dimbin'i Davida rainy, sady nambinina izy ary nankatoavin'Israely rehetra. 	
13O	29	24	0,00000	 Nanoa an'i Salomona mpanjaka avokoa ny mpifehy sy ny lehilahy mahery rehetra, hatramin'ireo zanak'i Davida mpanjaka rehetra. 	
13O	29	25	0,00000	 Ny fiandrianan'i Salomona nasandratry ny Tompo ho ambony indrindra teo imason'Israely rehetra, ny fanjakany nomeny voninahitra mihoatra noho ny an'ny mpanjaka talohany teo amin'Israely rehetra. 	
13O	29	26	0,00000	 Nanjaka tamin'Israely rehetra Davida zanak'Isaia. 	
13O	29	27	0,00000	 Efapolo taona no andro nanjakany tamin'Israely: fito taona izy nanjaka tao Hebrona; ary telo amby telopolo taona tao Jerosalema. 	
13O	29	28	0,00000	 Efa tratra antitra tsara sady voky andro sy harena amam-boninahitra izy vao maty, ary Salomona zanany no nanjaka nandimby azy. 	
13O	29	29	0,00000	 Ny asan'i Davida mpanjaka, na ny voalohany na ny farany, dia indro fa voasoratra ao amin'ny tantaran'i Samoela mpahita sy amin'ny tantaran'i Gada mpahita, 	
13O	29	30	0,00000	 mbamin'ny zava-drehetra momba ny fanjakany, sy ny asa nataony tamin-kerim-po sy ny fiovaovan-toetra nahazo azy sy nahazo an'Israely sy ny fanjakana rehetra an-tany hafa.	
14O	1	1	0,00000	[NY SORONA NATERIN'I SALOMONA TANY GABAONA - NY NANOMEZAN'ANDRIAMANITRA FAHENDRENA AZY - NY HARENY] Niorina mafy tamin'ny fanjakana Salomona zanak'i Davida; nomba azy Iaveh Andriamaniny, ka nanandratra azy ho amin'ny ambaratonga ambony indrindra.	
14O	1	2	0,00000	 Ary nisy didy nomen'i Salomona ho an'Israely rehetra, dia ny tompon'arivo, ny tompon-jato, ny mpitsara, ny filohany rehetra teo amin'Israely ary ny loham-pianakaviana. 	
14O	1	3	0,00000	 Ka niara-niakatra tamin'ny fiangonana rehetra Salomona ho any amin'ny fitoerana avo any Gabaona. Fa tao ny trano lay fihaonan'Andriamanitra nataon'i Moizy, mpanompon'ny Tompo, tany an'efitra; 	
14O	1	4	0,00000	 ny fiaran'Andriamanitra kosa efa nafindran'i Davida, avy any Kariathiarima ho any amin'ny fitoerana namboariny ho azy; satria efa nanangan-day ho azy tany Jerosalema izy. 	
14O	1	5	0,00000	 Ilay otely varahina nataon'i Beseleela, zanak'i Orì, zanak'i Hora, dia tany koa, teo anoloan'ny tabernaklan'ny Tompo. Nitady an'ny Tompo tany Salomona sy ny fiangonana. 	
14O	1	6	0,00000	 Dia tao ihany, teo ambonin'ilay otely varahina, teo anoloan'ny Tompo, akaikin'ny trano lay fihaonana, no nanoloran'i Salomona sorona dorana arivo.	
14O	1	7	0,00000	 Nony alina, niseho tamin'i Salomona Andriamanitra, ka nanao taminy hoe: Angataho izay tianao homeko anao. 	
14O	1	8	0,00000	 Dia hoy ny navalin'i Salomona an'Andriamanitra: Hatsaram-po lehibe no nasehonao tamin'i Davida raiko, ary izaho no nampanjakainao handimby azy. 	
14O	1	9	0,00000	 Koa ankehitriny, Iaveh Andriamanitra ô, aoka ho tanteraka ny teninao tamin'i Davida raiko, fa efa nataonao mpanjaka amin'ny vahoaka maro toy ny vovon-tany aho. 	
14O	1	10	0,00000	 Omeo fahendrena amam-pahazavan-tsaina aho hahaizako ny tokony hataoko eo anatrehan'ny vahoakanao. Fa iza no hahay mitsara ny vahoakanao, dia izao vahoaka be dia be izao?	
14O	1	11	0,00000	 Ary hoy Andriamanitra tamin'i Salomona: Satria izany no ao am-ponao, fa tsy vola aman-karena no nangatahinao, na voninahitra, na ny ain'ny fahavalonao, ary tsy nangatahinao ny ho lava fiainana aza, fa ny fahendrena amam-pahazavan-tsaina no nangatahinao ho anao, hitsaranao ny vahoakako izay nananganako anao ho mpanjaka; 	
14O	1	12	0,00000	 koa omeko anao ny fahendrena amam-pahazavan-tsaina. Homeko anao ny vola aman-karena mbamin'ny voninahitra; ny mpanjaka talohanao tsy nisy nanana toy izany; ny any aoriana tsy hisy hanana toy izany. 	
14O	1	13	0,00000	 Avy tao amin'ny fitoerana avo tao Gabaona sy tao amin'ny trano lay fihaonana Salomona, dia nody tany Jerosalema, ary nanjaka tamin'Israely. 	
14O	1	14	0,00000	 Nanangona kalesy amam-pitaingin-tsoavaly Salomona, ka nanan-kalesy efa-jato sy arivo, sy mpitaingin-tsoavaly roa arivo sy iray alina, izay napetrany tamin'ireo tanàna fitoeran-kalesy, sy tao Jerosalema akaikin'ny mpanjaka. 	
14O	1	15	0,00000	 Ny volafotsy amam-bolamena tany Jerosalema, nataon'ny mpanjaka an-kabetsahana tahaka ny vato; ny sedera nataony maro toy ny amontana maniry eny an-tany lemaka. 	
14O	1	16	0,00000	 Avy any Ejipta no nihavian'ny soavalin'i Salomona, antokony iray tamin'ny mpandranton'ny mpanjaka no nandeha naka azy amin'andiany, araka ny vidiny efa nifanekena: 	
14O	1	17	0,00000	 volafotsy enin-jato sikla no fahazoana mampakatra sy mamoaka kalesy iray avy tany Ejipta, ary dimampolo amby zato sikla no fahazoana soavaly iray. Fa torak'izany ihany koa no nitondran'izy ireo ho an'ny mpanjakan'ny Heteana rehetra sy ny mpanjakan'i Siria. 	
14O	1	18	0,00000	 Nikasa hanao trano ho an'ny anaran'ny Tompo sy lapa ho an'ny tenany Salomona.	
14O	2	1	0,00000	[NY NIOMANAN'I SALOMONA HANAO NY TEMPOLY] Nanisa olona fito alina Salomona hitondra ny entana, valo alina hipai-bato eny an-tendrombohitra, ary enin-jato amby telo arivo hitandrina an'ireo.	
14O	2	2	0,00000	 Naniraka tany amin'i Hirama mpanjakan'i Tira Salomona, hilaza hoe: Ataovy amiko ny nataonao tamin'i Davida raiko, izay nampanateranao sedera hanaovany trano hipetrahany.	
14O	2	3	0,00000	 Fa indro aho manangana trano ho an'ny anaran'ny Tompo Andriamanitro, izay hohamasiniko ho azy, mba handoroana zava-manitra tsara fofona eo anatrehany, hasiana ny mofo apetraka tsy tapaka, hanolorana ny sorona doran'ny maraina sy ny hariva, sy amin'ny sabata, ny voalohan'ny volana, ny fetin'ny Tompo Andriamanitray, araka ny lalàna voadidy harahin'Israely mandrakizay.	
14O	2	4	0,00000	 Ny trano hataoko dia tsy maintsy ho lehibe, satria lehibe noho ny andriamanitra rehetra ny Andriamanitray. 	
14O	2	5	0,00000	 Fa iza aza moa no hahay manao trano ho azy, fa ny lanitra sy ny lanitry ny lanitra aza tsy omby azy? Ary iza moa aho no hanao trano ho azy, afa-tsy ny mba handoroana zava-manitra eo anatrehany ihany? 	
14O	2	6	0,00000	 Koa ankehitriny aho aniraho lehilahy anankiray miasa volamena amam-bolafotsy, sy varahina amam-by, jaky mena, lamba mena antitra sy jaky ary mahay sarin-javatra sokirina, hiara-miasa amin'ireo olo-mahay zavatra izay atý amiko atý Jodà sy Jerosalema, efa nomanin'i Davida raiko. 	
14O	2	7	0,00000	 Ampanatero hazo sedera sy sipresa ary santala avy any Libàna aho; satria fantatro fa mahay mikapa hazo any Libana ny mpanomponao. Ny mpanompoko hiaraka amin'ny mpanomponao, 	
14O	2	8	0,00000	 mba hamonona hazo betsaka ho ahy, fa ho lehibe sy tsara higagana ny trano hataoko. 	
14O	2	9	0,00000	 Ary indro fa izao no homeko ho sakafon'ny mpanomponao mikapa hazo, izay hikapa ny hazo: varimbazaha roa alina kora, orja roa alina kora, divay roa alina bata, diloilo roa alina bata.	
14O	2	10	0,00000	 Dia izao no navalin'i Hirama mpanjakan'i Tira tao amin'ny taratasy nampitondrainy an'i Salomona: Noho ny fitiavan'ny Tompo ny vahoakany no nananganany anao ho mpanjakany. 	
14O	2	11	0,00000	 Ary hoy Hirama: Isaorana anie Iaveh Andriamanitr'Israely izay nanao ny lanitra sy ny tany, noho ny nanomezany an'i Davida zanaka hendry, malina, mazava saina, izay hanao trano ho an'ny Tompo ary trano-mpanjaka ho an'ny tenany. 	
14O	2	12	0,00000	 Koa ankehitriny dia indro irahiko ho atý aminao Ingahy Hirama, lehilahy mahay zavatra sady manan-tsaina, 	
14O	2	13	0,00000	 zanaky ny vehivavy taranak'i Dàna sy ny lehilahy Tiriana, mahay miasa volamena amam-bolafotsy, sy varahina amam-by, ary vato aman-kazo, jaky mena, jaky volomparasy, lamba mena antitra, rongony madinika, mahay sary sokirina isan-karazany, mahavita zavatra araka izay marika aseho azy, na inona na inona, hiara-kiasa amin'ireo olo-mahay zavatra atý aminao, mbamin'ireo olo-mahay zavatra tamin'i Davida tompoko rainao. 	
14O	2	14	0,00000	 Ary ankehitriny ny varimbazaha sy ny orja, mbamin'ny diloilo aman-divay, voalazan'ny tompoko, dia aoka hampitondrainy ny mpanompony. 	
14O	2	15	0,00000	 Ary dia hikapa hazo any Libàna, araka izay rehetra ilainao, izahay, sy handefa azy ambony zahatra amin'ny ranomasina hatrany Jope, dia hianao kosa no hampiakatra azy eo ho any Jerosalema. 	
14O	2	16	0,00000	 Ary nisain'i Salomona araka ny nanisan'i Davida rainy azy, ny lehilahy hafa firenena rehetra teo amin'ny tanin'Israely: dia nisy enin-jato sy telo arivo amby dimy alina sy iray hetsy ny isany. 	
14O	2	17	0,00000	 Ka nalainy tamin'ireo ny fito alina hitondra entana, ny valo alina hipai-bato eny an-tendrombohitra, ary ny enin-jato sy telo arivo nataony mpitandrina hampiasa ny vahoaka.	
14O	3	1	0,00000	[NY NANAOVANA NY TEMPOLY: HABENY MANONTOLO - EFI-TRANO FIDIRANA - FITOERANA MASINA INDRINDRA - KEROBIMA - EFITRA LAMBA - NY ANDRY ROA - KAPOAKA MASINA - FANAKA SAMIHAFA] Dia natombok'i Salomona ny fanaovana ny tranon'ny Tompo tao Jerosalema, amin'ny tendrombohitra Moria, izay efa natoro an'i Davida rainy, dia amin'ny toerana efa voaoman'i Davida teo amin'ny famoloan'i Ornàna, Jeboseana. 	
14O	3	2	0,00000	 Tamin'ny andro faharoan'ny volana faharoa, taona fahefatra nanjakany, no nanombohany hanao azy. 	
14O	3	3	0,00000	 Toy izao no fototra nanorenan'i Salomona ny tranon'Andriamanitra: Enimpolo hakiho, araka ny hakiho fandrefesana taloha ny lavany; ary roapolo hakiho ny sakany. 	
14O	3	4	0,00000	 Ny lavarangana fidirana izay eo anoloan'ny halavan'ny trano dia roapolo hakiho ny lavany, araka ny sakan'ny trano, ary roapolo amby zato hakiho ny hahavony; nopetahan'i Salomona volamena madio ny atiny. 	
14O	3	5	0,00000	 Ny trano lehibe nopetahany hazo sipresa, dia nopetahany volamena madio, nasainy hasiana sarin-drofia aman-tongàlika nosokirina. 	
14O	3	6	0,00000	 Nopetahany vato soa ny trano handravahana azy, ary ny volamena dia ny avy any Parvaima. 	
14O	3	7	0,00000	 Nopetahany volamena ny trano, dia ny sakamandimby, ny tolana, ny rindrina, ny varavarana, ary nasiana Kerobima nosokirina ny rindrina. 	
14O	3	8	0,00000	 Dia nataony ny efi-trano masina indrindra: roapolo hakiho araka ny sakan'ny trano, ny halavany, ary roapolo hakiho ny sakany. Nopetahany volamena madio io, nahalaniana talenta volamena enin-jato, 	
14O	3	9	0,00000	 ary dimampolo sikla ny lanjan'ny hombo volamena. Ny efi-trano ambony nopetahany volamena koa. 	
14O	3	10	0,00000	 Nanao kerobima roa, taozavatra voasokitra, tao amin'ny efi-trano masina indrindra, ary nopetahany volamena ireo. 	
14O	3	11	0,00000	 Roapolo hakiho no halavan'ny elatr'ireo kerobima ireo. Ny elatra anankiray amin'ny voalohany, dimy hakiho no halavany, dia mipaka amin'ny rindrin-trano, ary ny elany anankiray, dimy hakiho, dia mifanendry amin'ny elatry ny kerobima iray; 	
14O	3	12	0,00000	 ny elatra anankiray amin'ny kerobima faharoa dimy hakiho, dia mipaka amin'ny rindrin-trano, ary ny elany anankiray, dimy hakiho, mifanendry amin'ny elatry ny kerobima anankiray. 	
14O	3	13	0,00000	 Dia roapolo hakiho no halavan'ny elatr'ireo kerobima ireo, mivelatra. Nijoro tamin'ny tongony izy; ary manatrika ny trano ny tarehiny.	
14O	3	14	0,00000	 Jaky volomparasy, jaky mena, lamba mena antitra ary rongony madinika no nataony salobona, ka nasiany kerobima vita amboradara. 	
14O	3	15	0,00000	 Nanao andry roa teo anoloan'ny trano izy, dimy amby telopolo hakiho avy no hahavony, dimy hakiho ny loha andry tao an-tampony. 	
14O	3	16	0,00000	 Nanao tongàlika, toy ny ao amin'ny loha andry; ary nanao voan'ampongabendanitra zato izy, nataony teo amin'ny tongàlika. 	
14O	3	17	0,00000	 Dia natsangany teo anoloan'ny tempoly ny andry, ny iray teo an-kavanany, ny iray teo an-kaviany. Ilay teo an-kavanana nataony hoe Jakina ary ny eo an-kavia, Booza.	
14O	4	1	0,00000	[NY FANAKA MOMBA NY TEMPOLY] Nanao otely varahina anidina Salomona, roapolo hakiho ny halavany, roapolo hakiho ny sakany, ary folo hakiho ny hahavony.	
14O	4	2	0,00000	 Nanao ranomasina anidina izy: folo hakiho ny haben'ny vavany ary boribory izy manontolo; dimy hakiho ny hahavony, ary kofehy telopolo hakiho no maharefy azy manodidina.	
14O	4	3	0,00000	 Nisy sarin'omby folo isaky ny iray hakiho manodidina azy, teo ambanin'ny molony, voalahatra roa an-dàlana izy ka nahodidina ity ranomasina hatrany. Ireo omby ireo, dia indray natao anidina tamin'ity ranomasina.	
14O	4	4	0,00000	 Nipetraka tambonin'ny omby roa ambin'ny folo io ranomasina io; ny telo nitodika nianavaratra, ny telo nitodika niankandrefana, ny telo nitodika nianatsimo, ary ny telo nitodika niantsinanana; ny ranomasina nitaingina teo amboniny, ary ny tapa-batany aoriana rehetra, dia tao ampovoany.	
14O	4	5	0,00000	 Vody voampelatànana ny hateviny, tahaka ny an'ny kopy ny molony, toy ny vonin-disy, ary rano telo arivo bata no laniny.	
14O	4	6	0,00000	 Nanao tavin-drano folo izy, ho fidiovana; ny dimy nataony teo amin'ny havanana, ny dimy teo amin'ny havia; ireo natao fanasana ny zavatra hatolotra ho sorona dorana. Ny ranomasina natao fidiovan'ny mpisorona.	
14O	4	7	0,00000	 Nanao ny fanaovan-jiro volamena folo, araka ny voadidy momba azy izy, ka napetrany teo amin'ny tempoly: Ny dimy teo amin'ny havanana, ny dimy teo amin'ny havia.	
14O	4	8	0,00000	 Nanao latabatra folo izy, napetrany teo amin'ny tempoly: ny dimy teo amin'ny havanana, ny dimy teo amin'ny havia. Nanao kopy volamena zato izy. 	
14O	4	9	0,00000	 Nanao ny kianjan'ny mpisorona sy ny kianja lehibe mbamin'ny vavahady izy. 	
14O	4	10	0,00000	 Napetrany teo amin'ny havanana, eo amin'ny atsinanana somary atsimo ilay ranomasina. 	
14O	4	11	0,00000	 Ary Hirama nanao ny vilany, ny sotron-davenona sy ny kopy. Dia vitan'i Hirama ny asa nataony ho an'i Salomona mpanjaka tao amin'ny tranon'Andriamanitra: 	
14O	4	12	0,00000	 ny andry roa, ny boriboriny mbamin'ny loha andry, izay ao an-tampon'ny andry, ny harato roa manarona ny boriboriny roa amin'ny loha andry, teo an-tampon'ny andry, 	
14O	4	13	0,00000	 ny voan'ampongabendanitra efa-jato tamin'ny harato roa, voan'ampongabendanitra an-dalana roa isan-karato, hanaronana ny boribory roa amin'ny loha andry eo ambonin'ny andry. 	
14O	4	14	0,00000	 Nanao ny tongotra, mbamin'ny tavin-drano tambonin'ny tongotra izy, 	
14O	4	15	0,00000	 ary ny ranomasina, mbamin'ireo omby roa ambin'ny folo tambaniny, 	
14O	4	16	0,00000	 ny vilany, ny sotron-davenona, ny fitrebika. Nanao ireo fanaka rehetra ireo ingahy Hirama ho an'i Salomona mpanjaka, ho an'ny tranon'ny Tompo: varahina manganohano ireo zavatra ireo. 	
14O	4	17	0,00000	 Tao amin'ny tany lemak'i Jordany amin'ny tany be tanimanga, anelanelan'i Sokota sy Saredà, no nampanaovan'ny mpanjaka anidina azy. 	
14O	4	18	0,00000	 Be dia be ireo fanaka rehetra nataon'i Salomona ireo, ka tsy notsapaina ho fantatra marina izay lanjan'ny varahina. 	
14O	4	19	0,00000	 Ary nataon'i Salomona ny fanaka rehetra ho an'ny tranon'Andriamanitra, dia ny otely volamena, ny latabatra fametrahana ny mofo alahatra. 	
14O	4	20	0,00000	 Ny fanaovan-jiro mbamin'ny lalampiny volamena madio, hampirehetina eo anoloan'ny fitoerana masina, araka ny lalàna, 	
14O	4	21	0,00000	 ny voniny, ny lalampiny, ny hetin-jiro volamena, volamena madio indrindra, 	
14O	4	22	0,00000	 ny antsy, ny kopy, ny tasy, ny fanembohana, volamena madio, ny lela varavarana volamena, hanaovana ny varavarana ao anatin'ny trano, ao amin'ny fidirana ho ao amin'ny fitoerana masina indrindra, ary hanaovana ny varavaran'ny trano ao amin'ny fidirana ho ao amin'ny tempoly.	
14O	5	1	0,00000	[FITOKANANA NY TEMPOLY] Toy izany no nahavitan'ny voa-javatra rehetra nataon'i Salomona amin'ny tranon'ny Tompo. Dia nalain'i Salomona ny zavatra rehetra natokan'i Davida rainy, sy ny volafotsy amam-bolamena mbamin'ny fanaka rehetra ka nataony tao amin'ny rakitry ny tranon'ny Tompo.	
14O	5	2	0,00000	 Tamin'izay dia novorin'i Salomona tany Jerosalema ny loholon'Israely sy ny lohan'ny isam-poko rehetra, ary ny loham-pianakavian'ny zanak'Israely, hamindra ny fiaran'ny faneken'ny Tompo avy amin'ny tanànan'i Davida, izany hoe any Siona.	
14O	5	3	0,00000	 Koa nivory teo amin'ny mpanjaka ny lehilahy rehetra amin'Israely hanao ny fety, izay natao tamin'ny volana fahafito.	
14O	5	4	0,00000	 Nony tonga ny loholon'Israely rehetra, dia nentin'ny taranak'i Levì ny fiara. 	
14O	5	5	0,00000	 Nafindrany ny fiara mbamin'ny trano lay fihaonana ary ny fanaka masina rehetra tao amin'ny lay, ka ny mpisorona taranak'i Levì no nitondra azy. 	
14O	5	6	0,00000	 Salomona mpanjaka sy ny fiangonan'Israely rehetra izay nantsoiny ho eo aminy, dia samy teo anoloan'ny fiara avokoa. Namono ondry sy omby natao sorona izy ireo ary tsy azo isaina na tombanana fa maro loatra. 	
14O	5	7	0,00000	 Dia nentin'ny mpisorona ny fiaran'ny faneken'ny Tompo, ho ao amin'ny fitoerany, ao amin'ny fitoerana masin'ny trano, amin'ny fitoerana masina indrindra, teo ambanin'ny elatry ny kerobima. 	
14O	5	8	0,00000	 Ny elatr'ireo kerobima nivelatra tambonin'ny fitoeran'ny fiara dia nanaloka ny fiara mbamin'ny baony teo amboniny. 	
14O	5	9	0,00000	 Lava be ny bao, ka hita ny lohany, raha eo anoloan'ny fitoerana masina, lavidavitry ny fiara, fa raha any ivelany no tsy tazana izy. Dia tao mandrak'androany ny fiara. 	
14O	5	10	0,00000	 Tao anatin'ny fiara, dia tsy nisy afatsy ny takelaka roa napetrak'i Moizy tao, tany Horeba, fony Iaveh nanao fanekena tamin'ny Zanak'Israely, tamin'ny nivoahany avy tany Ejipta.	
14O	5	11	0,00000	 Tamin'ny fotoana nivoahan'ny mpisorona avy tao amin'ny fitoerana masina, - fa ny mpisorona rehetra nanatrika teo dia samy nanamasina ny tenany avokoa fa tsy voatana ny filaharan'ny isan-tokony, 	
14O	5	12	0,00000	 ny Levita mpihira rehetra, Asafa, Hemàna, Iditòna, mbamin'ny zanany aman-drahalahiny, samy nitafy rongony madinika, dia nitsangana teo atsinanan'ny otely, nitondra kipantsona sy valiha ary harpa, ary teo anilany ny mpisorona roapolo amby zato, samy nitsoka trompetra; - 	
14O	5	13	0,00000	 nony niray feo hankalaza sy hidera an'ny Tompo ireo nitsoka ny trompetra sy ireo nihira, ka nampaneno ny feon'ny trompetra amam-kipantsona mbamin'ny zava-maneno ka nankalaza an'ny Tompo amin'ny teny hoe: Fa tsara izy, fa maharitra mandrakizay ny famindra-pony, tamin'izay dia tonga feno rahona anankiray ny trano, dia ny tranon'ny Tompo. 	
14O	5	14	0,00000	 Ka tsy afa-nijanona tao hanao ny fanompoana ireo mpisorona, noho ny rahona, fa nameno ny tranon'Andriamanitra ny voninahitry ny Tompo.	
14O	6	1	0,00000	[VAVAKA NATAON'I SALOMONA] Tamin'izay, dia hoy Salomona: Tian'ny Tompo ny mitoetra eo amin'ny aizina.	
14O	6	2	0,00000	 Ary nanao trano aho, ka ho fonenanao izy, ary toerana mba hitoeranao mandrakizay. 	
14O	6	3	0,00000	 Rahefa izany, dia nitodika ny fiangonan'Israely ny mpanjaka ary nitso-drano azy, ary ny fiangonan'Israely rehetra dia tafatsangana. Dia hoy izy: 	
14O	6	4	0,00000	 Isaorana anie Iaveh Andriamanitr'Israely fa ny vavany nilaza tamin'i Davida raiko, ary ny tànany nanatanteraka ilay nolazainy hoe: 	
14O	6	5	0,00000	 Hatramin'ny andro namoahako ny vahoakako tany amin'ny tany Ejipta, tsy nisy tanàna nofidiko, teo amin'ny fokon'Israely rehetra, hanaovan-trano hitoeran'ny anarako, ary tsy nisy olona nofidiko ho mpanapaka an'Israely vahoakako; 	
14O	6	6	0,00000	 fa Jerosalema no nofidiko hitoeran'ny anarako, ary Davida no nofidiko hanjaka amin'Israely vahoakako. 	
14O	6	7	0,00000	 Nihevitra hanao trano ho an'ny anaran'ny Tompo Andriamanitr'Israely Davida raiko, 	
14O	6	8	0,00000	 fa hoy Iaveh tamin'i Davida raiko: Noho hianao nihevitra hanao trano ho an'ny anarako, dia zavatra soa ny nanananao izany hevitra izany. 	
14O	6	9	0,00000	 Tsy hianao anefa no hanao ny trano, fa ny zanakao naloaky ny kibonao no hanao ny trano ho an'ny anarako. 	
14O	6	10	0,00000	 Ary notanterahin'ny Tompo ny teny voalazany, fa nisandratra handimby an'i Davida raiko aho, sy mipetraka eo amin'ny seza fiandrianan'Israely, araka ny efa voalazan'ny Tompo, sady efa nanao ny tranon'ny Tompo Andriamanitr'Israely. 	
14O	6	11	0,00000	 Efa napetrako tao ny fiara misy ny faneken'ny Tompo, dia ny fanekena nataon'ny Tompo tamin'ny zanak'Israely.	
14O	6	12	0,00000	 Dia nankeo anoloan'ny otelin'ny Tompo Salomona nanatrika ny fiangonan'Israely rehetra, sady namelatra ny tànany. 	
14O	6	13	0,00000	 Fa nanao lampihazo varahina Salomona, dia natsangany teo afovoan'ny kianja: dimy hakiho ny lavany, dimy hakiho ny sakany, ary telo hakiho ny hahavony. Niakatra teo izy, dia nandohalika nanatrika ny fiangonan'Israely rehetra, sy nanandratra ny tànany hanandrandra ny lanitra, 	
14O	6	14	0,00000	 ary nanao hoe: Iaveh Andriamanitr'Israely o, tsy misy Andriamanitra tahaka anao, na any an-danitra na ety an-tany; mitandrina ny fanekena amam-pamindram-po amin'ny mpanomponao, izay mandeha eo anatrehanao amin'ny fony rehetra hianao. 	
14O	6	15	0,00000	 Toy ny nitandremanao ny teninao tamin'i Davida raiko, mpanomponao, fa notanterahin'ny tànanao ny efa voalazan'ny vavanao, araka izao hita anio izao. 	
14O	6	16	0,00000	 Ary ankehitriny, ry Iaveh Andriamanitr'Israely ô, tanteraho noho ny fitiavanao an'i Davida mpanomponao raiko, ny teny nataonao taminy hoe: Tsy ho lany taranaka eo anatrehako hianao, fa hisy hipetraka eo amin'ny seza fiandrianan'Israely mandrakariva, raha tany ny taranakao mitandrina ny làlana alehany ka mizotra amin'ny làlako toy ny fandehananao eo anatrehako. 	
14O	6	17	0,00000	 Koa aoka ary ho tanteraka, ry Iaveh Andriamanitr'Israely, ny teny nataonao tamin'i Davida mpanomponao.	
14O	6	18	0,00000	 Fa moa dia marina va fa miara-monina amin'ny olombelona ety an-tany Andriamanitra? Indro fa ny lanitra aza, mbamin'ny lanitry ny lanitra tsy omby anao, ka mainka fa ity trano nataoko ity! 	
14O	6	19	0,00000	 Kanefa, ry Iaveh Andriamanitro ô, tsimbino ny vavaka amam-pitarainan'ny mpanomponao, amim-pihainoanao ny antsom-pifaliana amam-pangatahana ataon'ny mpanomponao eo anatrehanao, 	
14O	6	20	0,00000	 ary ny masonao ataovy mihiratra andro aman'alina amin'ity trano ity, dia eto amin'ity toerana voalazanao hametrahana ny anaranao ity, dia henoy ny vavaka ataon'ny mpanomponao eto amin'ity fitoerana ity. 	
14O	6	21	0,00000	 Henoy ny fitarainan'ny mpanomponao sy Israely vahoakanao, raha hivavaka eto amin'ity fitoerana ity. Mihainoa any amin'ny fitoeram-ponenanao any an-danitra; mihainoa dia mamelà heloka. 	
14O	6	22	0,00000	 Raha misy olona manota amin'ny namany, ka asaina hanao fianianana izy, koa tonga mianiana eo anoloan'ny otelinao, eto amin'ity trano ity, 	
14O	6	23	0,00000	 dia mihainoa azy any an-danitra hianao, manefà ary mitsarà ireo mpanomponao ireo, ka manameloha ny meloka manatsingerina amin'ny lohany izay nataony, ary hamarino ny tsy manan-tsiny, mamalý azy araka ny fahamarinany. 	
14O	6	24	0,00000	 Nony resy eo anatrehan'ny fahavalo Israely vahoakanao, noho ny nanotany taminao, raha miverina aminao indray izy sy manome voninahitra ny anaranao, raha manao fivavahana sy fifonana aminao ao anatin'ity trano ity, 	
14O	6	25	0,00000	 dia mihainoa azy hianao any an-danitra, avelao ny fahotan'Israely vahoakanao, ary ampodio amin'ny tany nomenao azy sy ny razany izy. 	
14O	6	26	0,00000	 Nony mihantona ny andro, fa tsy misy ranonorana, noho ny nanotany taminao, raha mivavaka eto amin'ity fitoerana ity izy sy manome voninahitra ny anaranao, sady miala amin'ny fahotany satria nampahorianao: 	
14O	6	27	0,00000	 mihainoa azy hianao any an-danitra, avelao ny fahotan'ny mpanomponao sy Israely vahoakanao, amin'ny fanoroana azy ny làlana tsara tokony halehany; ary alatsaho amin'ny tany nomenao ho lovan'ny vahoakanao, ny ranonorana. 	
14O	6	28	0,00000	 Nony tonga amin'ny tany ny mosary, nony misy ny pesta, nony misy ny roly, ny niela, ny valala, ny hasila, nony ataon'ny fahavalo fahirano ao amin'ny taniny sy eo am-bavahadiny ny vahoakanao, na misy loza inona na misy aretina inona, 	
14O	6	29	0,00000	 raha misy olona iray, raha Israely rehetra vahoakanao, manao vavaka amam-pifonana, ary samy mahalala ny fijaliany amam-pahoriany avy ny olona, ka mamelatra ny tànany manandrify ity trano ity, 	
14O	6	30	0,00000	 dia mihainoa azy hianao any an-danitra amin'ny fitoeran'ny fonenanao, ka mamelà heloka; samy valio araka ny làlany rehetra avy izy, hianao mahalala ny fony, fa hianao irery no mahalala ny fon'ny zanak'olombelona rehetra, 	
14O	6	31	0,00000	 mba hatahorany anao eo am-pizorana amin'ny làlanao mandritra ny andro rehetra hiainany eo ambonin'ny tany nomenao ny razany.	
14O	6	32	0,00000	 Ny amin'ny vahiny, tsy anisan'Israely vahoakanao, fa avy any an-tany lavitra, noho ny anaranao lehibe, ny tànanao mahery ary ny sandrinao ahinjitra, nony tonga hivavaka eto amin'ity trano ity izy, 	
14O	6	33	0,00000	 dia mihainoa azy hianao any an-danitra amin'ny fitoeran'ny fonenanao; tanteraho izay rehetra angatahin'izany vahiny izany aminao, mba ho fantatry ny firenena rehetra ambonin'ny tany ny anaranao, hatahorany anao tahaka an'Israely vahoakanao, ary hahalalany fa antsoina amin'ity trano nataoko ity ny anaranao.	
14O	6	34	0,00000	 Nony hivoaka hiady amin'ny fahavalony, ny vahoakanao manaraka ny làlana andefasanao azy, raha mivavaka mitodika ity tanàna nofidinao ity sy ity trano nataoko ho an'ny anaranao ity, 	
14O	6	35	0,00000	 dia henoy any an-danitra ny vavaka amam-pifonany, ary omeo ny rariny izy.	
14O	6	36	0,00000	 Raha avy izay hanotany aminao, fa tsy misy olombelona tsy manota, ka tezitra aminy hianao, dia manolotra azy amin'ny fahavalony ary ny mpandresy hitondra azy ho babo any an-tany lavitra na akaiky, 	
14O	6	37	0,00000	 raha mieritreritra ao am-pony izy nony mby any amin'ny tany nahababo azy, ka miverina aminao, sy manolotra fifonana aminao, any amin'ny tany nahababo azy, manao hoe: Nanota izahay, nanao ratsy izahay, nahavita heloka izahay, 	
14O	6	38	0,00000	 raha miverina aminao amin'ny fony rehetra sy amin'ny fanahiny rehetra izy, any amin'ny tany nahababo azy, izay nitondrana azy babo, ka mivavaka aminao mitodika atý amin'ny tany nomenao ny razany, atý amin'ny tanàna nofidinao sy atý amin'ny trano nataoko ho an'ny anaranao, 	
14O	6	39	0,00000	 mihainoa hianao any an-danitra any amin'ny fitoeran'ny fonenanao, ny vavaka amam-pifonany, omeo rariny izy, ary avelao ny fahadisoan'ny vahoakanao, izay nataony taminao. 	
14O	6	40	0,00000	 Ary ankehitriny, ry Andriamanitra ô, aoka hahiratan'ny masonao sy hohenoin'ny sofinao ny vavaka atao amin'ity fitoerana ity! 	
14O	6	41	0,00000	 Ankehitriny, ry Iaveh Andriamanitra, aoka hitsangana hianao ho any amin'ny fitoerana fitsaharanao, dia hianao sy ny fiaran'ny herinao! Aoka hitafy famonjena ny mpisoronao, ry Iaveh Andriamanitra, ary aoka hiarana amin'ny hasambarana ny olonao masina. 	
14O	6	42	0,00000	 Aza atosi-boho-tànana ny tavan'ny voahosotrao, ry Iaveh Andriamanitra ô, fa tsarovy ny fahasoavana nomena tamin'i Davida mpanomponao.	
14O	7	1	0,00000	[FANOLORANA SORONA - FISEHOAN'IAVEH TAMIN'I SALOMONA FANINDROANY] Nony tapitra ny vavak'i Salomona, dia nodoran'ny afo avy any an-danitra ny sorona dorana mbamin'ny sorona ary nameno ny trano ny voninahitry ny Tompo.	
14O	7	2	0,00000	 Ka tsy afa-niditra tao an-tranon'ny Tompo ny mpisorona, fa feno ny voninahitry ny Tompo ny tranony. 	
14O	7	3	0,00000	 Nahita ny nilatsahan'ny afo sy ny voninahitry ny Tompo teo ambonin'ny trano ny zanak'Israely rehetra, ka niankohoka tamin'ny tany tamin'ny lampivato, niankohoka nidera an'ny Tompo nanao hoe: Fa tsara izy, fa maharitra mandrakizay ny famindram-pony. 	
14O	7	4	0,00000	 Dia nanolotra sorona teo anatrehan'ny Tompo ny mpanjaka sy ny vahoaka rehetra. 	
14O	7	5	0,00000	 Omby roa arivo amby roa alina, sy ondry roa alina sy iray hetsy, no novonoin'i Salomona mpanjaka natao sorona. Toy izany no nanaovan'ny mpanjaka sy ny vahoaka rehetra ny fitokanana ny tranon'Andriamanitra. 	
14O	7	6	0,00000	 Ny mpisorona nitsangana tamin'ny fitoerany avy, mbamin'ny Levita koa nitondra ny zava-manenon'ny Tompo izay nataon'i Davida mpanjaka, hiderana an'ny Tompo hoe: Fa maharitra mandrakizay ny famindram-pony, raha nankalaza an'ny Tompo tamin'ny alàlan'izy ireo izy. Nitsoka trompetra tandrifin'ireo, ny mpisorona, ary tafatsangana Israely rehetra. 	
14O	7	7	0,00000	 Nohamasinin'i Salomona ny afovoan'ny kianja, eo anoloan'ny tranon'ny Tompo, fa teo no nanolorany ny sorona dorana mbamin'ny saboran'ny sorom-pihavanana, satria tsy omby ny sorona dorana sy ny fanatitra ary ny sabora, ny otely varahina nataony. 	
14O	7	8	0,00000	 Hafitoana no nankalazan'i Salomona ny fety tamin'izany, dia izy mbamin'Israely rehetra, vahoaka zavon-tany hatrany amin'ny hadilàlan'i Emata ka hatrany amin'ny ranon-driakan'i Ejipta. 	
14O	7	9	0,00000	 Nony tamin'ny andro fahavalo, dia nanao ny fivoriana famaranana ny fety izy, fa hafitoana no nanaovany ny fitokanan'ny otely, ary hafitoana no nanaovany ny fety. 	
14O	7	10	0,00000	 Ary tamin'ny andro fahatelo amby roapolon'ny volana fahafito, dia nampodin'i Salomona ho any an-dainy avy ny vahoaka; samy faly sy ravoravo avokoa, noho ny soa nataon'ny Tompo tamin'i Davida, tamin'i Salomona ary tamin'Israely vahoakany. 	
14O	7	11	0,00000	 Vitan'i Salomona ny tranon'ny Tompo sy ny tranon'ny mpanjaka, sady efany soa aman-tsara izay rehetra noheverin'ny sainy hatao tao amin'ny tranon'ny Tompo sy ny tranon'ny mpanjaka. 	
14O	7	12	0,00000	 Ary niseho taminy Iaveh nony alina, ka nanao taminy hoe: Efa nohenoiko ny vavakao, ary efa nofidiko ho trano fanateran-tsorona ity fitoerana ity. 	
14O	7	13	0,00000	 Koa nony hampihantona ny andro aho ka tsy hisy ranonorana, nony asaiko handevona ny tany ny valala, na haniraka ny pesta ho ao amin'ny vahoakako, 	
14O	7	14	0,00000	 raha manetry tena sy mivavaka ary mitady ny tavako ny vahoakako, izay iantsoana ny anarako, ka miala amin'ny lalan-dratsiny, dia hihaino azy aho any an-danitra, hamela ny fahotany aho, sady hahasitrana ny taniny. 	
14O	7	15	0,00000	 Ary ankehitriny dia hahiratan'ny masoko sy hohenoin'ny sofiko ny vavaka atao amin'ity fitoerana ity. 	
14O	7	16	0,00000	 Fidìko sy hamasiniko hatramin'izao ity trano ity, hitoeran'ny anarako mandrakizay, ary ho eo mandrakariva ny masoko sy ny foko. 	
14O	7	17	0,00000	 Ary ny aminao, raha mandeha eo anatrehako tahaka ny nandehanan'i Davida rainao hianao, ka manaraka an'izay rehetra nandidiako anao, sy mitandrina ny lalàna amam-pitsipiko, 	
14O	7	18	0,00000	 dia hataoko mafy orina ny seza fiandrianan'ny fanjakanao, araka ny efa nifanekeko tamin'i Davida rainao, nataoko hoe: Tsy ho lany taranaka hanjaka eo amin'Israely hianao na oviana na oviana. 	
14O	7	19	0,00000	 Fa raha mivily kosa hianareo, ka mahafoy ny didy aman-dalàko, izay nataoko teo anoloanareo, ka mandeha manompo andriamani-kafa, sy miankohoka eo anatrehan'ireny; 	
14O	7	20	0,00000	 dia hofongorako amin'ny taniko izay nomeko azy izy ireo; ity trano nohamasiniko ho an'ny anarako ity, hariako tsy ho eo anatrehako, sy hataoko zary fandatsa sy fanarabian'ny olona any amin'ny firenena rehetra. 	
14O	7	21	0,00000	 Ka ity trano ity izay efa voasandratra avo erý, hanjary fitalanjonan'izay rehetra handalo azy, sy hataony hoe: Naninona re no dia nataon'ny Tompo toy izao ity tany sy ity trano ity? 	
14O	7	22	0,00000	 Dia hamaly ny olona hanao hoe: Satria izy ireo nahafoy an'ny Tompo Andriamanitry ny razany izay namoaka azy tany amin'ny tany Ejipta, ary nifikitra tamin'andriamani-kafa, niankohoka teo anatrehan'ireny, ary nanompo ireny, ka izany no nampianjerany an'izao loza rehetra izao taminy.	
14O	8	1	0,00000	[TANÀNA NAORIN'I SALOMONA - FANDAMINANA NY FOMBAM-PIVAVAHANA FANAO AO AMIN'NY TEMPOLY VAOVAO - SAMBO NALEFA TANY OFIRA] Nony afaka ny roapolo taona, ka efa vitan'i Salomona ny tranon'ny Tompo sy ny tranony, 	
14O	8	2	0,00000	 dia naoriny indray ireo tanàna nomen'i Hirama azy, ka zanak'Israely no namponeniny tao. 	
14O	8	3	0,00000	 Notafihin'i Salomona, Etama-Sobà, ka azony.	
14O	8	4	0,00000	 Dia nanorina an'i Tadmora tany an'efitra izy, mbamin'ireo tanàna fitehirizana rehetra any amin'ny faritanin'i Emata.	
14O	8	5	0,00000	 Naoriny koa Betorona ambony sy Betorona ambany, tanàna mafy misy manda sy vavahady ary karetsaka hazo. 	
14O	8	6	0,00000	 Baalata mbamin'ny tanàna fitehirizana rehetra izay an'i Salomona, ny tanàna rehetra ho an'ny kalesy, ny tanàna ho an'ny mpitaingin-tsoavaly, mbamin'izay rehetra tian'i Salomona naorina tany Jerosalema sy tany Libàna ary tany amin'ny tany rehetra nanapahany. 	
14O	8	7	0,00000	 Ny vahoaka rehetra sisa tavela, tamin'ny Heteana, ny Amoreana, ny Ferezeana, ny Heveana ary ny Jeboseana, izay tsy isan'Israely, 	
14O	8	8	0,00000	 dia ny taranak'ireo, izay nandimby azy nipetraka tamin'ny tany, ka tsy naringan'ny zanak'Israely, no nalain'i Salomona ho mpanao fanompoana, mandrak'androany. 	
14O	8	9	0,00000	 Fa tsy mba nisy nandevozin'i Salomona nampanaovina ny raharahany ny zanak'Israely, na dia iray aza; fa izy ireo kosa no miaramilany sy mpifehy ny manam-boninahiny ary komandin'ny kalesy amam-pitaingin-tsoavaliny. 	
14O	8	10	0,00000	 Dimampolo sy roan-jato no lehiben'ny komadaoron'i Salomona mpanjaka, niandraikitra ny fanapahana ny vahoaka.	
14O	8	11	0,00000	 Nasain'i Salomona niakatra avy any an-tanànan'i Davida, ny zanakavavin'i Faraona, ho ao amin'ny trano nataony ho azy, fa hoy izy: Tsy hitoetra ao an-tranon'i Davida mpanjakan'Israely ny vadiko, satria masina izany fitoerana izany, izay efa nidiran'ny fiaran'Andriamanitra.	
14O	8	12	0,00000	 Tamin'izany Salomona dia nanatitra sorona dorana ho an'ny Tompo teo ambonin'ny otelin'ny Tompo izay naoriny teo anoloan'ny fidirana. 	
14O	8	13	0,00000	 Ka izay voadidin'ny lalàn'i Moizy dia nateriny isan'andro sy isan-tsabata; ary amin'ny voalohan'ny volana, sy amin'ny fety, intelo isan-taona, dia ny fetin'ny azima, ny fetin'ny herinandro, ary ny fetin'ny tabernakla. 	
14O	8	14	0,00000	 Notendreny, araka ny nandaharan'i Davida rainy azy, ny antokon'ny mpisorona ho amin'ny fanompoany, sy ny Levita ho amin'ny anjara raharahany, hankalaza an'ny Tompo sy hanao fanompoana eo anoloan'ny mpisorona, araka ny fandaharana ny andro isany, ary ny mpiandry varavaravana ho an'ny isam-baravarana, araka ny antokony avy, fa toy izany no nandaharan'i Davida, olon'Andriamanitra, azy. 	
14O	8	15	0,00000	 Tsy nihatahana ny didin'ny mpanjaka momba ny mpisorona sy ny Levita, na amin'ny zavatra inona na amin'ny zavatra inona, indrindra fa ny amin'ny momba ny rakitra. 	
14O	8	16	0,00000	 Toy izany no efa nahavoavoatra ny asa rehetra nataon'i Salomona hatramin'ny andro nanorenana ny tranon'ny Tompo ka hatramin'ny nahavitany. Dia vita ny tranon'ny Tompo. 	
14O	8	17	0,00000	 Tamin'izay Salomona dia nankany Asiongabera sy Ailata eo amoron'ny ranomasina, any amin'ny tanin'i Efoma. 	
14O	8	18	0,00000	 Ary nampanaterin'i Hirama sambo sy mpanompo mahay ranomasina ho azy, ny mpanompony. Dia niara-nandeha tamin'ny mpanompon'i Salomona ireo, ho any Ofira, dia naka talenta volamena dimampolo sy efa-jato ireo, nentiny ho any amin'i Salomona mpanjaka.	
14O	9	1	0,00000	[NY MPANJAKAVAVIN'I SABÀ TONGA TAO JEROSALEMA - NY HAREN'I SALOMONA - NY NAHAFATESANY] Rahefa nandre ny lazan'i Salomona ny mpanjakavavin'i Sabà, dia tonga tao Jerosalema izy, hizaha toetra an'i Salomona amin'ny ankamantatra, narahin'ny kalesy maro be sy rameva nitondra zava-manitra, volamena be dia be, ary vatosoa koa. Nandroso ho any amin'i Salomona izy, dia nolazainy taminy avokoa izay rehetra tao am-pony. 	
14O	9	2	0,00000	 Voavalin'i Salomona avokoa ny fanontaniany, fa tsy nisy niafina tamin'ny mpanjaka, ka tsy hainy novaliana na dia iray aza. 	
14O	9	3	0,00000	 Ka nony hitan'ity mpanjakavavin'i Sabà ny fahendren'i Salomona sy ny trano nataony, 	
14O	9	4	0,00000	 ny sakafo teo ambony latabany, ny efi-tranon'ny mpanompony; ny efi-trano amam-pitafian'ny mpiasa an-tranony, ny mpandroso divay ao aminy amam-pitafian'ireo, ary ny ambaratonga fiakarany ho ao an-tranon'ny Tompo, dia talanjona foana teo izy, 	
14O	9	5	0,00000	 ka nilaza tamin'ny mpanjaka hoe: Hay va re dia marina tokoa ny zavatra reko tany amin'ny taniko, ny amin'ny tenanao amam-pahendrenao! 	
14O	9	6	0,00000	 Tsy nino ny filazan'ny olona aho, fony mbola tsy tonga sy tsy nahita maso; kanjo mbola tsy ampy antsasany ny voalaza tamiko ny amin'ny halehiben'ny fahendrenao! Manohatra ny reko tamin'ny filazan'olona hianao. 	
14O	9	7	0,00000	 Sambatra ny olonao, sambatra ny mpanomponao, izay manoloana anao lalandava sy mandre ny fahendrenao! 	
14O	9	8	0,00000	 Isaorana anie Iaveh Andriamanitrao, izay mankasitraka anao ka nametraka anao amin'ny seza fiandrianany, ho mpanjaka ho an'ny Tompo Andriamanitrao! Noho ny fitiavan'Andriamanitrao an'Israely, ary mba hampaharitra azy mandrakizay no nananganany anao ho mpanjaka ao aminy, mba hanao ny hitsiny sy ny rariny.	
14O	9	9	0,00000	 Talenta volamena valopolo amby zato sy zava-manitra sesehena, ary vato soa no nomeny ny mpanjaka. Tsy nisy zava-manitra be sahala amin'izany nomen'ny mpanjakavavin'i Sabà an'i Salomona izany intsony. 	
14O	9	10	0,00000	 Ireo mpanompon'i Hirama sy ireo mpanompon'i Salomona nitondra volamena avy any Ofira, dia nitondra hazo santala amam-batosoa kosa. 	
14O	9	11	0,00000	 Ka ny hazo santala dia nanaovan'ny mpanjaka arofanina amin'ny tranon'ny Tompo sy ny tranon'ny mpanjaka, ary harpa aman-dokanga ho an'ny mpihira. Tsy mbola nisy nahita hazo toy izany taloha, teo amin'ny tanin'i Jodà.	
14O	9	12	0,00000	 Nomen'i Salomona an'ny mpanjakavavin'i Sabà avokoa izay niriny sy nangatahiny, mihoatra noho izay nentiny ho an'ny mpanjaka aza. Dia niverina izy, ka lasa nody any amin'ny taniny, izy mbamin'ny mpanompony. 	
14O	9	13	0,00000	 Ny lanjan'ny volamena tonga tao amin'i Salomona amin'ny indrain-taona, dia talenta volamena enina amby enimpolo sy enin-jato, 	
14O	9	14	0,00000	 afa-tsy izay nentin'ny mpivarotra amam-pandranto taminy; ny mpanjakan'i Arabia rehetra sy ny governoran'ny tany nitondra volamena amam-bolafotsy ho an'i Salomona. 	
14O	9	15	0,00000	 Nanao ampinga volamena lehibe roan-jato tamin'ny volamena voatefy Salomona mpanjaka ka volamena enin-jato sikla avy no lany tamin'ny isan'ampinga; 	
14O	9	16	0,00000	 ary ampinga madinika telon-jato tamin'ny volamena voatefy, volamena telon-jato sikla avy no lany tamin'ny isan'ampinga, dia napetraky ny mpanjaka tao amin'ilay trano alan'i Libàna ireo. 	
14O	9	17	0,00000	 Nanao seza fiandrianana ivoara lehibe ny mpanjaka ka nopetahany volamena madio. 	
14O	9	18	0,00000	 Io seza fiandrianana io, dia nisy ambaratonga enina, fitoeran-tongotra volamena iray raiki-tena amin'ny seza fiandrianana, fitehenan-tànana teo an-daniny avy amin'ny fipetrahana, liona roa manolotra ireo fitehenan-tànana, 	
14O	9	19	0,00000	 ary liona roa ambin'ny folo teo amin'ny ambaratonga enina, dia enina an-daniny avy. Tsy mbola nisy zavatra vita toy izany, tany amin'ny fanjakana hafa rehetra. 	
14O	9	20	0,00000	 Volamena avokoa ny kapoaka fisotroan'i Salomona mpanjaka, volamena madio avokoa, ny fana-pihinanana tao amin'ny trano alan'i Libàna. Tsy nisy volafotsy na dia iray aza, fa natao tsinontsinona izany, tamin'ny andron'i Salomona. 	
14O	9	21	0,00000	 Satria, nanan-tsambo mpankany Tarsisa niaraka tamin'ny mpanompon'i Hirama ny mpanjaka, ka tonga isan-telo taona ny sambon'i Tarsisa nitondra volamena amam-bolafotsy sy ivoara, ary rajako amam-boromailala. 	
14O	9	22	0,00000	 Ambony noho ny mpanjakan'ny tany rehetra Salomona amin'ny harena amam-pahendrena. 	
14O	9	23	0,00000	 Ka samy nitady hahita an'i Salomona avokoa ny mpanjaka rehetra teto an-tany, mba hihaino ny fahendrena nataon'Andriamanitra tao am-pony; 	
14O	9	24	0,00000	 ary samy nitondra ny fanatiny avy isan-taona izy, dia fanaka volafotsy, fanaka volamena, fitafiana, fiadiana, zava-manitra, soavaly ary mole. 	
14O	9	25	0,00000	 Nanana fihinanam-bilona efatra arivo Salomona, ho an'ny soavaliny hatao amin'ny kalesiny, ary mpitaingin-tsoavaly roa arivo sy iray alina, izay napetrany tamin'ireo tanàna fitoeran-kalesy ary tao Jerosalema akaikin'ny mpanjaka. 	
14O	9	26	0,00000	 Nanjaka tamin'ny mpanjaka rehetra izy, hatramin'ny Ony ka hatramin'ny Filistina ary hatrany amin'ny sisin-tanin'i Ejipta. 	
14O	9	27	0,00000	 Ny volafotsy, tany Jerosalema, nataon'ny mpanjaka ho ankabetsahana toy ny vato, ary ny sedera nataony maro toy ny amontana maniry eny an-tany lemaka.	
14O	9	28	0,00000	 Ny tany Ejipta sy ny tany rehetra, dia samy nangalan-tsoavaly ho an'i Salomona avokoa. 	
14O	9	29	0,00000	 Ny sisa tamin'ny asan'i Salomona, na ny voalohany na ny farany, moa tsy dia efa voasoratra va izany ao amin'ny bokin'i Natàna mpaminany, sy amin'ny faminanian'i Ahiasa avy any Silao, ary amin'ny fahitan'i Adao ny amin'i Jeroboama zanak'i Nabata? 	
14O	9	30	0,00000	 Efapolo taona no nanjakan'i Salomona tany Jerosalema tamin'Israely rehetra. 	
14O	9	31	0,00000	 Dia nodimandry any amin'ny razany Salomona, ka nalevina tao an-tanànan'i Davida rainy, ary Roboama zanany no nanjaka nandimby azy.	
14O	10	1	0,00000	[MIVAKY ROA NY FANJAKANA: ROBOAMA MPANJAKAN'I JODÀ, JEROBOAMA MPANJAKAN'ISRAELY] Ary nankany Sikema Roboama, fa efa nandeha nankany Sikema Israely rehetra hampanjaka azy. 	
14O	10	2	0,00000	 Nony nandre izany Jeroboama zanak'i Nabata, izay mbola tany Ejipta, fa tany no nandosirany an'i Salomona mpanjaka, 	
14O	10	3	0,00000	 dia niverina avy any Ejipta izy ka nampanalain'ny olona. Tamin'izay, dia nanatona Jeroboama sy Israely rehetra ka niteny tamin-dRoboama nanao hoe:	
14O	10	4	0,00000	 Rainao dia nampitondra jioga mavesatra anay, ka ankehitriny hamaivano ny fanompoana mafy nampitondrain-drainao anay sy ny jioga mavesatra nanindriany anay, dia hanompo anao izahay.	
14O	10	5	0,00000	 Ary hoy ny navaliny azy ireo: Rahefa afaka hateloana, miverena aty amiko indray hianareo. Dia lasa ny vahoaka. 	
14O	10	6	0,00000	 Roboama kosa nila hevitra tamin'ireo zokiolona nanotrona an'i Salomona rainy, fony fahavelony, fa nanao hoe: Inona no hevitra omenareo havaly ity vahoaka ity? 	
14O	10	7	0,00000	 Dia niteny taminy ireo nanao hoe: Raha mora fo amin'ity vahoaka ity hianao, ka mandray azy tsara sy manao teny mora aminy, dia ho mpanomponao mandrakizay izy. 	
14O	10	8	0,00000	 Navelan-dRoboama anefa ny torohevitra nomen'ny zokiolona azy, fa ny tovolahy indray nihira taminy sy nitoetra teo anatrehany indray no nilany hevitra. Hoy izy tamin'ireo: 	
14O	10	9	0,00000	 Inona no hevitra omenareo havaly ity vahoaka manao amiko hoe: Hamaivano ny jioga nampitondrain-drainao anay? 	
14O	10	10	0,00000	 Ka izao kosa no navalin'ireo tovolahy indray nihira taminy, azy: Izao no lazao amin'ny vahoaka, izay niteny taminao hoe: Rainao nampitondra jioga mavesatra anay, fa hianao kosa dia hamaivano aminay izany! Izao no lazao aminy: Lehibe noho ny valahan'idada ny ankihikeliko. 	
14O	10	11	0,00000	 Koa izao ary, jioga mavesatra no nampitondrain'idada anareo: hataoko mavesabesatra kokoa ny jioganareo. Kotopia no namaizan'idada anareo, fa maingoka kosa no hamaizako anareo.	
14O	10	12	0,00000	 Tonga teo amin-dRoboama Jeroboama sy ny vahoaka rehetra, tamin'ny andro fahatelo, araka ny tenin'ny mpanjaka hoe: Rahefa afaka hateloana, miverena aty amiko indray hianareo; 	
14O	10	13	0,00000	 ary teny mafy no navalin'ny mpanjaka azy ireo. Namela ny torohevitry ny zokiolona 	
14O	10	14	0,00000	 Roboama mpanjaka, fa araka ny torohevitry ny tovolahy no nitenenany taminy, nataony hoe: Nampahavesatra ny jioganareo idada, ary izaho hanavesabesatra kokoa izany aminareo; kotopia no namaizan'idada anareo, ary maingoka kosa no hamaizako anareo. 	
14O	10	15	0,00000	 Dia tsy nihaino ny vahoaka ny mpanjaka, satria izany no hevitra nataon'Andriamanitra hahatanteraka ilay teny nolazain'ny Tompo tamin'ny alàlan'i Ahiasa avy any Silao tamin'i Jeroboama zanak'i Nabata. 	
14O	10	16	0,00000	 Rahefa hitan'Israely rehetra fa tsy nihaino azy ny mpanjaka, dia hoy ny navalin'ny vahoaka ny mpanjaka: Manana anjara inona amin'i Davida moa izahay? Tsy manan-dova amin'ny zanak'Isaia izahay! Koa samia ho any an-dainy, ry Israely. Fa hianao kosa, ry Davida, ahio ny tranonao! Dia samy nody ho any an-dainy avy Israely rehetra. 	
14O	10	17	0,00000	 Ny zanak'Israely nonina tamin'ireo tanànan'i Jodà ihany, no hany nanjakan-dRoboama. 	
14O	10	18	0,00000	 Tamin'izay Roboama mpanjaka naniraka an'i Adorama lehiben'ny mpamory hetra; fa ny zanak'Israely rehetra nitora-bato an'i Adorama, ka maty io. Dia niezaka niakatra ny kalesy anankiray faingana Roboama mpanjaka handositra ho any Jerosalema. 	
14O	10	19	0,00000	 Toy izany no niendahan'Israely tamin'ny taranak'i Davida mandrak'androany.	
14O	11	1	0,00000	[NY NANJAKAN-DROBOAMA - NY NATAONY HANAMAFY NY FANJAKANY] Nony tafaverina tany Jerosalema Roboama, dia namory ny taranak'i Jodà sy Benjamina, mpiady voafantina valo alina sy iray hetsy, hiady amin'Israely hampody ny fanjakana amin-dRoboama. 	
14O	11	2	0,00000	 Kanjo tonga tamin'i Semaiasa olon'Andriamanitra, ny tenin'ny Tompo nanao hoe: 	
14O	11	3	0,00000	 Mitenena amin-dRoboama, zanak'i Salomona, mpanjakan'i Dofa, sy amin'Israely rehetra eo amin'i Jodà sy Benjamina ka lazao hoe: 	
14O	11	4	0,00000	 Izao no lazain'ny Tompo: Aza miakatra ary aza miady amin'ny rahalahinareo! Samia mody any an-tranony avy hianareo, satria avy amiko no nahatonga izao zavatra izao. Dia nihaino ny tenin'ny Tompo izy ireo, ka nody fa tsy nandeha hiady tamin'i Jeroboama. 	
14O	11	5	0,00000	 Nitoetra tao Jerosalema Roboama; ary nanorina tanàna mimanda tamin'i Jodà. 	
14O	11	6	0,00000	 Izao no naoriny: Betleema, Etma, Tekoe, 	
14O	11	7	0,00000	 Betsora, Sokao, Odolama, 	
14O	11	8	0,00000	 Geta, Maresà, Zifa, 	
14O	11	9	0,00000	 Adorama, Lakisa, Azekà, 	
14O	11	10	0,00000	 Saraà, Aialòna ary Hebròna; tanàna mimanda ao amin'i Jodà sy Benjamina ireo. 	
14O	11	11	0,00000	 Namboariny ny trano mimanda ho afa-manohana, dia nanisy mpanapaka sy trano fitehirizan-kanina aman-diloilo sy divay tao aminy izy. 	
14O	11	12	0,00000	 Samy nametrahany ampinga aman-defona avokoa ny tanàna dia nataony mahery fatratra. Jodà sy Benjamina dia azy.	
14O	11	13	0,00000	 Ny mpisorona sy Levita izay teo amin'Israely rehetra, dia tonga nanatona an-dRoboama, avy any amin'ny faritaniny rehetra avy. 	
14O	11	14	0,00000	 Fa nandao ny tanim-piandrasam-biby sy ny fananany ny taranak'i Levì, ka nankany Jodà sy Jerosalema, satria ny zanany dia nesorin'i Jeroboama tamin'ny raharaham-pisoronana fankalazana an'ny Tompo, 	
14O	11	15	0,00000	 fa nanangana mpisorona izy io ho amin'ny fitoerana avo sy ho an'ny osilahy, ary ho an'ny zanak'omby nataony. 	
14O	11	16	0,00000	 Nanaraka azy ireo koa izay mikely aina amin'ny fo tokoa hitady an'ny Tompo Andriamanitr'Israely, avy amin'ny firenen'Israely rehetra, ka tonga tany Jerosalema hanatitra sorona ho an'ny Tompo Andriamanitry ny razany. 	
14O	11	17	0,00000	 Nankahery ny fanjakan'i Jodà izy, tamin'izany, ka nampiorina tsara an-dRoboama zanak'i Salomona, nandritra ny telo taona, satria nandeha tamin'ny làlan'i Davida sy Salomona izy ireo, telo taona.	
14O	11	18	0,00000	 Nalain-dRoboama ho vady Mahalata, zanakavavin'i Jerimota, zanak'i Davida sy Ahihaila, zanakavavin'i Eliaba, zanak'Isaia, 	
14O	11	19	0,00000	 ka nitera-dahy taminy izy, dia Jehosa, Somorià, ary Zoma. 	
14O	11	20	0,00000	 Manaraka an'io dia mbola naka an'i Maakà zanakavavin'i Absaloma izy, ka niteraka an'i Abià, Etaia, Zizà ary Salomita, taminy. 	
14O	11	21	0,00000	 Maakà zanakavavin'i Absaloma no tian-dRoboama indrindra, tamin'ny vadiny sy ny vaditsindranony rehetra, fa nanambady valo ambin'ny folo sy vaditsindrano enimpolo izy; ary niteraka lahy valo amby roapolo sy vavy enimpolo. 	
14O	11	22	0,00000	 Abià, zanakalahin'i Maakà no nataon-dRoboama loha laharana, ho filohan'ny rahalahiny, fa io no nokasainy hampanjakaina. 	
14O	11	23	0,00000	 Naeliny tamin-pahafetsena ny zanany lahy, ho any amin'ny tanin'i Jodà sy Benjamina rehetra, tany amin'ny tanàna mimanda rehetra, dia namononany hanina betsaka sy nitadiavany vady maro.	
14O	12	1	0,00000	[NANOMPO SAMPY ROBOAMA - NIBOSESIKA SESÀKA - MATY ROBOAMA] Nony nohamafisin'i Roboama ny fanjakany sy nahazo hery izy, dia nahafoy ny lalàn'ny Tompo izy mbamin'Israely rehetra. 	
14O	12	2	0,00000	 Tamin'ny taona fahadimy nanjakan-dRoboama, dia niakatra Sesàka mpanjakan'i Ejipta hamely an'i Jerosalema noho izy ireo nanota tamin'ny Tompo. 	
14O	12	3	0,00000	 Nitondra kalesy roan-jato amby arivo, mpitaingin-tsoavaly enina alina izy, ary tsy tambo isaina ny vahoaka momba azy avy any Ejipta, dia ny Libiana, ny Sokiana, ny Etiopiana.	
14O	12	4	0,00000	 Afany ny tanàna mimanda tamin'i Jodà, ary tonga hatrany Jerosalema izy.	
14O	12	5	0,00000	 Dia tonga Semaiasa mpaminany, nanatona an-dRoboama sy ny filohan'i Jodà, izay tafangona tao Jerosalema, noho i Sesàka efa akaiky, ka nanao tamin'izy ireo hoe: Izao no lazain'ny Tompo: Efa nahafoy ahy hianareo, ka dia mba afoiko kosa ho eo an-tanan'i Sesàka.	
14O	12	6	0,00000	 Ary nanetry tena ireto filohan'Israely sy ny mpanjaka, ka nanao hoe: Marina Iaveh! 	
14O	12	7	0,00000	 Nony hitan'ny Tompo fa nanetry tena izy ireo, dia tonga tamin'i Semaiasa ny tenin'ny Tompo nanao hoe: Efa nanetry tena izy ireo, ka tsy handringana azy aho: fa tsy ho ela, dia homeko ny fanafahana izy ireo, ary tsy hanampatra ny hatezerako amin'i Jerosalema, amin'ny tànan'i Sesàka aho.	
14O	12	8	0,00000	 Kanefa hanompo an'io ihany izy ireo, mba samy ho fantany na ny manompo ahy na ny manompo ny fanjakan'ny tany. 	
14O	12	9	0,00000	 Dia niakatra namely an'i Jerosalema Sesàka mpanjakan'i Ejipta, ka namabo ny rakitry ny tranon'ny Tompo sy ny rakitry ny tranon'ny mpanjaka, nataony mafafa. Nobaboiny ireo ampinga volamena nataon'i Salomona. 	
14O	12	10	0,00000	 Ampinga varahina no nataon-dRoboama mpanjaka solon'ireo, dia napetrany teo an-tanan'ny lehiben'ny mpihazakazaka izay niambina ny fidirina amin'ny tranon'ny mpanjaka. 	
14O	12	11	0,00000	 Ka isaky ny nankao an-tranon'ny Tompo ny mpanjaka, dia tamy ny mpihazakazaka mitondra ireo, vao mamerina azy ho ao an'efi-tranon'ny mpihazakazaka indray. 	
14O	12	12	0,00000	 Noho Roboama nanetry tena, dia niala taminy ny fahatezeran'ny Tompo, ka tsy dia tena rava izy, ka mbola nisy zavatra tsara ihany tamin'i Jodà. 	
14O	12	13	0,00000	 Ary nitombo hery tao Jerosalema Roboama mpanjaka, ka dia nanjaka. Iraika amby efapolo taona izy, fony vao nanjaka, ary fito ambin'ny folo taona no nanjakany, tao Jerosalema, ilay tanàna nofidin'ny Tompo tamin'ny fokon'Israely rehetra, hametrahana ny anarany. Naamà, Amonita, no anaran-dreniny. 	
14O	12	14	0,00000	 Nanao ny ratsy izy, satria tsy nandraikitra ny fony amin'ny fitadiavana an'ny Tompo. 	
14O	12	15	0,00000	 Ny asa nataon-dRoboama, na ny voalohany na ny farany, moa tsy efa voasoratra ao amin'ny Tenin'i Semaiasa mpaminany, sy ny an'i Adao mpahita, momba ny tetiaram-pirazanana? Niady mandrakariva Roboama sy Jeroboama. 	
14O	12	16	0,00000	 Ary nodimandry any amin'ny razany Roboama ka nalevina tao an-tanànan'i Davida. Abià zanany no nanjaka nandimby azy.	
14O	13	1	0,00000	[ABIÀ MPANJAKAN'I JODÀ - ADY TAMIN'I JEROBOAMA MPANJAKAN'ISRAELY] Tamin'ny taona fahavalo ambin'ny folo nanjakan'i Jeroboama no vao nanjaka tamin'i Jodà Abià, ary telo taona no nanjakany tao Jerosalema.	
14O	13	2	0,00000	 Ny anaran-dreniny, dia Mikaia, zanakavavin'i Oriela, avy any Gabaa. Niady Abia sy Jeroboama. 	
14O	13	3	0,00000	 Ka Abià no nanomboka ny ady, nitondra miaramila mpiady mahery, lehilahy voafantina, efatra hetsy; fa lehilahy voafantina valo hetsy, mpiady mahery, kosa no nalahatr'i Jeroboama hiady aminy. 	
14O	13	4	0,00000	 Nitsangana teo an-tampon-tendrombohitra Semerona, teo amin'ny tendrombohitr'i Efraima, Abià ka nanao hoe: Mihainoa ahy, ry Jeroboama sy Israely rehetra! 	
14O	13	5	0,00000	 Tsy tokony ho fantatrareo va fa nomen'ny Tompo Andriamanitr'Israely, ho an'i Davida mandrakizay, ny fanjakana amin'Israely, dia ho azy sy ny taranany, amin'ny fanekena tsy azo dikaina? 	
14O	13	6	0,00000	 Ary nitsangana nikomy tamin'ny tompony kosa Jeroboama, zanak'i Nabata, mpanompon'i Salomona zanak'i Davida. 	
14O	13	7	0,00000	 Olona tsinontsinona, zanak'i Beliala, no niangona teo aminy, sy naharesy an-dRoboama zanak'i Salomona. Ary mbola tanora sy sarotsaro-tahotra Roboama fahizay, ka tsy nahatohitra azy ireo. 	
14O	13	8	0,00000	 Ary hianareo ankehitriny mba matoky hahery eo anatrehan'ny fanjakan'ny Tompo izay eo an-tanan'ny taranak'i Davida; sady vahoaka maro be hianareo, ary miaraka aminareo ny zanak'omby volamena nataon'i Jeroboama ho andriamanitrareo. 	
14O	13	9	0,00000	 Tsy efa narianareo va ny mpisoron'ny Tompo, dia ny taranak'i Aarona sy ny Levita, ary moa tsy nanangam-pisorona ho anareo va hianareo, toy ny firenen'ny tany? Na iza na iza tonga nitondra vantotr'ombalahy iray sy ondralahy fito mba hampanamasina ny tenany dia tonga mpisoron'izay tsy Andriamanitra. 	
14O	13	10	0,00000	 Fa ny anay kosa: Iaveh no Andriamanitray, ary tsy mba nahafoy azy izahay, ny taranak'i Aarona no mpisorona manao fanompoana ho an'ny Tompo, ary ny Levita kosa manao ny anjara raharahany. 	
14O	13	11	0,00000	 Ka izy ireo, dia mandoro sorona dorana hanetona amin'ny Tompo isan'andro marain-tsy hariva ary zava-manitra tsara fofona koa: ataony eo ambonin'ny latabatra madio ny mofo alahatra; ary ny fanaovan-jiro volamena mbamin'ny lalampiny dia ampirehetiny isan-kariva; satria tandremanay ny didin'ny Tompo Andriamanitray, fa hianareo kosa nandao azy. 	
14O	13	12	0,00000	 Indro fa miaraka aminay, mitarika anay, Andriamanitra sy ny mpisorony, mbamin'ny trompetra avo feo izay hotsofina hamelezana anareo. Koa aza miady amin'ny Tompo Andriamanitry ny razanareo, ry zanak'Israely, fa tsy hahomby anie hianareo! 	
14O	13	13	0,00000	 Nasain'i Jeroboama nandeha nisafelika ireo nanao otrika mba handrosoany avy any aoriana hamely ny fahavalony, ka ny antokony notarihiny moa teo anoloan'i Jodà, ny otrika teo ivohony. 	
14O	13	14	0,00000	 Niherika Jodà ka indro fa nisy mpamely teo anoloany sy teo ivohony. Nitaraina tamin'ny Tompo izy, ary nitsoka trompetra ny mpisorona. 	
14O	13	15	0,00000	 Nanao akora lava fikatrohana ny lehilahy amin'i Jodà ary dieny nanao akora fikatrohana ny lehilahin'i Jodà, Iaveh kosa namely an'i Jeroboama sy Israely rehetra teo anoloan'i Abià sy Jodà. 	
14O	13	16	0,00000	 Dia nandositra teo anoloan'i Jodà ny zanak'Israely ary natolotr'Andriamanitra ho eo an-tànany. 	
14O	13	17	0,00000	 Ka nataon'i Abià sy ny vahoakany lambam-bary, ka nisy lehilahy voafantina dimy hetsy no maty niampatrampatra tamin'Israely. 	
14O	13	18	0,00000	 Naetry ny zanak'Israely tamin'izany andro izany, ka nihamahery kosa ny taranak'i Jodà, satria niankina tamin'ny Tompo Andriamanitry ny razany izy. 	
14O	13	19	0,00000	 Notanahin'i Abià Jeroboama, ka nahazoany ireto tanàna ireto: Betela sy ny tanàna momba azy; Jesàna sy ny tanàna momba azy; Efrona sy ny tanàna momba azy. 	
14O	13	20	0,00000	 Tsy nahazo hery intsony Jeroboama tamin'ny andron'i Abià, fa nokapohin'ny Tompo izy ka maty. 	
14O	13	21	0,00000	 Abià kosa nitombo hery, nanambady efatra amin'ny folo izy, ary niteraka lahy roa amby roapolo sy vavy enina ambin'ny folo.	
14O	13	22	0,00000	 Ny sisa tamin'ny asan'i Abià mbamin'ny nataony sy ny teniny, dia efa voasoratra ao amin'ny boky Fitadidian'i Adao mpaminany. 	
14O	13	23	0,00000	 Ary nodimandry any amin'ny razany Abià ka nalevina tao an-tanànan'i Davida. Asà zanany no nanjaka nandimby azy. Nandry folo taona ny tany tamin'ny androny.	
14O	14	1	0,00000	[ASÀ MPANJAKAN'I JODÀ - NY NANDRESENY AN'I ZARÀ, ETIOPIANA] Nanao izay tsara sy mahitsy eo imason'ny Tompo Andriamaniny, Asà. Nandrava ny otelin'ny olona hafa firenena sy ny fitoerana avo izy, 	
14O	14	2	0,00000	 ary nanorotoro ny tsangambato sy ny aserah. 	
14O	14	3	0,00000	 Nandidy an'i Jodà mba hitady an'ny Tompo Andriamanitry ny razany, sy hanatanteraka ny lalàna aman-didy. 	
14O	14	4	0,00000	 Dia nesoriny ny fitoerana avo sy ny sariolona, teo amin'ny tanànan'i Jodà rehetra, ka dia nandry fahizay ny fanjakana teo anatrehany. 	
14O	14	5	0,00000	 Nanao tanàna mimanda tamin'i Jodà izy, fa nandry ny tany, ary tsy nisy ady namely azy tamin'izany taona izany, satria nomen'ny Tompo fitsaharana izy. 	
14O	14	6	0,00000	 Izao no nolazainy tamin'i Jodà: Andeha haorintsika ireo tanàna ireo, hasiantsika manda manodidina, tilikambo, vavahady ary hidiny, fa mbola tsy voahidy ny tany anatrehantsika, fa efa nitady an'ny Tompo Andriamanitsika isika; nitady azy isika, ka nomeny fiadanana isika amin'ny manodidina rehetra. Dia nanorina izy ireo ka nahefa.	
14O	14	7	0,00000	 Izao no tafika nananan'i Asà: Telo hetsy miaramila an-defona sy ampinga, tamin'i Jodà; valo alina sy roa hetsy, miaramila mpitana ampinga mpandefa tsipìka, tamin'i Benjamina. Lehilahy mahery avokoa ireo. 	
14O	14	8	0,00000	 Fa nivoaka hiady tamin'ireo Zarà, Etiopiana, nitondra miaramila iray tapitrisa sy kalesy telon-jato, ka nandroso hatrany Maresà. 	
14O	14	9	0,00000	 Dia nivoaka hiady aminy Asà, ka samy nilahatra hiady teo an-dohasaha Sefata akaikin'i Maresà izy. 	
14O	14	10	0,00000	 Niantso an'ny Tompo Andriamaniny Asà ka nanao hoe: Iaveh ô, azonao vonjena mora foana ny malemy tahaka ny mahery, ka vonjeo izahay, ry Iaveh Andriamanitray! Fa hianao no iankinanay, ary amin'ny anaranao no nandrosoanay hiady amin'ireto vahoaka be ireto, hianao no Andriamanitray, ry Iaveh: aza haharesy anao anie ny olona! 	
14O	14	11	0,00000	 Dia nasian'ny Tompo teo anoloan'i Asà sy Jodà, ny Etiopiana, ka vaky nandositra ny Etiopiana. 	
14O	14	12	0,00000	 Nenjehin'i Asà sy ny vahoaka nomba azy izy hatrany Gerara, ka be loatra ny Etiopiana lavo ka tsy azony nantenaina ny hiarina indray, fa voatorotoro eo anatrehan'ny Tompo sy eo anatrehan'ny tafiny. Babo tsy erany no azon'i Asà sy ny vahoakany. 	
14O	14	13	0,00000	 Nasiany avokoa ny tanàna manodidina an'i Gerara, fa azon'ny fahatahorana an'ny Tompo ireo, ka nobaboiny ny tanàna rehetra, fa babo be dia be no tao. 	
14O	14	14	0,00000	 Nasiany koa ny lay, nisy ny biby fiompiny, ka nahazoany ondry be tokoa mbamin-drameva, dia niverina ho any Jerosalema izy.	
14O	15	1	0,00000	[NY FAMINANIAN'I AZARIASA - NY NANDRAVAN'I ASÀ NY FANOMPOAN-TSAMPY - NY NANAVAOZAN'NY VAHOAKA NY FANEKENA TAMIN'IAVEH] Tonga tamin'i Azariasa zanak'i Obeda ny Fanahin'Andriamanitra 	
14O	15	2	0,00000	 ka nandeha nitsena an'i Asà izy, sy nilaza taminy hoe: Mihainoa ahy, ry Asà, mbaminareo Jodà sy Benjamina rehetra. Momba anareo Iaveh raha momba azy hianareo; raha mitady azy hianareo, dia hety ho hitanareo izy, fa raha mahafoy azy kosa hianareo, dia mba hahafoy anareo koa izy.	
14O	15	3	0,00000	 Nandritra ny fotoana ela Israely, dia tsy nanana an'Andriamanitra marina, tsy nanam-pisorona mpampianatra, tsy nanan-dalàna,	
14O	15	4	0,00000	 fa tao anatin'ny fahoriana izy ireo, dia nitodika an'ny Tompo Andriamaniny, dia nitady azy, ka mba nety ho hitany izy.	
14O	15	5	0,00000	 Fahizany, nandry an-driran'antsy izay nandeha nivezivezy, fa voan'ny fikorontanam-be ny mponina rehetra tamin'ny tany.	
14O	15	6	0,00000	 Nifandramatra ny samy firenena sy ny samy tanàna, fa notabatabain'Andriamanitra tamin'izao karazam-pahoriana rehetra izao.	
14O	15	7	0,00000	 Koa mahereza hianareo, ary aza miraviravy tànana, fa hisy valisoa ny ataonareo. 	
14O	15	8	0,00000	 Nony nandre izany teny izany, dia ny faminanian'i Obeda mpaminany, Asà, dia nihenjana, ka nesoriny avokoa ny fahavetavetana rehetra tamin'ny tanin'i Jodà sy Benjamina ary ny tanàna azony tany amin'ny tendrombohitr'i Efraima, sady nohavaoziny ny otelin'ny Tompo teo anoloan'ny alo-baravaran'ny Tompo. 	
14O	15	9	0,00000	 Novoriny daholo Jodà sy Benjamina mbamin'ireo avy amin'i Efraima sy Manase ary Simeona, izay tonga nonina teo aminy, fa betsaka ny olona tamin'Israely no tonga niandany taminy, nony nahita fa nomba azy Iaveh Andriamaniny. 	
14O	15	10	0,00000	 Dia nivory tao Jerosalema izy ireo, tamin'ny volana fahatelon'ny taona fahadimy ambin'ny folo nanjakan'i Asà. 	
14O	15	11	0,00000	 Tamin'izay andro izay, omby fiton-jato sy ondry fito arivo, tamin'ny babo nentiny, no nataony sorona ho an'ny Tompo. 	
14O	15	12	0,00000	 Nametra-teny am-pahibemaso izy ireo fa hitady an'ny Tompo Andriamanitry ny razany amin'ny fony rehetra sy amin'ny fanahiny rehetra; 	
14O	15	13	0,00000	 ka na zovy na zovy tsy hitady an'ny Tompo Andriamanitr'Israely, dia hatao maty mihitsy na kely na lehibe, na lahy na vavy. 	
14O	15	14	0,00000	 Nanao feo avo izy nianiana tamin'ny Tompo tamin'ny hobin-kafaliana sy feon-trompetra aman'anjomara. 	
14O	15	15	0,00000	 Nahafaly an'i Jodà rehetra erý izany fianianana izany, satria nianiana tamin'ny fony rehetra izy ireo, ary nitady an'ny Tompo an-tsitra-po tokoa, ka nety ho hitany izy, ary nomen'ny Tompo fiadanana tamin'ny manodidina rehetra izy.	
14O	15	16	0,00000	 Ka Maakà reniny aza, dia naongan'i Asà mpanjaka, tamin'ny fiandrianany amin'ny maha-renin'Andriamanjaka azy, noho izy nanao sampy vetaveta ho an'i Astarte. Nazeran'i Asà ny sampiny rehetra dia notorotoroiny ho vovoka sy nodorany tao an-dranon-driaka Sedròna. 	
14O	15	17	0,00000	 Tsy foana anefa ny fitoerana avo teo amin'Israely, na dia lavorary aza ny fon'i Asà tamin'ny andro niainany rehetra. 	
14O	15	18	0,00000	 Napetrany tao an-tranon'ny Tompo ny zavatra nohamasinin-drainy sy ny zavatra nohamasinin'ny tenany, dia volafotsy amana volamena ary kapoaka. 	
14O	15	19	0,00000	 Tsy nisy intsony ny ady hatramin'ny taona fahadimy amby telopolo nanjakan'i Asà.	
14O	16	1	0,00000	[ADIN'I ASÀ TAMIN'I BAASÀ, MPANJAKAN'ISRAELY - FAHAFATESAN'I ASÀ] Tamin'ny taona fahenina amby telopolo nanjakan'i Asà dia niakatra hamely an'i Jodà, Baasà mpanjakan'Israely, ka naoriny Ramà mba hisakana ny olon'i Asà tsy hahazo mivoaka sy miditra. 	
14O	16	2	0,00000	 Dia namoaka volafotsy sy volamena tao amin'ny rakitry ny tranon'ny Tompo sy ny tranon'ny mpanjaka Asà, ka nandefa iraka ho any amin'i Ben-Hadada, mpanjakan'i Siria, izay nonina tany Damasa, hilaza hoe: 	
14O	16	3	0,00000	 Aoka hisy fanekem-pihavanana amiko sy aminao, toy ny tamin-drainao sy tamin'ikaky. Mampanatitra volafotsy sy volamena ho anao aho. Ary hianao kosa, andeha tsoahy ny fanekenao amin'i Baasà, mpanjakan'Israely, mba hialany amiko.	
14O	16	4	0,00000	 Nohenoin'i Ben-Hadada, Asà mpanjaka, ka nirahiny hamely ny tanànan'Israely ny filohan'ny tafiny, dia noreseny Ahiona sy Dana ary Abela-Maima mbamin'ny tanàna fitehirizana rehetra teo amin'i Neftalì.	
14O	16	5	0,00000	 Nony nandre izany Baasà dia natsahany ny fanorenana an'i Ramà, ary najanony ny asany.	
14O	16	6	0,00000	 Ka nalain'i Asà Jodà rehetra, dia nentin'izy ireo ny vato aman-kazo, nanorenan'i Baasà an'i Ramà, dia nanorenany an'i Gabaà sy Masfà.	
14O	16	7	0,00000	 Tamin'izany andro izany no nahatongavan'i Hananì mpahita, tao amin'i Asà, mpanjakan'i Jodà, nilaza taminy hoe: Noho hianao niankina tamin'ny mpanjakan'i Siria, fa tsy tamin'ny Tompo Andriamanitrao, noho izany dia afa-mandositra ny tànanao ny tafiky ny mpanjakan'i Siria.	
14O	16	8	0,00000	 Moa ny Etiopiana sy ny Libiana va tsy mba tafika lehibe, nisy kalesy amam-pitaingin-tsoavaly maro be? Nefa noho hianao niankina tamin'ny Tompo dia natolony teo an-tànanao ireny. 	
14O	16	9	0,00000	 Fa mitetitety ny tany rehetra ny mason'ny Tompo mba hanohanany an'izay miraiki-po aminy tokoa. Ka nanao toy ny adala hianao tamin'io raharaha io, fa amin'ny sisa dia hanana ady hianao. 	
14O	16	10	0,00000	 Tezitra tamin'ilay mpahita Asà ka nasainy natao an-tranomaizina io, fa tezitra tamin'io izy, noho ny tenin'io. Nisy olona sasany tamin'ny vahoaka koa nampahorin'i Asà tamin'izany andro izany indrindra. 	
14O	16	11	0,00000	 Ary indro fa ny asan'i Asà, na ny voalohany na ny farany dia voasoratra ao amin'ny bokin'ny mpanjakan'i Jodà sy Israely.	
14O	16	12	0,00000	 Tamin'ny taona fahasivy amby telopolo nanjakan'i Asà, narary tongotra izy, ary tsaroany naharary azy mafy izany. Tsy Iaveh anefa no notadiaviny, na dia tamin'izany aretiny izany aza, fa ny mpanao fanafody. 	
14O	16	13	0,00000	 Dia nodimandry any amin'ny razany Asà; ary tamin'ny taona faharaika ambin'ny folo nanjakany no nahafatesany. 	
14O	16	14	0,00000	 Nalevina tao amin'ny fasana nolavahany ho an'ny tenany, ao an-tanànan'i Davida izy; ary nampandrina tamin'ny farafara nofenoina zava-manitra sy zava-tsara fofona voavoatra araka ny fahaizan'ny mpahay zava-manitra, ary be dia be ny zava-manitra nodorana koa.	
14O	17	1	0,00000	[JOSAFATA MPANJAKAN'I JODÀ - FITIAVANY VAVAKA SY FANAMBINANA AZY] Josafata zanak'i Asà, no nanjaka nandimby azy. Nanamafy ny fiarovany tena tamin'Israely, 	
14O	17	2	0,00000	 nametraka antoko-miaramila tamin'ny tanàna mimanda rehetra amin'i Jodà izy, ary nametraka miaramila mponina tamin'ny tanànan'i Efraima efa azon'i Asà rainy. 	
14O	17	3	0,00000	 Nomban'ny Tompo Josafata fa nandeha tamin'ny làlana voalohany nalehan'i Davida rainy; tsy nikatsaka an'ireo Baala izy 	
14O	17	4	0,00000	 fa Andriamanitry ny rainy no nokatsahiny, ary narahiny ny didiny fa tsy naka tahaka ny nataon'Israely. 	
14O	17	5	0,00000	 Koa nohamafisin'ny Tompo teo an-tànany ny fanjakana ary nitondran'i Jodà rehetra fanatitra Josafata, ka nanan-karena amam-boninahitra be. 	
14O	17	6	0,00000	 Nitombo ny herim-pony teo amin'ny làlan'ny Tompo, ka noravany koa ny fitoerana avo mbamin'ny aserah teo amin'i Jodà. 	
14O	17	7	0,00000	 Tamin'ny taona fahatelo nanjakany, nirahiny hampianatra tany amin'ny tanànan'i Jodà, ireto lehibe ireto: Bena-Haila, Obdiasa, Zakariasa, Natanaela ary Mikeasa, 	
14O	17	8	0,00000	 sy ireto Levita ireto niaraka taminy: Semeiasa, Nataniasa, Zabadiasa, Asaela, Semiramota, Jonatàna, Adoniasa, Tobiasa, Tobadoniasa; ary niaraka tamin'ireo koa ireto mpisorona ireto: Elisamà sy Jorama. 	
14O	17	9	0,00000	 Nampianatra tao amin'i Jodà ireo, nitondra ny bokin'ny lalàn'ny Tompo; nitety ny tanànan'i Jodà rehetra, ary nampianatra teny amin'ny vahoaka. 	
14O	17	10	0,00000	 Azon'ny tahotra an'ny Tompo ny fanjakana rehetra tamin'ny tany manodidina an'i Jodà, ka tsy niady tamin'i Josafata izy ireo. 	
14O	17	11	0,00000	 Nisy Filistina nitondra fanatitra sy vola hetra ho an'i Josafata; ny Arabo koa nitondra biby fiompiny taminy, dia ondralahy fiton-jato amby fito arivo, sy osilahy fiton-jato amby fito arivo. 	
14O	17	12	0,00000	 Efa nandroso amin'izay hampisondrotra azy ho amin'ny voninahitra ambony indrindra Josafata. Nanao trano mimanda sy tanàna fitehirizana teo amin'i Jodà izy. 	
14O	17	13	0,00000	 Nanana zavatra fitahiry betsaka izy teny amin'ny tanànan'i Jodà, ary miaramila mpiady, lehilahy mahery, tao Jerosalema. 	
14O	17	14	0,00000	 Toy izao no nanisana azy ireo, araka ny fianakaviany avy: Ny tamin'i Jodà dia ireto no tompon'arivo: Adnà, mpifehy, sy lehilahy mahery telo hetsy, niaraka taminy; 	
14O	17	15	0,00000	 teo anilany Johanàna mpifehy sy lehilahy valo alina sy roa hetsy niaraka taminy. 	
14O	17	16	0,00000	 Ary teo anilany Amasiasa zanak'i Zekrì, izay nanokan-tena an-tsitrapo ho an'ny Tompo sy lehilahy mahery roa hetsy niaraka taminy. 	
14O	17	17	0,00000	 Ny tamin'i Benjamina dia Elida lehilahy mahery, sy lehilahy nitondra tsipìka aman'ampinga roa hetsy niaraka taminy; 	
14O	17	18	0,00000	 ny teo anilany dia Jozabada, sy lehilahy valo alina sy iray hetsy samy hary fiadiana hiady niaraka taminy. 	
14O	17	19	0,00000	 Ireo no nanompo ny mpanjaka, afa-tsy izay napetraky ny mpanjaka tany amin'ny tanàna mimanda, eran'i Jodà rehetra.	
14O	18	1	0,00000	[NY NIADIAN'I JOSAFATA SY AKABA TAMIN'NY SIRIANA] Nanan-karena amam-boninahitra be Josafata ary nanao fanambadiana izy nihavanany tamin'i Akaba. 	
14O	18	2	0,00000	 Nony afaka taona vitsivitsy, nidina nankany amin'i Akaba tany Samaria izy, ary Akaba namono ondry sy omby sesehena ho azy sy ny vahoaka nanaraka azy, sy nitaona azy hiakatra ho any Ramota any Galaada. 	
14O	18	3	0,00000	 Izao no nolazain'i Akaba mpanjakan'Israely, tamin'i Josafata, mpanjakan'i Jodà: Mba hiaraka amiko ho any Ramota any Galaada va hianao? Ka hoy ny navalin'i Josafata taminy: Hihatra amiko ny hihatra aminao, ary hanjo ny vahoakako ny hanjo ny vahoakanao, ka hiaraka aminao hanafika azy izahay. 	
14O	18	4	0,00000	 Dia hoy Josafata tamin'ny mpanjakan'Israely: Miangavy anao aho hanontany izay tenin'ny Tompo ankehitriny. 	
14O	18	5	0,00000	 Dia nantsoin'ny mpanjakan'Israely ny mpaminany efa-jato lahy, ka hoy izy taminy: Handeha hanafika any Ramota any Galaada va isika, sa tokony hijanona aho? Ary hoy ny navalin'ireo: Mandehana fa hatolotr'Andriamanitra eo an-tanan'ny mpanjaka izany. 	
14O	18	6	0,00000	 Fa hoy kosa Josafata: Tsy misy mpaminanin'ny Tompo intsony eto va, na dia iray aza azontsika anontaniana azy? 	
14O	18	7	0,00000	 Ka hoy ny navalin'ny mpanjakan'Israely an'i Josafata: Mbola misy olona iray azontsika anontaniana an'ny Tompo, saingy halako izay, satria tsy mba maminany soa ho ahy, fa izao loza lava izao ihany, dia Mikea zanak'i Jemlà. Dia hoy Josafata: Aoka tsy hanao izany intsony ny mpanjaka. 	
14O	18	8	0,00000	 Izay ny mpanjakan'Israely vao niantso eonoka anankiray, ka nanao taminy hoe: Asaovy mankatý miaraka amin'izay Mikea zanak'i Jemlà. 	
14O	18	9	0,00000	 Tamin'izay ny mpanjakan'Israely sy Josafata mpanjakan'i Jodà, dia samy nipetraka teo amin'ny seza fiandrianany nitondra ny akanjom-panjakany, nipetraka teo amin'ny fidiran'ny vavahadin'i Samaria; ary ny mpaminany rehetra, naminany teo anatrehany. 	
14O	18	10	0,00000	 Sedesiasa zanak'i Kanaana, nanao tandrobý ho azy, ka nilaza hoe: Izao no lazain'ny Tompo: Hototoinao amin'ireto tandroka ireto ny Siriana, mandra-paharingany. 	
14O	18	11	0,00000	 Ny mpaminany rehetra koa samy naminany toy izany, ka nanao hoe: Miakara any Ramota any Galaada ka maharese, fa hatolotry ny Tompo eo an-tanan'ny mpanjaka izany.	
14O	18	12	0,00000	 Ilay iraka lasa niantso an'i Mikea dia niteny taminy nanao hoe: Efa iray teny, milaza soa ho an'ny mpanjaka avokoa izao ny mpaminany, ka aoka ny teninao mba hifanaraka amin'ny azy isany, mba milazà soa koa. 	
14O	18	13	0,00000	 Fa hoy ny navalin'i Mikea: Velona Iaveh! Izay hambaran'Andriamanitra no holazaiko.	
14O	18	14	0,00000	 Nony mby teo amin'ny mpanjaka izy, dia hoy ny mpanjaka taminy: Ry Mikea, handeha hanafika an'i Ramota any Galaada va isika, sa tokony hijanona aho? Ary hoy ny navaliny: Miakara ka maharese, fa efa voatolotra eo an-tànanareo izy. 	
14O	18	15	0,00000	 Fa hoy ny mpanjaka taminy: Impiry no hiangaviako anao, mba tsy hilaza amiko afatsy izay marina, amin'ny anaran'ny Tompo hianao. 	
14O	18	16	0,00000	 Ka hoy ny navalin'i Mikea: Indro Israely rehetra, hitako miely eny an-tendrombohitra toy ny ondry tsy misy mpiandry, ka hoy Iaveh: Tsy manan-tompo ireo olona ireo, ka aoka samy hody soa aman-tsara any an-tranony avy. 	
14O	18	17	0,00000	 Dia hoy ny mpanjakan'Israely tamin'i Josafata: Tsy efa voalazako taminao va, fa tsy mba milaza soa ho ahy io, fa ny loza ihany! 	
14O	18	18	0,00000	 Hoy kosa Mikea: Henoy àry ny tenin'ny Tompo: Izaho efa nahita an'ny Tompo mipetraka amin'ny seza fiandrianany, ary ny tafiky ny lanitra rehetra dia eo an-kavanany sy eo an-kaviany. 	
14O	18	19	0,00000	 Ary hoy Iaveh: Iza no hanambaka an'i Akaba hiakarany any Ramota any Galaada sy ho faty any izy? 	
14O	18	20	0,00000	 Dia namaly izy ireo, nefa ny iray toy izao, ny iray toy izao. Tamin'izany dia nisy fanahy anankiray nandroso nankeo anatrehan'ny Tompo nanao hoe: Izaho no hanambaka azy. Ka hoy Iaveh taminy: Hataonao ahoana? 	
14O	18	21	0,00000	 Ary hoy ny navaliny: Hivoaka aho ka ho tonga fanahy mandainga eo am-bavan'ny mpaminany rehetra. Dia hoy Iaveh taminy: Hanambaka azy tokoa hianao ary ho efanao tokoa izany. Koa mivoaha ary, ataovy izany. 	
14O	18	22	0,00000	 Koa indro fa Iaveh nanisy fanahy mandainga eo am-bavan'ireo mpaminaninao izay eto ireo. Ary Iaveh efa nanonona loza hanjo anao. 	
14O	18	23	0,00000	 Nanatona kosa Sedesiasa zanak'i Kanaana, ka namely ny takolak'i Mikea nanao hoe: Taiza no làlana nialan'ny fanahin'ny Tompo tamiko, hiteny aminao? 	
14O	18	24	0,00000	 Dia namaly Mikea hoe: Ho hitanao izany amin'ny andro handehandehananao isan'efitrano hierenao. 	
14O	18	25	0,00000	 Ary hoy ny mpanjakan'Israely: Raiso Mikea ka ento any amin'i Amona, governoran'ny tanàna, sy Joasa zanaky ny mpanjaka, 	
14O	18	26	0,00000	 lazao hoe: Izao no lazain'ny mpanjaka: Ataovy an-tranomaizina ity olona ity, ka mofom-pahoriana amam-dranom-pahoriana no amelomy azy, mandra-piveriko soa aman-tsara. 	
14O	18	27	0,00000	 Ary hoy Mikea: Raha tafaverina soa aman-tsara hianao, dia tsy niteny tamin'ny alalako Iaveh. Sady nampiany hoe: Samia mihaino izany hianareo vahoaka rehetra. 	
14O	18	28	0,00000	 Dia niakatra nankany Ramota any Galaada ny mpanjakan'Israely sy Josafata mpanjakan'i Jodà. 	
14O	18	29	0,00000	 Ary hoy ny mpanjakan'Israely tamin'i Josafata: Izaho hanao fitafiana hafa no mandroso amin'ny ady, fa hianao miakanjoa ny akanjonao ihany. Dia nanao fitafiana hafa ny mpanjakan'Israely, dia nandeha ho any amin'ny ady izy ireo. 	
14O	18	30	0,00000	 Izao no didy efa nomen'ny mpanjakan'i Siria an'ireo komandin'ny an-kalesiny nataony hoe: Aza misy asianareo na ny kely na ny lehibe, afa-tsy ny mpanjakan'Israely ihany. 	
14O	18	31	0,00000	 Nony nahita an'i Josafata ny komandin'ny an-kalesy, dia nanao hoe: Inty tokoa ny mpanjakan'Israely, sady nohodidininy hasiana izy. Niantso mafy Josafata dia novonjen'ny Tompo, ka nampanalavitin'Andriamanitra azy ny Siriana. 	
14O	18	32	0,00000	 Rahefa hitan'ny komandin'ny kalesy fa tsy ny mpanjakan'Israely io, dia nivily niala taminy izy. 	
14O	18	33	0,00000	 Tamin'izay nisy lehilahy anankiray nandefa zana-tsipìka kitoatoa ka nahavoa ny mpanjakan'Israely teo anelanelan'ny fikatonan'ny akanjom-piadiana sy ny fiarovan-tratrany. Ka hoy ny mpanjaka tamin'ny mpampandeha ny kalesy: Ahodino, ka ento miala eto amin'ny tany iadiana aho, fa voa. 	
14O	18	34	0,00000	 Nihamafana ny ady tamin'izay andro izay, ary notohanana hitsangana manandrify ny Siriana teo ambony kalesiny ihany ny mpanjakan'Israely, mandra-paharivan'ny andro fa nony efa hilentika ny masoandro dia maty izy.	
14O	19	1	0,00000	[NANOME TSINY AN'I JOSAFATA, JEHÒ MPAMINANY, NOHO NY NIHAVANANY TAMIN'I AKABA - FANATSARANA NY FITONDRAM-PANJAKANA SY NY FITSARANA] Nony niverina soa aman-tsara ho any an-tranony ao Jerosalema Josafata mpanjakan'i Jodà, 	
14O	19	2	0,00000	 dia nitsena azy Jehò, mpahita, zanak'i Hananì, ka hoy izy tamin'i Josafata mpanjaka: Tokony hampiana va ny ratsy fanahy? Ary ny mankahala an'ny Tompo va no tianao? Noho izany dia ao aminao ny fahatezerana avy amin'ny Tompo. 	
14O	19	3	0,00000	 Saingy mba nisy soa hita taminao ihany, fa nesorinao tamin'ny tany ny aserah ary niraiki-po tamin'ny fitadiavana an'Andriamanitra hianao. 	
14O	19	4	0,00000	 Nitoetra tao Jerosalema Josafata ary noteteziny indray ny vahoaka, hatrany Bersabea, ka hatrany amin'ny tendrombohitr'i Efraima, dia nampivereniny amin'ny Tompo Andriamanitry ny razany. 	
14O	19	5	0,00000	 Nanendry mpitsara amin'ny tany izy, amin'ny tanàna mimanda, amin'i Jodà, isan-tanàna. 	
14O	19	6	0,00000	 Ka nilaza tamin'ny mpitsara izy nanao hoe: Tandremo izay hataonareo, fa tsy ho an'olombelona no hitsaranareo, fa ho an'ny Tompo; izy no homba anareo rahefa mitsara hianareo. 	
14O	19	7	0,00000	 Ka aoka ho ao aminareo ny fahatahorana an'ny Tompo, ary tandremo ny asanareo, fa ao amin'ny Tompo Andriamanitsika, tsy mba misy tsy fahamarinana na fizahan-tavan'olona na fandraisan-kolikoly.	
14O	19	8	0,00000	 Tao Jerosalema koa, rahefa tafaverina tao amin'io tanàna io izy ireo, dia nanendry Levita sy mpisorona ary loham-pianakaviana amin'Israely, Josafata, ho amin'ny fitsaran'ny Tompo sy ny adin'olona. 	
14O	19	9	0,00000	 Ka nanome didy azy izy nanao hoe; Hataonareo amim-pahatahorana an'ny Tompo izany sy amim-pahamarinana ary amin'ny fo mahitsy. 	
14O	19	10	0,00000	 Amin'ny ady rehetra entin'ny rahalahinareo monina any an-tanànany avy, ho aminareo, dia ny amin'ny momba ny fanavahana ny vonoan'olona samihafa karazana sy ny hoe lalàna, didy, fandaharana, fitsipika no aoka hohazavainareo tsara ny sainy mba tsy hanaovany izay hahameloka azy amin'ny Tompo sy tsy hiharan'ny fahatezerany aminareo sy amin'ny rahalahinareo. Izany no ataovy, dia tsy ho meloka hianareo. 	
14O	19	11	0,00000	 Indro Amariasa mpisorona lehibe, ho filohanareo amin'ny raharahan'ny Tompo rehetra; ary Zabadiasa zanak'Ismaely mpanapaka ny taranak'i Jodà, amin'ny raharahan'ny mpanjaka rehetra; ary ny Levita koa dia ho eo anatrehanareo ho manam-boninahitra. Matokia, ataovy ny asa, ary homba anareo anie Iaveh.	
14O	20	1	0,00000	[NY NANDRESEN'I JOSAFATA NY MOABITA SY NY AMONITA - FANEKEM-PIHAVANAN'IZY SY OKOZIASA MPANJAKAN'ISRAELY] Tatý aorian'izany, dia tamy ny taranak'i Moaba sy ny taranak'i Amòna, ary nisy Amonita niaraka taminy, hamely an'i Josafata dia hiady aminy.	
14O	20	2	0,00000	 Ka nisy tonga nilaza tamin'i Josafata hoe: Misy vahoaka be tamy hiady aminao, avy any an-dafin'ny ranomasina izy ireo, avy any Siria, ary efa mby ao Asasona-Tamara, izany hoe Engadì izy izao.	
14O	20	3	0,00000	 Raiki-tahotra Josafata ka dia hangata-bonjy amin'ny Tompo no nahatapahan'ny heviny, ary nanendry andro fifadian-kanina hataon'i Jodà rehetra izy.	
14O	20	4	0,00000	 Dia nivory Jodà hiantso an'ny Tompo, ka avy amin'ny tanànan'i Jodà rehetra aza no nahatongavan'ny olona hiantso an'ny Tompo.	
14O	20	5	0,00000	 Ary Josafata nitsangana teo afovoan'ny fiangonan'i Jodà sy Jerosalema tao an-tranon'ny Tompo eo anoloan'ny kianja vaovao, ka nanao hoe:	
14O	20	6	0,00000	 Ry Iaveh Andriamanitry ny razanay ô, moa tsy Andriamanitra any an-danitra va hianao? Ary moa tsy manapaka ny fanjakana rehetra amin'ny firenena, ary moa tsy eo an-tànanao va ny hery amam-pahefana, ka tsy misy hahatohitra anao?	
14O	20	7	0,00000	 Tsy hianao va, ry Andriamanitra ô, no nandroaka ny mponina tamin'ity tany ity teo anoloan'Israely vahoakanao, sy nanome azy ho an'ny taranak'i Abrahama sakaizanao mandrakizay?	
14O	20	8	0,00000	 Dia nonina teto izy ireo sy nanangana fitoerana masina ho anao, ho an'ny anaranao, nanao hoe:	
14O	20	9	0,00000	 Raha avy izay loza hanjo anay na ny sabatry ny fitsarana, na pesta, na mosary, dia hitsangana eo anatrehan'ity trano ity sy eo anatrehanao izahay, fa ao amin'ity trano ity ny anaranao, dia hiantso anao izahay ao afovoan'ny loza manjo anay, dia hihaino hianao ary hamonjy.	
14O	20	10	0,00000	 Ankehitriny, indreo ny taranak'i Amòna sy Moaba mbamin-dry zareo avy any an-tendrombohitra Seira, izay tsy navelanao hidiran'Israely fony izy avy any amin'ny tany Ejipta, ka nivily izy, fa tsy nandrava azy.	
14O	20	11	0,00000	 Kanjo indreo izy, ka ny handroaka anay hiala amin'ny lova nomenao hanananay kosa no valy omeny anay! 	
14O	20	12	0,00000	 Ry Andriamanitray ô, tsy hamoaka fitsarana an'ireo va hianao? Fa izahay dia tsy manan-kery eo anatrehan'ireo vahoaka be tonga hamely anay ireo, ka tsy hitanay izay hataonay, fa hianao no itodihan'ny masonay!	
14O	20	13	0,00000	 Ary Jodà rehetra izany, nitsangana teo anatrehan'ny Tompo avokoa, hatramin'ny ankizy madinika mbamin'ny vady aman-janany.	
14O	20	14	0,00000	 Tamin'izay Jahaziela zanak'i Zakariasa, zanak'i Banaiasa, zanak'i Jehiela, zanak'i Mataniasa, Levita, amin'ny taranak'i Asafa dia voatsindrin'ny Fanahy avy amin'ny Tompo teo afovoan'ny fiangonana teo,	
14O	20	15	0,00000	 ka nanao hoe: Mampandria sofina, ry Josafata mpanjaka! Izao no lazain'ny Tompo aminareo: Aza matahotra na manam-badi-po eo anatrehan'ireo vahoaka be ireo, fa tsy anareo ity ady ity, fa an'Andriamanitra.	
14O	20	16	0,00000	 Midìna hianareo hamely azy rahampitso, fa indro izy hihazo amin'ny havoan'i Sisa, ary ho hitanareo erý amin'ny faran'ny lohasaha tandrifin'ny efitra Jeroela.	
14O	20	17	0,00000	 Tsy hisy tokony hiadianareo akory amin'itý, fa tongava dia mijanòna eo, fa ho hitanareo ny famonjena hataon'ny Tompo anareo, ry Jodà sy Jerosalema. Aza matahotra na manam-badi-po; mivoaha hianareo rahampitso hitsena an'ireo, fa homba anareo Iaveh.	
14O	20	18	0,00000	 Dia niankohoka tamin'ny tany Josafata, niankohoka teo anatrehan'ny Tompo koa Jodà rehetra sy ny mponina ao Jerosalema mba hivavaka amin'ny Tompo.	
14O	20	19	0,00000	 Ary ny Levita amin'ny taranak'i Kaata, amin'ny taranak'i Kore nitsangana, hankalaza an'ny Tompo Andriamanitr'Israely, tamin'ny feo mahery sy avo.	
14O	20	20	0,00000	 Nony ampitso, nifoha maraina koa izy ireo, dia niainga mankany an'efitr'i Tekoe. Ilay lasa iny izy, dia nitsangana teo Josafata, ka nanao hoe: Mihainoa ahy, ry Jodà, sy hianareo mponina ao Jerosalema! Matokia an'ny Tompo Andriamanitrareo, dia tsy ho voahozongozona hianareo, ary matokia ny mpaminaniny, dia hohambinina hianareo. 	
14O	20	21	0,00000	 Rahefa izany, dia niara-nihevitra tamin'ny vahoaka izy, ka nanendry mpihira, hiakanjo fanamiana masina, handeha eo alohan'ny tafika, hankalaza an'ny Tompo amin'ny teny hoe: Miderà an'ny Tompo fa maharitra mandrakizay ny famindram-pony!	
14O	20	22	0,00000	 Vao nanomboka ny hira amam-piderana dia namela-pandrika Iaveh, hahavoa ny taranak'i Amòna sy Moaba, mbamin-dry zareo avy any an-tendrombohitra Seira, izay tonga hamely an'i Jodà, ka resy izy ireo. 	
14O	20	23	0,00000	 Ny taranak'i Amòna sy Moaba nitsangana nanohitra ny mponina any an-tendrombohitra Seira hamono sy handringana an'ireo; nony tapitra naringany ny mponina any an-tendrombohitr'i Seira dia izy samy izy indray no nifanampy nifandringana. 	
14O	20	24	0,00000	 Nony tonga teo amin'ny fitoeran'ny mpiambina mahatazana ny efitra Jodà, dia nitodika irerý vahoaka be, dia faty niampatrampatra tamin'ny tany no hany hitany, fa tsy nisy afa-nandositra. 	
14O	20	25	0,00000	 Dia nandeha Josafata sy ny vahoakany haka babo tamin'ireo, ka harem-be vava no hitany teo, dia faty sy fanaka sarobidy; ka be dia be no nalainy ho azy, ka tsy zakany nentina aza, ka hateloana izy nanangona ny babo teo ihany fa be tokoa. 	
14O	20	26	0,00000	 Nony tamin'ny andro fahefatra, nivory teo amin'ny lohasaha Beraka izy, fa nisaotra an'ny Tompo teo; izany no nanaovany an'io lohasaha io hoe Beraka mandrak'androany. 	
14O	20	27	0,00000	 Izay vao niainga amin-kafaliana ny lehilahy rehetra amin'i Jodà sy Jerosalema notarihin'i Josafata hiverina any Jerosalema, fa nofenoin'ny Tompo hafaliana ny amin'ny fahavalony. 	
14O	20	28	0,00000	 Tamin'ny feom-baliha sy harpa ary trompetra no nidirany teo Jerosalema nankany amin'ny tranon'ny Tompo. 	
14O	20	29	0,00000	 Azon'ny tahotra an'ny Tompo ny fanjakana rehetra amin'ny tany, nony nandre fa hoe: Iaveh no niady tamin'ny fahavalon'Israely. 	
14O	20	30	0,00000	 Ka nandry fahizay ny fanjakan'i Josafata, ary nomen'Andriamaniny fiadanana tamin'ny manodidina izy.	
14O	20	31	0,00000	 Tonga mpanjaka tamin'i Jodà Josafata. Dimy amby telopolo taona izy fony vao nanjaka, ary dimy amby roapolo taona no nanjakany tao Jerosalema. Azoba zanakavavin'i Selahi no anaran-dreniny. 	
14O	20	32	0,00000	 Nandeha tamin'ny làlana nalehan'i Asà rainy izy, ka tsy nivily tamin'izany, fa nanao izay mahitsy eo imason'ny Tompo. 	
14O	20	33	0,00000	 Saingy ny fitoerana avo no tsy voarava, ary ny vahoaka no mbola tsy niraiki-po tamin'Andriamanitry ny razany.	
14O	20	34	0,00000	 Ny sisa tamin'ny asan'i Josafata, ny voalohany sy ny farany, dia indro fa efa voasoratra ao amin'ny Tenin'i Jehò, zanak'i Hananì, ka efa voatafiditra ao amin'ny bokin'ny mpanjakan'Israely. 	
14O	20	35	0,00000	 Taty aorian'izany Josafata mpanjakan'i Jodà, nikambana tamin'i Okoziasa mpanjakan'Israely izay melo-pitondran-tena. 	
14O	20	36	0,00000	 Ny hanao sambo hankany Tarsisa no nikambanany taminy; ary tao Asiongabera no nanaovany ny sambo. 	
14O	20	37	0,00000	 Fa tamin'izay Eliezera zanak'i Dodao, any Maresà, naminany ny amin'i Josafata nanao hoe: Noho hianao nikambana tamin'i Okoziasa dia noravan'ny Tompo ny asanao. Dia vaky ny sambo ka tsy afa-nankany Tarsisa.	
14O	21	1	0,00000	[JORAMA MPANJAKAN'I JODÀ - NY NANOMPOANY SAMPY - NY NANAFIHAN'NY FILISTINA SY NY ARABO AZY] Nodimandry any amin'ny razany Josafata, dia nalevina tao amin'ny razany, ao an-tanànan'i Davida, ary Jorama zanany nanjaka nandimby azy.	
14O	21	2	0,00000	 Nanan-drahalahy zanak'i Josafata koa Jorama, dia Azariasa, Jahiela, Zakariasa, Azariasa, Mikaela, ary Safatiasa; zanak'i Josafata mpanjakan'i Jodà avokoa ireo.	
14O	21	3	0,00000	 Samy nomen-drainy tolo-bohitra betsaka izy ireo, dia volamena, volafotsy, zavatra sarobidy, mbamin'ny tanàna mimanda amin'i Jodà; fa ny fanjakana kosa napetrany amin'i Jorama, fa izy no lahimatoa.	
14O	21	4	0,00000	 Nanao izay hahazoany an-tànana ny fanjakan-drainy Jorama, ary rahefa niha-nahery izy, dia novonoiny tamin'ny sabatra ny rahalahiny rehetra, mbamin'ny filohany sasany tamin'Israely koa.	
14O	21	5	0,00000	 Roa amby telopolo taona Jorama fony vao nanjaka, ary valo taona no nanjakany tao Jerosalema. 	
14O	21	6	0,00000	 Nandeha tamin'ny làlan'ny mpanjakan'Israely izy, tahaka ny nataon'ny taranak'i Akaba, fa zanak'i Akaba no vadiny, ka nanao izay ratsy eo imason'ny Tompo. 	
14O	21	7	0,00000	 Tsy tian'ny Tompo anefa ny handringana ny taranak'i Davida noho ny fanekena nataony tamin'i Davida sy noho ny teny nataony taminy fa hanome jiro azy mbamin'ny taranany mandrakariva. 	
14O	21	8	0,00000	 Tamin'ny androny niodina tamin'ny fapanahan'i Jodà Edoma, ka nanangana mpanjaka ho azy. 	
14O	21	9	0,00000	 Dia niainga Jorama nomban'ireo lehibe aman-kalesiny rehetra, ka nifoha mbola alina izy dia nandresy ny Edomita nanodidina azy mbamin'ny lehiben'ny kalesy. 	
14O	21	10	0,00000	 Nitsoaka tamin'ny fanapahan'i Jodà anefa Edoma mandrak'androany. Lobnà koa nitsoaka tamin'ny fanapahany, tamin'izany fotoana izany ihany, noho izy efa nahafoy an'ny Tompo Andriamanitry ny razany. 	
14O	21	11	0,00000	 Nanao fitoerana avo tamin'ny tendrombohitr'i Jodà aza Jorama ary nitaona ny mponina tao Jerosalema hitolo-tena hanaraka andriamani-kafa ary nanambosy an'i Jodà. 	
14O	21	12	0,00000	 Nisy taratasy avy any amin'i Elia mpaminany, tonga tao aminy, nanao hoe: Izao no lazain'ny Tompo Andriamanitr'i Davida rainao: Noho hianao tsy nandeha tamin'ny làlan'i Asà mpanjakan'i Jodà, 	
14O	21	13	0,00000	 fa nandeha tamin'ny làlan'ny mpanjakan'Israely nitarika an'i Jodà sy ny mponina ao Jerosalema hitolo-tena amin'ny andriamani-kafa, toy ny nitarihan'ny ankohonan'i Akaba an'Israely hitolo-tena aminy, ary namono ny rahalahinao, izay tsara noho hianao, dia ny tarana-drainao, 	
14O	21	14	0,00000	 dia indro hokapohin'ny Tompo amin'ny aretina lehibe ny vahoakanao, mbamin'ny anananao rehetra; 	
14O	21	15	0,00000	 ary hianao hotsindrian'aretina mavesatra dia aretin-tsinay mafy dia mafy ka hivoaka ny tsinainao, noho ny hamafin'ny aretina, mandritra ny andro maro.	
14O	21	16	0,00000	 Ary nambosin'ny Tompo hamely an'i Jorama ny sain'ny Filistina mbamin'ny Arabo teo akaikin'ny Etiopiana. 	
14O	21	17	0,00000	 Ka niakatra tany Jodà ireo dia niely tany, namabo ny harena rehetra tao an-tranon'ny mpanjaka, hatramin'ireo zanany, mbamin'ireo vadiny, hany ka tsy nisy tafajanona ho azy intsony ny zanany, afa-tsy Joakaza ilay zandriny indrindra tamin'ireo zanany. 	
14O	21	18	0,00000	 Nanaraka izany rehetra izany indray, dia nasian'ny Tompo aretina tsy lai-panafody izy tamin'ny tsinainy. 	
14O	21	19	0,00000	 Nifandimby ny andro ka tamin'ny faran'ny taona faharoa, nivoaka ny tsinain'i Jorama noho ny hamafin'ny aretina, dia maty tamim-pangirifiriana mafy izy, ary tsy mba nandoroan'ny vahoakany zava-manitra ho fanajana azy, toy ny nandoroany an'izany ho an'ny razany. 	
14O	21	20	0,00000	 Efa roa amby telopolo taona Jorama fony vao nanjaka, ary valo taona no nanjakany tao Jerosalema. Lasa tsy nisy mpalahelo izy, ary nalevina tao an-tanànan'i Davida fa tsy mba tao amin'ny fasan'ny mpanjaka.	
14O	22	1	0,00000	[OKOZIASA MPANJAKAN'I JODÀ - ATALIA] Okoziasa zanak'i Jorama faralahy no nampanjakain'ny mponina ao Jerosalema handimby azy, fa ireo zokiny rehetra, efa matin'ny mpitoha ady niara-tonga tamin'ny Arabo, tao an-toby. Izany no nanjakan'i Okoziasa zanak'i Jorama mpanjakan'i Jodà.	
14O	22	2	0,00000	 Roa amby efapolo taona izy, fony vao nanjaka; ary herin-taona no nanjakany tao Jerosalema. Ny anaran-dreniny dia Atalia zanak'i Amri.	
14O	22	3	0,00000	 Nandeha tamin'ny lalan'ireo taranak'i Akaba koa izy, fa reniny no mpanoro hevitra azy hampanota azy.	
14O	22	4	0,00000	 Nanao izay ratsy eo imason'ny Tompo izy, toy ny taranak'i Akaba, izay mpanoro hevitra azy nahavery azy, taty aorian'ny nahafatesan-drainy.	
14O	22	5	0,00000	 Noho ny torohevitra nomeny azy koa no nandehanany niaraka tamin'i Jorama zanak'i Akaba mpanjakan'Israely, hiady amin'i Hazaela mpanjakan'i Siria, tany Ramota-Galaada. Nandratra an'i Jorama ny Siriana.	
14O	22	6	0,00000	 Dia niverina tao Jezrahela Jorama hotsaboina amin'ny ratra nahavoazan'ny Siriana azy tao Ramà, fony izy niady tamin'i Hazaela mpanjakan'i Siria. Ary Azariasa zanak'i Jorama mpanjakan'i Jodà, nidina tany Jezrahela hamangy an'i Jorama zanak'i Akaba fa narary izy.	
14O	22	7	0,00000	 Avy amin'Andriamanitra no nahitan'i Okoziasa loza, tamin'izy nankany amin'i Jorama. Fa nony tonga izy dia niara-nivoaka tamin'i Jorama ho any amin'i Jehò zanak'i Namsi, izay efa nohosoran'ny Tompo handringana ny taranak'i Akaba.	
14O	22	8	0,00000	 Tamin'i Jehò nanefa ny fanamelohany ny taranak'i Akaba dia hitany ireo lehibe tamin'i Jodà mbamin'ireo zana-drahalahin'i Okoziasa izay nanao raharaha tao amin'i Okoziasa ka nefainy ireo.	
14O	22	9	0,00000	 Notadiaviny Okoziasa ary nisy nisambotra azy tany Samaria izay niereny, dia nitondra azy ho eo amin'i Jehò, ka novonoiny izy. Rahefa izany dia nalevina izy, fa hoy izy ireo: Zanak'i Josafata izay nitady an'ny Tompo tamin'ny fony rehetra izy. Dia tsy nisy olona azo nampanjakaina intsony, tamin'ny terak'i Okoziasa.	
14O	22	10	0,00000	 Nony hitan'i Atalia, renin'i Okoziasa fa maty ny zanany, dia nitsangana izy ka namono ny zanak'andriana rehetra amin'ny taranak'i Jodà. 	
14O	22	11	0,00000	 Joasa zanak'i Okoziasa anefa, nalain'i Josabeta zanakavavin'ny mpanjaka, nesoriny avy tamin'ireo zanaky ny mpanjaka izay novonoina tamin'izay, ka napetrany tao an'efitranom-parafara, izy sy ny mpitaiza azy. Toy izany no nanafenan'i Josabeta zanakavavin'i Jorama mpanjaka, vadin'i Joiadà mpisorona, anabavin'i Okoziasa, an'i Joasa, ka tsy nahitan'i Atalia azy, sy tsy nahafatesany azy. 	
14O	22	12	0,00000	 Niara-niery taminy enin-taona, tao an-tranon'ny Tompo izy. Ary Atalia no nanjaka tamin'ny tany.	
14O	23	1	0,00000	[NY NANONGANANA SY NAMONOANA AN'I ATALIA] Tamin'ny taona fahafito, rahefa niha-nahery Joiadà dia nalainy ho mpikambana aminy ny tompon-jato Azariasa zanak'i Jerohama, Ismaela zanak'i Johanàna, Azariasa zanak'i Obeda, Maasiasa zanak'i Adaiasa, ary Elisafata zanak'i Zekrì. 	
14O	23	2	0,00000	 Nitety an'i Jodà ireo, namory ny Levita tany amin'ny tanànan'i Jodà rehetra mbamin'ny loham-pianakaviana amin'Israely dia tonga tany Jerosalema izy ireo. 	
14O	23	3	0,00000	 Nanao fanekena tamin'ny mpanjaka tao an-tranon'Andriamanitra avokoa ny fiangonana rehetra teo. Hoy Joiadà tamin'izy ireo: Indro hanjaka ny zanaky ny mpanjaka araka ny voalazan'ny Tompo, ny amin'ny taranak'i Davida.	
14O	23	4	0,00000	 Izao no hataonareo: Ny ampahatelonareo, izay miditra hanao fanompoana amin'ny andro sabata, na mpisorona na Levita, dia hatao mpiambim-baravarana;	
14O	23	5	0,00000	 ny ampahatelony ho eo amin'ny tranon'ny mpanjaka, ny ampahatelony ho eo am-bavahadin'i Jesoda, ary ny vahoaka rehetra ho eo an-kianjan'ny tranon'ny Tompo.	
14O	23	6	0,00000	 Aza misy miditra ao an-tranon'ny Tompo afa-tsy ny mpisorona sy ny Levita manao fanompoana ihany; ireo no mahazo miditra ao, satria masina ireo; ary ny vahoaka rehetra tsy maintsy mitandrina ny fandaharan'ny Tompo.	
14O	23	7	0,00000	 Ny Levita hanemitra manodidina ny mpanjaka, samy mitana ny fiadiany voatsoaka avy, ka raha misy miditra ao an-trano vonoy, ary na miditra na mivoaka ny mpanjaka dia hanotrona azy hianareo.	
14O	23	8	0,00000	 Notanterahin'ny Levita sy Jodà rehetra avokoa izay nandidian'i Joiadà mpisorona. Samy naka ny olom-peheziny avy izy, na ireo miditra hanao ny fanompoana, amin'ny andro sabata, na ireo niala, fa tsy nasian'i Joiadà avaka ny antokony rehetra.	
14O	23	9	0,00000	 Natolotr'i Joiadà mpisorona an'ireo tompon-jato avokoa ny lefona aman'ampinga nananan'i Davida mpanjaka, hita tao an-tranon'Andriamanitra, na ny lehibe na ny kely.	
14O	23	10	0,00000	 Ary ny vahoaka rehetra, samy mitam-piadiana, nalahany hanodidina ny mpanjaka avokoa, hatramin'ny lafiny an-kavanan'ny trano ka hatramin'ny lafiny an-kavia, teo akaikin'ny otely ka teo akaikin'ny trano.	
14O	23	11	0,00000	 Dia nentiny nandroso ny zanaky ny mpanjaka, ka natao teo amboniny ny satrok'andriana sy ny vavolombelona, ary natsangana ho mpanjaka. Nohosoran'i Joiadà sy ireo zanany izy dia nataony hoe: Ho ela velona anie ny mpanjaka!	
14O	23	12	0,00000	 Nony ren'i Atalia ny fihahohahon'ny vahoaka nidodododo sy nihoby ny mpanjaka dia mba nankao amin'ny vahoaka tao an-tranon'ny Tompo izy.	
14O	23	13	0,00000	 Nijery izy ka inty ny mpanjaka nitsangana teo amin'ny lampihazo eo amin'ny fidirana; ny lehibe amam-pitsoka trompetra nanotrona ny mpanjaka, ary ny vahoaka rehetra amin'ny tany revon-kafaliana; ny trompetra notsofiny; ary ny mpihira an-java-maneno nanoro hevitra momba ny hira fiderana. Nandriatra ny fitafiany Atalia ka niantso hoe: Fikomiana! Fikomiana!	
14O	23	14	0,00000	 Fa nasain'i Joiadà mpisorona hivoaka ny tompon-jato, mpifehy ny miaramila, ka nataony hoe: Ento izy eo anelanelan'ny laharana hiala eto, ary vonoy amin'ny sabatra izay manaraka azy na iza na iza. Satria ny mpisorona efa nilaza hoe: Aza mamono azy ao an-tranon'ny Tompo. 	
14O	23	15	0,00000	 Dia nihataka teo an-daniny roa ny olona, ka lasa nankany amin'ny fidirana eo am-bavahadin-tsoavaly ho ao amin'ny tranon'ny mpanjaka ravehivavy, ka dia tao no namonoany azy.	
14O	23	16	0,00000	 Nampanaovin'i Joiadà fanekena ny vahoaka sy ny mpanjaka mbamin'ny tenany, fa tsy maintsy ho vahoakan'ny Tompo izy ireo. 	
14O	23	17	0,00000	 Koa niditra tao an-tranon'i Baala ny vahoaka rehetra, dia noravany io, notorotoroiny ny otely mbamin'ny sarin-javatra teo, ary novonoiny teo anoloan'ny otely Matana mpisoron'i Baala. 	
14O	23	18	0,00000	 Ary nametrahan'i Joiadà mpitandrina ny tranon'ny Tompo eo ambany fifehezan'ny mpisorona sy ny Levita, izay notokotokoin'i Davida tao an-tranon'ny Tompo, hanatitra sorona dorana amin'ny Tompo, araka ny voasoratra ao amin'ny lalàn'i Moizy, amim-pifaliana sy fihirana, araka ny nasain'i Davida hatao. 	
14O	23	19	0,00000	 Nasiany mpiandry ny varavaran'ny tranon'ny Tompo, mba tsy hisy olona voaloton'inon'inona hiditra eo. 	
14O	23	20	0,00000	 Dia nalainy ny tompon-jato, ny olo-manan-kaja, ny manam-pahefana amin'ny vahoaka, mbamin'ny vahoaka rehetra amin'ny tany, ka nentiny nidina avy ao an-tranon'ny Tompo ny mpanjaka; dia niditra tao an-tranon'ny mpanjaka izy ireo, nihazo ny vavahady ambony, ary nametraka ny mpanjaka teo amin'ny seza fiandrianan'ny fanjakana. 	
14O	23	21	0,00000	 Nifaly ny vahoaka rehetra amin'ny tany ary nandry fahizay ny tanàna. Fa Atalia novonoina tamin'ny sabatra.	
14O	24	1	0,00000	[JOASA MPANJAKAN'I JODÀ - NY NANAMBOARANA NY TEMPOLY - NY NAHAFATESAN'I JOIADÀ - NY NIVERENANA TAMIN'NY FANOMPOAN-TSAMPY - NY NITORAHAM-BATO AN'I ZAKARIA, ZANAK'I JOIADÀ - TAFIKY NY SIRIANA - NY NAMONOANA AN'I JOASA] Efa fito taona Joasa fony vao nanjaka, ary efapolo taona no nanjakany tao Jerosalema. Ny anaran-dreniny dia Sebià avy any Bersabea. 	
14O	24	2	0,00000	 Nanao izay mahitsy eo imason'ny Tompo Joasa tamin'ny andro rehetra niainan'i Joiadà mpisorona. 	
14O	24	3	0,00000	 Roa no vady nalain'i Joiadà ho an'i Joasa ary niteraka zazalahy aman-jazavavy izy. 	
14O	24	4	0,00000	 Tatý aorian'izany, nanam-pahazotoana hanamboatra ny tranon'ny Tompo Joasa. 	
14O	24	5	0,00000	 Ka namory ny mpisorona sy ny Levita izy dia nanao taminy hoe: Mandehana hianareo any amin'ny tanànan'i Jodà, ka mamoria vola isan-taona amin'Israely rehetra hanamboarana ny tranon'Andriamanitrareo, ary ataovy faingana izany. Nanao tsy rototra anefa ny Levita, 	
14O	24	6	0,00000	 ka nantsoin'ny mpanjaka Joiadà mpisorona lehibe, nilazany hoe: Ahoana no tsy nikarakaranao izay hitondran'ny Levita avy amin'i Jodà sy Jerosalema ny hetra nasain'i Moizy mpanompon'ny Tompo sy ny fiangonana, haloan'Israely ho an'ny trano lain'ny vavolombelona? 	
14O	24	7	0,00000	 Fa efa nosimbain'i Atalia mpankahala ny fivavahana mbamin'ireo zanany ny tranon'Andriamanitra, ary efa nentiny hatao amin'ireo Baala ny zavatra rehetra voatokana ho an'ny tranon'ny Tompo. 	
14O	24	8	0,00000	 Ny mpanjaka tamin'izay dia nandidy olona hanao vata ary nasainy hapetraka teo am-bavahadin'ny tranon'ny Tompo, eo ivelany izany. 	
14O	24	9	0,00000	 Ary naely eran'i Jodà sy Jerosalema fa isan'olona dia tsy maintsy mitondra ho an'ny Tompo ny hetra nodidian'i Moizy mpanompon'ny Tompo haloan'Israely, tany an'efitra. 	
14O	24	10	0,00000	 Nahafaly ny lehibe rehetra sy ny vahoaka rehetra izany, ka samy nanatitra izay rehetra tsy maintsy aloany avy izy, sy nandatsaka izany tao amin'ilay vata. 	
14O	24	11	0,00000	 Amin'ny fotoana hanolorana ny vata amin'ny mpikarakaran'ny mpanjaka amin'ny alalan'ny Levita, dia amin'izay ahitan'ny Levita fa efa be ny vola, dia tonga ny mpanoratry ny mpanjaka sy ny mpanao raharahan'ny mpisorona lehibe manesotra izay rehetra ao anatin'ny vata; alainy ny vata dia averiny ao amin'ny fitoerany indray. Nanao toy izany mandrakariva izy, ka nahavory vola betsaka. 	
14O	24	12	0,00000	 Dia nomen'ny mpanjaka sy Joiadà an'ireo mpampanao ny asa amin'ny tranon'ny Tompo ny vola, ary nanakaraman'izy ireo mpipai-bato amam-pandrafitra hanamboatra ny tranon'ny Tompo mbamin'ny mpanefy vy amam-barahina hanamafy ny tranon'ny Tompo. 	
14O	24	13	0,00000	 Ka niasa ny mpiasa, ary tao an-tànany dia nandroso ny fanamboarana ny trano, ka tafaveriny amin'ny toetrany taloha ny tranon'Andriamanitra sy nohamafisiny. 	
14O	24	14	0,00000	 Nony vita ny asa dia nentiny teo anatrehan'ny mpanjaka sy Joiadà ny vola sisa ka nanaovana fanaka ho an'ny tranon'ny Tompo, dia fanaka ho enti-manao ny fanompoana sy ny sorona dorana, kopy mbamin'ny fanaka volamena amana volafotsy sasany, ka tsy tapaka fanateran-tsorona dorana tao an-tranon'ny Tompo tamin'ny andro rehetra niainan'i Joiadà.	
14O	24	15	0,00000	 Tratra antitra sy voky andro Joiadà, ka dia maty; efa telopolo amby zato taona izy, vao maty. 	
14O	24	16	0,00000	 Tao amin'ny mpanjaka, ao an-tanànan'i Davida izy no nalevina, fa soa no nataony tamin'Israely sy ho an'Andriamanitra mbamin'ny tranony. 	
14O	24	17	0,00000	 Nony maty Joiadà tonga niankohoka teo anatrehan'ny mpanjaka, ny lehibe tamin'i Jodà, ka nihaino azy ireo ny mpanjaka, 	
14O	24	18	0,00000	 dia nandao ny tranon'ny Tompo Andriamanitry ny razany izy ireo, ary ny aserah mbamin'ny sampy no nomeny voninahitra. Tratry ny fahatezeran'ny Tompo anefa Jodà sy Jerosalema noho izany fivadihana izany. 	
14O	24	19	0,00000	 Naniraka mpaminany tany amin'izy ireo Iaveh hampiverina azy ireo aminy indray, ka nitsangana ho vavolombelona nanohitra azy ireo ireny, nefa tsy nohenoiny.	
14O	24	20	0,00000	 Notsindrian'ny fanahin'Andriamanitra Zakaria, zanak'i Joiadà mpisorona, ka nankeo anatrehan'ny vahoaka nilaza taminy hoe: Izao no lazain'Andriamanitra: Ahoana no andikanareo ny didin'ny Tompo, tsy hahazoanareo fanambinana? Noho hianareo nahafoy an'ny Tompo, dia mba hafoiny koa. 	
14O	24	21	0,00000	 Ka niray tetika hamely an'io izy ireo, ka nitora-bato azy, dia teo amin'ny kianjan'ny tranon'ny Tompo noho ny didin'ny mpanjaka. 	
14O	24	22	0,00000	 Tsy tsaroan'i Joasa ny fitiavana nataon'i Joiadà rain'i Zakaria, taminy, ka nampamono an'ity zanany izy. Hoy Zakaria nony efa ho faty: Hijery sy hamaly an'izao anie Iaveh! 	
14O	24	23	0,00000	 Nony niherina ny taona, niakatra hamely an'i Joasa ny tafiky ny Siriana ka dia tonga tany Jodà sy Jerosalema izy. Namono ny lehibe rehetra teo amin'ny vahoaka izy ireo, sy nampitondra ny babo azony rehetra ho any amin'ny mpanjakan'i Damasa. 	
14O	24	24	0,00000	 Miaramila vitsy no teo amin'ny tafiky ny Siriana, nefa miaramila maro be no natolotry ny Tompo ho eo an-tànany, satria izy ireo nahafoy an'ny Tompo Andriamanitry ny razany. Nanefa ny fitsarana namely an'i Joasa ny Siriana. 	
14O	24	25	0,00000	 Nony nilaozan'ireny, ka efa feno ratra maro izy, dia nanaovan'ny mpanompony teti-be hasiana, noho ny amin'ny ran'ny zanak'i Joiadà mpisorona, ka novonoiny teo am-pandriany, dia maty. 	
14O	24	26	0,00000	 Ireto no nanao teti-be hamely azy: Zabada, zanak'i Semaata vehivavy Amonita, sy Jozabada, zanak'i Samarita vehivavy Moabita.	
14O	24	27	0,00000	 Ny amin'ny zanany, ny faminaniana maro namely azy, ny nanamboarany ny tranon'Andriamanitra, dia indro fa efa voasoratra ao amin'ny Fitadidiavana momba ny bokin'ny Mpanjaka. Amasiasa zanany no nanjaka nandimby azy.	
14O	25	1	0,00000	[AMASIASA MPANJAKAN'I JODÀ - NY NANDRESENA NY IDOMEANA - ADY LOZAN-TANY TAMIN'I JOASA MPANJAKAN'ISRAELY - NY NAHAFATESAN'I AMASIASA] Dimy amby roapolo taona Amasiasa, fony vao nanjaka, ary sivy taona no nanjakany tao Jerosalema. Ny anaran-dreniny dia Joadana avy ao Jerosalema. 	
14O	25	2	0,00000	 Nanao izay mahitsy eo imason'ny Tompo ihany izy, saingy tsy tamin'ny fo lavorary. 	
14O	25	3	0,00000	 Nony tafapetraka tsara tamin'ny fanjakany izy dia novonoiny ireo mpanompony namono ny mpanjaka rainy, 	
14O	25	4	0,00000	 nefa ny zanak'izy ireo tsy mba novonoiny, fa araka ny voasoratra ao amin'ny lalàna, amin'ny bokin'i Moizy izay nandidian'ny Tompo hoe: Ny ray tsy ho faty ho solon-janany, ny zanaka tsy ho faty ho solon-drainy, fa isan'olona samy ho fatin'ny fahotana nataony avy.	
14O	25	5	0,00000	 Novorian'i Amasiasa ny lehilahy amin'i Jodà dia samy nalaminy ara-pokom-pianakaviana avokoa, ny tompon'arivo aman-tompon-jato amin'i Jodà sy Benjamina rehetra, ary nisainy ny hatramin'ny roapolo taona no ho miakatra, ka telo hetsy no lehilahy voafantina hitany, samy azo alefa hiady sy mahatan-defona aman'ampinga. 	
14O	25	6	0,00000	 Nisy lehilahy mahery iray hetsy avy amin'Israely koa, nokaramainy talenta volafotsy zato. 	
14O	25	7	0,00000	 Kanjo tonga tao aminy ity olon'Andriamanitra anankiray, ka nanao hoe: Ry mpanjaka ô, aza misy foloalindahin'Israely hiara-mandeha aminao, fa tsy omban'ny Tompo Israely sy ny taranak'i Efraima rehetra. 	
14O	25	8	0,00000	 Ka hianao ihany mandeha, dia mikatroha, mahereza amin'ny ady, fa tsy havelan'Andriamanitra ho resy eo anoloan'ny fahavalo hianao, satria mahay mamonjy sy mandavo Andriamanitra. 	
14O	25	9	0,00000	 Dia hoy Amasiasa tamin'ilay olon'Andriamanitra: Ka hatao ahoana ity talenta zato nomeko ny miaramilan'Israely? Ary namaly ny olon'Andriamanitra nanao hoe: Mahay manome anao be lavitra noho izay Iaveh. 	
14O	25	10	0,00000	 Dia navahan'i Amasiasa ny miaramila avy tany amin'i Efraima hankanesany any amin'ny taniny. Nirehitra mafy tamin'i Jodà anefa ny fahatezeran'ireo olona ireo, ka nandeha nody tamin'ny taniny tamin-katezerana mirehitra.	
14O	25	11	0,00000	 Feno herim-po Amasiasa ka nitarika ny vahoakany dia nankany amin'ny lohasahan-tSira, ary nandresy iray alina tamin'ny taranak'i Seira. 	
14O	25	12	0,00000	 Nahazo sambo-belona iray alina ny taranak'i Jodà, ka nentiny nankany an-tampon'ny vatolampy anankiray, navariny teo, dia montsamontsana avokoa. 	
14O	25	13	0,00000	 Tamin'izay kosa ireo miaramila nalefan'i Amasiasa tsy hiara-manafika aminy, dia niantoraka tamin'ireo tanànan'i Jodà, hatrany Samaria ka hatrany Betorona, ka nahafaty olona telo arivo ary namabo zavatra betsaka.	
14O	25	14	0,00000	 Nony tonga avy nandresy ny Edomita Amasiasa, dia nentiny ny andriamanitry ny taranak'i Seira, ka natsangany ho andriamaniny, niankohofany teo anatrehany, ary nanaterany zava-manitra. 	
14O	25	15	0,00000	 Nirehitra tamin'i Amasiasa ny fahatezeran'ny Tompo, ka naniraka mpaminany tao aminy izy, nilaza taminy hoe: Ahoana no dia ivavahanao amin'ny andriamanitr'io vahoaka io, nefa ny vahoakany aza tsy azony narovana tamin'ny tànanao akory? 	
14O	25	16	0,00000	 Mbola niteny anefa io, dia hoy Amasiasa taminy: Moa nanendry anao ho mpanolo-tsaina ny mpanjaka va izahay? Mialà hianao, fandrao asian'ny olona eo! Dia niala ilay mpaminany, ary nanao hoe: Fantatro fa efa naraikitr'Andriamanitra ny handringana anao, noho hianao nanao izany, sy tsy nihaino ny torohevitro.	
14O	25	17	0,00000	 Naka hevitra Amasiasa mpanjakan'i Jodà, dia naniraka tany amin'i Joasa zanak'i Joakaza, zanak'i Jehò, mpanjakan'Israely, hilaza hoe: Avia hifankahita mifanatrika isika. Fa izao no teny nampitondrain'i Joasa mpanjakan'Israely an'i Amasiasa mpanjakan'i Jodà: 	
14O	25	18	0,00000	 Ny tsilo any Libàna, naniraka hilaza amin'ny sedera any Libàna hoe: Omeo ho vadin'ny zanako lahy ny zanakao vavy. Dia namaly teo ny biby dia any Libàna, ka nanosihosy ny tsilo. 	
14O	25	19	0,00000	 Efa nahavoa ny Edomita hianao, hoy ny hevitrao, ka taomin'ny fonao hirehareha hianao. Koa ankehitriny mipetraha tsara ao an-tranonao. Nahoana no dia mihaika loza hahalavo ny tenanao mbamin'i Jodà koa ity hianao? 	
14O	25	20	0,00000	 Tsy nohenoin'i Amasiasa akory izany, fa avy amin'Andriamanitra izany, hanolorany azy ho eo an-tanan'ny fahavalo, noho izy nivavaka tamin'ny andriamanitr'i Edoma. 	
14O	25	21	0,00000	 Dia niakatra Joasa mpanjakan'Israely, ka nifankahita nifanatrika tao Betsamesa any Jodà izy sy Amasiasa, mpanjakan'i Jodà. 	
14O	25	22	0,00000	 Resy teo anatrehan'Israely Jodà, ka samy nandositra ho any an-dainy avy. 	
14O	25	23	0,00000	 Ary Amasiasa, mpanjakan'i Jodà, zanak'i Joasa, zanak'i Joakaza dia nosamborin'i Joasa mpanjakan'Israely tany Betsamesa, nentiny nankany Jerosalema dia nandravany zato hakiho ny mandan'i Jerosalema, hatramin'ny vavahadin'i Efraima ka hatramin'ny vavahady an-jorony; 	
14O	25	24	0,00000	 nalainy avokoa ny volamena sy volafotsy mbamin'ny fanaka izay tao an-tranon'Andriamanitra tao amin'i Obededoma, ary ny rakitra rehetra tao an-tranon'ny mpanjaka, naka olona natao antoka koa izy dia niverina ho any Samaria.	
14O	25	25	0,00000	 Mbola velona dimy ambin'ny folo taona Amasiasa zanak'i Joasa, mpanjakan'i Jodà, tatý aorian'ny nahafatesan'i Joasa zanak'i Joakaza, mpanjakan'Israely. 	
14O	25	26	0,00000	 Ny asan'i Amasiasa sisa, ny voalohany sy ny farany, moa tsy dia efa voasoratra ao amin'ny bokin'ny mpanjakan'i Jodà sy Israely va izany? 	
14O	25	27	0,00000	 Taorian'ny nihatahan'i Amasiasa tamin'ny Tompo dia nisy firaisan-tetika hamely azy niforona tao Jerosalema, ka nandositra nankany Lakisa izy, fa nisy olona nirahina hanenjika azy tany Lakisa, ka novonoiny tany izy. 	
14O	25	28	0,00000	 Ary nentina an-tsoavaly izy dia nalevina tao amin'ny razany, ao an-tanànan'i Davida.	
14O	26	1	0,00000	[OZIASA MPANJAKAN'I JODÀ - NY ADY NATAONY, NY TRANO NAORINY, NY HERIM-PO-MIARAMILA NASEHONY - NY FIAVONAVONAN'I OZIASA SY NY SAZY NANJÒ AZY] Oziasa izay efa enina ambin'ny folo taona no nalain'ny vahoaka rehetra amin'i Jodà, ka nampanjakainy handimby an'i Amasiasa rainy. 	
14O	26	2	0,00000	 Nanorina an'i Elata indray izy, sy namerina azy ho amin'i Jodà indray, nony efa nodimandry any amin'ny razany ny mpanjaka. 	
14O	26	3	0,00000	 Enina ambin'ny folo taona Oziasa fony vao nanjaka, ary roa amby dimampolo taona no nanjakany tao Jerosalema. Ny anaran-dreniny dia Jekelià, avy ao Jerosalema.	
14O	26	4	0,00000	 Nanao izay mahitsy eo imason'ny Tompo araka izay rehetra nataon'i Amasiasa rainy izy.	
14O	26	5	0,00000	 Nanaja an'Andriamanitra izy, tamin'ny andro niainan'i Zakaria, izay nampianatra azy ny fatahorana an'Andriamanitra ary nambinin'Andriamanitra izy, tamin'ny andro nanajany an'ny Tompo.	
14O	26	6	0,00000	 Nandeha niady tamin'ny Filistina izy, nazerany avokoa ny mandan'i Geta sy ny mandan'i Jabnia ary ny mandan'i Azota, dia nanao tanàna tany amin'ny faritanin'i Azota sy tany amin'ny Filistina izy.	
14O	26	7	0,00000	 Nampian'Andriamanitra izy hamely ny Filistina sy ny Arabo nonina tany Gora-Baala, ary ny Maonita. 	
14O	26	8	0,00000	 Nitondra fanatitra ho an'i Oziasa ny Amonita, ary niely hatrany akaikin'i Ejipta ny lazany, fa tonga nahery indrindra izy. 	
14O	26	9	0,00000	 Nasian'i Oziasa tilikambo teo amin'ny vavahady an-jorony sy teo amin'ny vavahady mankany an-dohasaha ary teo amin'ny zorony, tao Jerosalema, sady nohamafisiny izy. 	
14O	26	10	0,00000	 Nanao tilikambo tany an'efitra koa izy; ary nihady lavaka famorian-drano betsaka, fa nanana biby fiompiny maro tany; sy tany amin'ny Sefela mbamin'iny tany lemaka avo, ary nanana mpiasa amam-pamboly voaloboka koa tany an-tendrombohitra sy tany Karmela, fa tia asa tany izy. 	
14O	26	11	0,00000	 Nana-miaramila mpanafika Oziasa, izay nandeha nanafika isan-tokony, mandry an'isany araka ny fanisana nataon'i Jehiela mpanoratra, sy Maasiasa mpitandrin-draharaha, tambany fifehezan'i Hananiasa, anankiray amin'ny komandin'ny mpanjaka. 	
14O	26	12	0,00000	 Ny isan'ny loham-pianakaviana, izay samy mpiady mahery avokoa, dia enin-jato amby roa arivo no tontaliny. 	
14O	26	13	0,00000	 Ka ny miaramila nofehezin'ireo, dia diman-jato sy fito arivo amby telo hetsy, izay nahay niady tamin'ny hery lehibe tokoa, hanohana ny mpanjaka tsy ho voan'ny fahavalony. 	
14O	26	14	0,00000	 Izany miaramila rehetra izany, dia samy nahavononan'i Oziasa ampinga, lefona, satroka fiarovan-doha, akanjo fiarovan-tratra, tsipìka, ary antsamotady fandefasam-bato. 	
14O	26	15	0,00000	 Nampanao milina tao Jerosalema koa izy, noforonin'ny tompo-marika anankiray, hapetraka any amin'ny tilikambo sy ny zoro-manda, handefasana zana-tsipìka amam-bato lehibe. Lasa lavitra ny lazany, fa nampiana fatratra izy, ka tonga nahery tokoa. 	
14O	26	16	0,00000	 Nisondrotra tao am-pony izaitsizy anefa izy, nony tonga nahery, ka nahafongotra azy izany. Nanota tamin'ny Tompo Andriamaniny izy, fa niditra tao an-tempolin'ny Tompo izy, handoro zava-manitra eo ambony otely fandoroan-java-manitra. 	
14O	26	17	0,00000	 Niditra avy ato aoriany kosa Azariasa mpisorona, mbamin'ny valopolo lahy amin'ny mpisoron'ny Tompo, samy lehilahy mahery avokoa, 	
14O	26	18	0,00000	 ka nanohitra an'i Oziasa mpanjaka, nanao hoe: Tsy anjaranao, ry Oziasa, ny manolotra zava-manitra ho an'ny Tompo, fa anjaran'ny mpisorona taranak'i Aarona izay voahosotra handoro zava-manitra. Mialà eo amin'ny fitoerana masina fa nanota hianao ka tsy voninahitra ho anao eo anatrehan'ny Tompo Andriamanitra izany. 	
14O	26	19	0,00000	 Oziasa amin'izany, nitana fanembohana tany an-tànany mba hanolotra zava-manitra, ka nisafoaky ny hatezerana, ka nony nitezitra ny mpisorona teo izy, dia indro teo amin'ny handriny nisy habokàna mipoitra, teo anatrehan'ny mpisorona, tao an-tranon'ny Tompo, teo anoloan'ny otely fandoroan-java-manitra. 	
14O	26	20	0,00000	 Nony nijery nankany aminy Azariasa mpisorona lehibe sy ireto mpisorona rehetra, dia indro fa voan'ny habokàna ny handriny. Noroahiny ho any ivelany faingana izy, ary izy koa mba nivoaka faingana fa efa nasian'ny Tompo. 	
14O	26	21	0,00000	 Dia boka hatramin'ny andro nahafatesany Oziasa mpanjaka, ka nitoetra tao an-trano manirery, amin'ny mahaboka azy, fa nesorina tao an-tranon'ny Tompo. Joatama zanany no nanapaka tao an-tranon'ny mpanjaka sy nitsara ny vahoaka tamin'ny tany. 	
14O	26	22	0,00000	 Ny asan'i Oziasa sisa, ny voalohany sy ny farany, dia efa voasoratr'Izaia, zanak'i Amosa, mpaminany. 	
14O	26	23	0,00000	 Ary nodimandry tamin'ny razany Oziasa, tany amin'ny saha fandevenana ny mpanjaka; satria boka izy, hoy ny olona. Joatama zanany no nanjaka nandimby azy.	
14O	27	1	0,00000	[JOATAMA MPANJAKAN'I JODÀ] Dimy amby roapolo taona Joatama, fony vao nanjaka, ary enina ambin'ny folo taona no nanjakany tao Jerosalema. Ny anaran-dreniny dia Jerosà zanak'i Sadaoka.	
14O	27	2	0,00000	 Nanao izay mahitsy eo imason'ny Tompo, araka izay rehetra nataon'i Oziasa rainy izy, fa tsy mba niditra tao an-tempolin'ny Tompo; ny vahoaka kosa mbola niharatsy ihany.	
14O	27	3	0,00000	 Nanao ny vavahady ambony amin'ny tranon'ny Tompo Joatama, sy nandrafitra trano maro teo ambonin'ny mandan'i Ofela.	
14O	27	4	0,00000	 Nanao tanàna teny amin'ny tendrombohitr'i Jodà izy, mbamina trano mimanda sy tilikambo tany an'ala.	
14O	27	5	0,00000	 Niady tamin'ny mpanjakan'ny taranak'i Amòna izy, dia naharesy azy, ka izao no nomen'ny taranak'i Amòna ho azy tamin'izany taona izany: talenta volafotsy zato, varimbazaha iray alina kora, ary orja iray alina kora; torak'izany koa no naterin'ny taranak'i Amòna ho azy, tamin'ny taona faharoa sy fahatelo.	
14O	27	6	0,00000	 Nitombo hery Joatama, satria nizotra mafy tamin'ny làlany, teo anatrehan'ny Tompo Andriamaniny.	
14O	27	7	0,00000	 Ny asa nataon'i Joatama sisa, ny ady rehetra nataony sy izay rehetra vitany, indro fa efa voasoratra ao amin'ny bokin'ny mpanjakan'Israely sy Jodà avokoa.	
14O	27	8	0,00000	 Dimy amby roapolo taona izy fony vao nanjaka, ary enina ambin'ny folo taona no nanjakany tao Jerosalema. 	
14O	27	9	0,00000	 Dia nodimandry any amin'ny razany Joatama, ka nalevina tao an-tanànan'i Davida. Ary Akaza zanany no nanjaka nandimby azy.	
14O	28	1	0,00000	[AKAZA MPANJAKAN'I JODÀ - FANOMPOAN-TSAMPY SY FAMAIZANA] Roapolo taona Akaza fony vao nanjaka, ary enina ambin'ny folo taona no nanjakany tao Jerosalema. Tsy nanao izay mahitsy eo anatrehan'ny Tompo tahaka an'i Davida rainy izy, 	
14O	28	2	0,00000	 fa nandeha tamin'ny làlan'ny mpanjakan'Israely, ary nanao sarin-javatra anidina ho an'ireo Baala aza. 	
14O	28	3	0,00000	 Nandoro zava-manitra teo an-dohasahan'i Bena-Hinoma izy, ary nampamakiny ny afo ny zanany, araka ny fahavetavetana fanaon'ireo firenena noroahin'ny Tompo teo anoloan'ny zanak'Israely. 	
14O	28	4	0,00000	 Nanatitra sorona aman-java-manitra teny amin'ny fitoerana avo sy ny havoana ary teny ambany hazo maitso rehetra teny izy. 	
14O	28	5	0,00000	 Natolotry ny Tompo Andriamaniny ho eo an-tanan'ny mpanjakan'i Siria izy, ka noresen'ny Siriana, dia nahazoany sambo-belona maro be nentiny nankany Damasa. Natolotra ho eo an-tanan'ny mpanjakan'Israely koa izy, ka nasiany sy nataony hoto mahitsy. 	
14O	28	6	0,00000	 Indray andro monja dia nisy roa alina sy iray hetsy, samy lehilahy mahery avokoa, no matin'i Fasea zana-dRomeliasa, tamin'i Jodà, satria izy ireo nahafoy an'ny Tompo Andriamanitry ny razany. 	
14O	28	7	0,00000	 Novonoin'i Zekrì mpiadin'i Efraima, Maasiasa zanaky ny mpanjaka, sy Ezrikà lehiben'ny tao an-tranon'ny mpanjaka, ary Elkanà, faharoa manarakaraka ny mpanjaka. 	
14O	28	8	0,00000	 Nisy roa hetsy ny vehivavy sy zazalahy aman-jazavavy azon'ny zanak'Israely sambo-belona tamin'ireo rahalahiny, sady be dia be koa ny babo nalainy tamin'ireo, ary ny babo nentiny nankany Samaria.	
14O	28	9	0,00000	 Nisy mpaminanin'ny Tompo kosa tao atao hoe Odeda; dia nivoaka izy hitsena ny miaramila sady nankany Samaria, ka nanao taminy hoe: Noho ny hatezeran'ny Tompo Andriamanitry ny razanareo tamin'i Jodà no nanolorany azy ho eo an-tànanareo, ka efa namono azy tamin-karomontana manakatra ny lanitra hianareo. 	
14O	28	10	0,00000	 Ary ankehitriny mbola kasainareo hampanekena ho andevolahinareo sy andevovavinareo koa ny taranak'i Jodà sy Jerosalema! Fa hianareo kosa, moa tsy mba manan-keloka amin'ny Tompo Andriamanitrareo va hianareo? 	
14O	28	11	0,00000	 Koa ankehitriny mihainoa ahy hianareo, ary alefaso ireo babo nalainareo tamin'ny rahalahinareo ireo, fa mirehitra aminareo ny fahatezeran'ny Tompo. 	
14O	28	12	0,00000	 Dia nitsangana ny lehibe sasany amin'ny taranak'i Efraima, Azariasa zanak'i Johanàna, Barakiasa zanak'i Mosolamota, Ezekiasa zanak'i Seloma, ary Amasà zanak'i Adalì, ka nanohitra an'ireo avy any an-tafika, 	
14O	28	13	0,00000	 nanao hoe: Tsy hampiditra ireo babo ireo eto hianareo, fa ny hivesarantsika fahotana amin'ny Tompo no kendrenareo ka mitady hanampy ny fahotana amam-pahadisoantsika hianareo, fa lehibe ny hadisoantsika, ka dia mirehitra amin'Israely ny fahatezeran'ny Tompo. 	
14O	28	14	0,00000	 Dia nalefan'ny miaramila teo anatrehan'ireo lehibe sy ny fiangonana rehetra, ireto sambo-belona sy babo nentiny, 	
14O	28	15	0,00000	 ary nitsangana ireo lehilahy efa voatonona anarana teo, nandray ny sambo-belona, ka notafiany aloha tamin'ny zavatra babo izay tsy nitafy, nomeny akanjo aman-kiraro, vao nampihinaniny sy nampisotroiny sady nohosorany izy ireo, dia nampitaingenany ampondra izay rehetra efa reraka mafy loatra, ka nateriny tany Jerikao, tanànan'ny rofia, izy ireo, ho any amin'ny rahalahiny. Izy kosa niverina tao Samaria.	
14O	28	16	0,00000	 Tamin'izany andro izany Akaza mpanjaka naniraka olona hangata-bonjy amin'ireo mpanjakan'i Asiria, 	
14O	28	17	0,00000	 fa tonga indray ny Edomita, nandresy an'i Jodà sy namabo azy. 	
14O	28	18	0,00000	 Ny Filistina niely teny amin'ny tanàna eny amin'ny Sefela sy ny Negeban'i Jodà; azony avokoa Betsamesa, Aialòna, Gaderota, Sokao sy ny tanàna momba azy, Tamnà sy ny tanàna momba azy, Gamzao sy ny tanàna momba azy, dia nonenany. 	
14O	28	19	0,00000	 Satria naetrin'ny Tompo Jodà, noho ny amin'i Akaza mpanjakan'Israely izay nampitombo ny fitondran-tena ratsy teo amin'i Jodà sy nanao heloka tamin'ny Tompo. 	
14O	28	20	0,00000	 Tonga namely azy Telgata-Falasara mpanjakan'i Asiria, nampiseho halozana taminy, fa tsy nampahery azy. 	
14O	28	21	0,00000	 Nalain'i Akaza ny zavatra tao an-tranon'ny Tompo sy ny tao an-tranon'ny mpanjaka mbamin'ny lehibe ka nanao fanatitra ho an'ny mpanjakan'i Asiria, fa tsy nahazo fanampiana tamin'izany izy. 	
14O	28	22	0,00000	 Na tao anatin'izany fahoriana nanjo azy izany aza, mbola nanohy ny fahotana tamin'ny Tompo ihany izy, Akaza mpanjaka, 	
14O	28	23	0,00000	 fa nanao sorona tamin'ny andriamanitr'i Damasa izay namely azy izy, ka nanao hoe: Ny andriamanitr'ireo mpanjakan'i Siria no mamonjy azy ireo, koa hotolorako sorona dia hamonjy ahy. Kanjo ireo no tonga fandravana azy sy Israely rehetra, 	
14O	28	24	0,00000	 nangonin'i Akaza ny fanaky ny tranon'Andriamanitra, ka novakivakiny ny fanaky ny tranon'Andriamanitra ary narindriny ny varavaran'ny tranon'ny Tompo, dia teny amin'ny zoron-dalana rehetra tao Jerosalema no nanaovany otely. 	
14O	28	25	0,00000	 Tany amin'ny tanànan'i Jodà no nasiany fitoerana avo tsirairay avy, hanaterany zava-manitra ho an'ny andriamani-kafa, ka dia nahatezitra an'ny Tompo Andriamanitry ny razany izy. 	
14O	28	26	0,00000	 Ny asany sisa mbamin'ny lalàny rehetra, ny voalohany sy ny farany, dia indro fa efa voasoratra ao amin'ny bokin'ny mpanjakan'i Jodà sy Israely izany. 	
14O	28	27	0,00000	 Dia nodimandry any amin'ny razany Akaza, ka nalevina tao an-tanàna, tao Jerosalema, fa tsy mba naiditra tao amin'ny fasan'ny mpanjakan'Israely. Ary Ezekiasa zanany no nanjaka nandimby azy.	
14O	29	1	0,00000	[NY NANJAKAN'I EZEKIASA - NY NANADIOVANY NY TEMPOLY SY NANAOVANA NY FOMBAM-PIVAVAHANA INDRAY] Dimy amby roapolo taona Ezekiasa fony vao nanjaka, ary sivy amby roapolo taona no nanjakany tao Jerosalema. Ny anaran-dreniny dia Abià zanak'i Zakariasa.	
14O	29	2	0,00000	 Nanao izay mahitsy eo imason'ny Tompo toy izay rehetra nataon'i Davida rainy izy.	
14O	29	3	0,00000	 Tamin'ny volana voalohany, amin'ny taona voalohany nanjakany, novohany ny varavaran'ny tranon'ny Tompo, dia namboatra azy izy.	
14O	29	4	0,00000	 Nampiantsoiny ny mpisorona sy ny Levita, dia novoriny teo amin'ny kianja atsinanana,	
14O	29	5	0,00000	 dia nilazany hoe: Mihainoa ahy, hianareo Levita: hamasino ny tenanareo, hamasino ny tranon'ny Tompo Andriamanitry ny razanareo, ka esory amin'ny fitoerana masina ny loto rehetra.	
14O	29	6	0,00000	 Fa nanota ny razantsika, nanao izay ratsy eo imason'ny Tompo Andriamanitsika izy, nahafoy azy izy, nihodina tsy hanatrika ny fonenan'ny Tompo izy, ary niamboho azy izy.	
14O	29	7	0,00000	 Narindriny aza ny varavaran'ny lavarangana fidirana, novonoiny koa ny jiro, ary tsy nandoro zava-manitra na nanatitra ny sorona dorana ho an'Andriamanitr'Israely teo amin'ny fitoerana masina.	
14O	29	8	0,00000	 Ka dia nianjera tamin'i Jodà sy Jerosalema ny fahatezeran'ny Tompo, navelany izy hianjadian'ny horohoro amam-pahoriana sy faniratsirana, araka izao hitan'ny masonareo izao.	
14O	29	9	0,00000	 Ary noho izany, dia indro fa lavon'ny sabatra ny razantsika, lasan-ko babo ny zanakalahintsika sy ny zanakavavintsika mbamin'ny vadintsika.	
14O	29	10	0,00000	 Ka tapa-kevitra ankehitriny aho ny hanao fanekena amin'ny Tompo Andriamanitr'Israely mba hialan'ny fahatezerany mirehitra amintsika.	
14O	29	11	0,00000	 Koa ankehitriny, anaka, aza manao tsirambina intsony hianareo, fa hianareo no efa voafidin'ny Tompo hanoloana azy, hanompo azy, mba ho mpanompony sy hanatitra zava-manitra ho azy.	
14O	29	12	0,00000	 Dia nitsangana ny Levita: Mahata zanak'i Amasaia, Joela zanak'i Azariasa, tamin'ny taranaky ny Kaatita; tamin'ny taranaky ny Merarita, Kisa zanak'i Abdì, Azariasa zanak'i Jalaleela; tamin'ny Gersonata, Joah, zanak'i Zemà, Eedena zanak'i Joah;	
14O	29	13	0,00000	 tamin'ny taranak'i Elisafàna, Samarì sy Jahiela; tamin'ny taranak'i Asafa, Zakariasa sy Mataniasa;	
14O	29	14	0,00000	 tamin'ny taranak'i Hemàna, Jahiela sy Semeia; ary tamin'ny taranak'Iditona, Semeiasa sy Oziela.	
14O	29	15	0,00000	 Novorin'izy ireo ny rahalahiny, ary samy nanamasina ny tenany izy, dia tonga hanadio ny tranon'ny Tompo, araka ny didin'ny mpanjaka, sy noho ny tenin'ny Tompo.	
14O	29	16	0,00000	 Niditra tao anatin'ny tranon'ny Tompo ny mpisorona hanadio azy, navoakany avokoa ny loto hitany tao an-tempolin'ny Tompo ho amin'ny kianjan'ny tranon'ny Tompo, dia noraisin'ny Levita hoentiny any an-dohasahan'i Sedròna.	
14O	29	17	0,00000	 Tamin'ny andro voalohan'ny volana voalohany, nanomboka ny fanadiovana izy; tamin'ny andro fahavalon'ny volana, niditra teo amin'ny lavarangana fidiran'ny Tompo izy, ka nandany havaloana nanadio ny tranon'ny Tompo; ary tamin'ny andro fahenina ambin'ny folon'ny volana voalohany dia vitany.	
14O	29	18	0,00000	 Dia nankao amin'i Ezekiasa mpanjaka izy, nilaza hoe: Efa voadionay avokoa ny tranon'ny Tompo, ny otely fanaovan-tsorona dorana sy ny fanaka rehetra momba azy.	
14O	29	19	0,00000	 Ary ny fanaka rehetra novetavetain'i Akaza mpanjaka, tamin'ny andro nanjakany, tamin'ny fotoana nanotany, dia efa samy voamboatranay sy voadionay, ka eo anoloan'ny otelin'ny Tompo izany.	
14O	29	20	0,00000	 Koa nifoha maraina koa Ezekiasa mpanjaka, ka namory ny lehiben'ny tanàna, dia niakatra ho ao an-tranon'ny Tompo.	
14O	29	21	0,00000	 Ny nateriny dia ombalahy fito, ondralahy fito, zanak'ondry fito, ary osilahy fito, hatao sorona noho ny ota, ho an'ny fanjakana sy ho an'ny fitoerana masina ary ho an'i Jodà. Nasain'ny mpanjaka natolotry ny mpisorona taranak'i Aarona teo ambonin'ny otelin'ny Tompo, ireo.	
14O	29	22	0,00000	 Dia novonoiny ny ombalahy ka noraisin'ny mpisorona ny ra; nararany teo ambonin'ny otely ny ra; novonoiny ny zanak'ondry dia nararany teo ambonin'ny otely ny ra.	
14O	29	23	0,00000	 Izay vao naroso ho eo anatrehan'ny mpanjaka sy ny fiangonana ireo osilahy noho ny ota, ka nametrahan'izy rehetra tànana;	
14O	29	24	0,00000	 dia novonoin'ny mpisorona, nanaovany ny fanonerana teo amin'ny otely ny rany, nanaovany fanonerana ho an'Israely rehetra, fa ho an'Israely rehetra no nampanaovan'ny mpanjaka ny sorona dorana sy ny sorona noho ny ota.	
14O	29	25	0,00000	 Nasainy nalahatra teo an-tranon'ny Tompo ny Levita, samy mitondra kipantsona sy valiha ary harpa, araka ny didin'i Davida sy Gada, mpahitan'ny mpanjaka, ary Natàna mpaminany, fa didy avy amin'ny Tompo tamin'ny alàlan'ny mpaminany, izany.	
14O	29	26	0,00000	 Dia nilahatra ny Levita nitondra ny zava-manenon'i Davida, mbamin'ny mpisorona nitondra trompetra koa.	
14O	29	27	0,00000	 Ary nasain'i Ezekiasa natolotra teo ambony otely ny sorona dorana; ka vao natomboka ny sorona dorana, dia natomboka koa ny hira ho an'ny Tompo, mbamin'ny feon-trompetra, narahin'ny zava-manenon'i Davida mpanjakan'Israely.	
14O	29	28	0,00000	 Niankohoka ny fiangonana rehetra, nohiraina ny hira, ary notsofina ny trompetra, ary izany rehetra izany naharitra mandra-pahavitan'ny sorona dorana.	
14O	29	29	0,00000	 Nony vita ny sorona dorana dia nandohalika nitsaoka ny mpanjaka mbamin'izay rehetra teo aminy.	
14O	29	30	0,00000	 Ny tenin'i Davida sy Asafa mpahita, no nasain'ny mpanjaka sy ny lehibe nideran'ny Levita an'ny Tompo, ary nidera tamin-kafaliana izy ireo sady niondrika nitsaoka.	
14O	29	31	0,00000	 Rahefa izany, niteny Ezekiasa ka nanao hoe: Vita fanokanan-tena ho an'ny Tompo indray izao hianareo, ka manatòna, manatera sorona amam-pisaorana ao an-tranon'ny Tompo. Dia nanatitra sorona amam-pisaorana ny fiangonana, ary nanolotra sorona dorana koa izay rehetra mazava fo.	
14O	29	32	0,00000	 Koa ny isan'ny sorona dorana naterin'ny fiangonana dia omby fitopolo, ondralahy zato, ary zanak'ondry roan-jato, sorona dorana iray ihany, ho an'ny Tompo, avokoa ireo rehetra ireo.	
14O	29	33	0,00000	 Afa-tsy ireo, nisy omby enin-jato, sy ondry telo arivo natokana koa.	
14O	29	34	0,00000	 Tsy nahendaka ny sorona dorana rehetra ny mpisorona, fa vitsy, ka dia nampian'ny Levita rahalahiny izy, mandra-pahavitan'ny raharaha sy mandra-panamasin'ny mpisorona sasany ny tenany, fa narisika kokoa ny Levita noho ny mpisorona tamin'ny fanamasinana ny tenany.	
14O	29	35	0,00000	 Sady ny sorona dorana moa efa betsaka; ny saboran'ny sorom-pihavanana sy ny fanatitra araraka momba ny sorona dorana koa etsy an-daniny. Toy izany no nanaovana indray ny fanompoana tao an-tranon'ny Tompo. 	
14O	29	36	0,00000	 Faly Ezekiasa sy ny vahoaka tamin'izay namboarin'Andriamanitra ho an'ny vahoaka; fa vita tampoka izany zavatra izany.	
14O	30	1	0,00000	[FANKALAZANA MANETRIKETRIKA NY FETIN'NY PAKA] Nandefa iraka ho any amin'Israely rehetra sy Jodà Ezekiasa ary nanoratra taratasy ho any amin'i Efraima sy Manase koa, hankanesan'izy ireo ao an-tranon'ny Tompo ao Jerosalema, hanao ny Paka ho fankalazana an'ny Tompo Andriamanitr'Israely. 	
14O	30	2	0,00000	 Nanao fivoriana fakan-kevitra ny amin'ny hankalazana ny Paka amin'ny volana faharoa ny mpanjaka sy ny lehibe mbamin'ny fiangonana rehetra tao Jerosalema; 	
14O	30	3	0,00000	 noho izy tsy azo natao tamin'ny fotoanany, satria ny mpisorona efa nanamasina ny tenany mbola tsy ampy isa loatra, ary ny vahoaka koa mbola tsy vory tao Jerosalema. 	
14O	30	4	0,00000	 Noheverin'ny mpanjaka sy ny fiangonana rehetra ho mety tokoa izany. 	
14O	30	5	0,00000	 Dia nanapa-kevitra ny handefa teny amin'Israely rehetra, hatrany Bersabea ka hatrany Dana izy ireo, mba samy ho tonga ao Jerosalema ny olona, hanao ny Paka ho fankalazana an'ny Tompo Andriamanitr'Israely, fa efa tsy nankalazain'izy ireo mitamba-be intsony, araka ny voasoratra. 	
14O	30	6	0,00000	 Dia nandeha ny mpihazakazaka nitondra ny taratasin'ny mpanjaka sy ny lehibe any amin'Israely sy Jodà rehetra, ka nilaza, araka ny didin'ny mpanjaka nanao hoe: Ry Zanak'Israely ô, miverena amin'ny Tompo Andriamanitr'i Abrahama sy Isaaka ary Israely, dia hiverina amin'izay sisa izy, dia aminareo izay afaka tsy latsaka eo an-tanan'ny mpanjakan'i Asiria. 	
14O	30	7	0,00000	 Aza manahaka ny rainareo aman-drahalahinareo, izay nanota tamin'ny Tompo, ka nataony hianjadian'ny fahoriana, araka izao hitanareo izao. 	
14O	30	8	0,00000	 Koa aza manamafy ny hatokareo, toy ny nataon'ny razanareo fa atolory an'ny Tompo ny tànanareo, tongava ao amin'ny fitoerany masina,izay nohamasininy ho mandrakizay, ary manompoa an'ny Tompo Andriamanitrareo, mba hialan'ny afon'ny fahatezerany aminareo. 	
14O	30	9	0,00000	 Fa raha miverina amin'ny Tompo hianareo, dia hahita famindram-po amin'ireo nitondra azy ho babo ny rahalahinareo aman-janakareo, ka tsy haviliny tsy hijery anareo ny tavany, raha miverina aminy hianareo. 	
14O	30	10	0,00000	 Notetezin'ny mpihazakazaka toy izany avokoa ny tanàna any amin'ny tanin'i Efraima sy Manase, ka hatrany amin'i Zabolona; nefa nihomehezan'ny olona sy novazivaziny foana izy. 	
14O	30	11	0,00000	 Ny olona sasany tamin'i Asera sy Manase ary Zabolona no hany nanetry tena ka tonga tany Jerosalema. 	
14O	30	12	0,00000	 Any amin'i Jodà koa no namelaran'Andriamanitra ny tànany, ka nomeny fo iray hankatò ny didin'ny mpanjaka sy ny lehibe araka ny tenin'ny Tompo. 	
14O	30	13	0,00000	 Vahoaka be no nivory tao Jerosalema hanao ny fetin'ny Azima tamin'ny volana faharoa: fivoriana lehibe dia lehibe izay. 	
14O	30	14	0,00000	 Nitsangana izy ireo, dia noravany avokoa ny otely tao Jerosalema, noravany koa ny otely fanaterana zava-manitra, ka nariany tany an-dohasahan'i Sedròna. 	
14O	30	15	0,00000	 Izay vao namono ny Paka izy ireo, tamin'ny andro fahefatra ambin'ny folon'ny volana faharoa. Menatra ny mpisorona sy ny Levita, ka nanamasina ny tenany, dia nanolotra sorona dorana, tao an-tranon'ny Tompo. 	
14O	30	16	0,00000	 Nipetraka teo amin'ny fitoerana fipetrahany araka ny fandaharana, araka ny lalàn'i Moizy, ilay olon'Andriamanitra, izy ireo; ary ny mpisorona nandraraka ny ra, noraisiny avy any an-tanan'ny Levita. 	
14O	30	17	0,00000	 Ny Levita dia notendrena hamono ny soron'ny Paka, ho an'izay rehetra tsy madio mba hanokana azy ireo ho an'ny Tompo; fa betsaka ny olona teo amin'ny fiangonana no tsy mbola nanamasina ny tenany. 	
14O	30	18	0,00000	 Fa betsaka tamin'ny vahoaka, maro tamin'i Efraima, Manase, Isakara, Zabolona, no dia tsy nandio tena, ka nihinana ny Paka ihany, nefa tsy nanaraka izay voasoratra. Fa dia nivavaka ho azy ireo Ezekiasa, nanao hoe: 	
14O	30	19	0,00000	 Iaveh mpamindra fo anie hamela heloka an'ireo nandraikitra ny fony hitady an'Andriamanitra, Iaveh, Andriamanitry ny razany, na dia tsy ananany aza ny fahadiovana ilaina ao amin'ny fitoerana masina. 	
14O	30	20	0,00000	 Nihaino an'i Ezekiasa Iaveh, ka namela ny heloky ny vahoaka. 	
14O	30	21	0,00000	 Ny zanak'Israely izay tao Jerosalema nankalaza ny fetin'ny Azima tamin-kafaliana lehibe, nandritra ny hafitoana; ary isan'andro ny Levita sy ny mpisorona nidera an'ny Tompo tamin'ny zava-maneno mikarantsana, ho fankalazana an'ny Tompo. 	
14O	30	22	0,00000	 Niteny tamin'ny Levita rehetra, teny manetsika ny fo, Ezekiasa, fa naneho fahaizana fatratra tamin'ny fanompoana an'ny Tompo izy ireo. Nandritra ny hafitoana izy ireo nihinana ny zavatra natao sorona tamin'ny fety, nanolotra ny sorom-pihavanana, ary nidera an'ny Tompo Andriamanitry ny razany. 	
14O	30	23	0,00000	 Niray hevitra ny fiangonana rehetra, fa hankalaza hafitoana indray, ka nankalazainy an-kafaliana ny hafitoana; 	
14O	30	24	0,00000	 fa ny fiangonana dia nomen'i Ezekiasa mpanjakan'i Jodà, ombalahy arivo sy ondry fito arivo, ary ny lehibe koa efa nanome azy ombalahy arivo sy ondry iray alina, ary maro ny mpisorona no nanamasina ny tenany. 	
14O	30	25	0,00000	 Niara-nirobiroby ny fiangonan'i Jodà rehetra, ny mpisorona sy ny Levita, ny fiangonana rehetra avy any amin'Israely ary ny vahiny rehetra avy any amin'Israely, na niorim-ponenana teo amin'i Jodà. 	
14O	30	26	0,00000	 Ka nisy fifaliana lehibe tao Jerosalema, ary tsy mbola nisy toy izany tao Jerosalema hatramin'ny andron'i Salomona zanak'i Davida, mpanjakan'Israely. 	
14O	30	27	0,00000	 Nitsangana ireo mpisorona levitika, dia nitso-drano ny vahoaka, ary voahaino ny feon'izy ireo ka tafapaka hatrany amin'ny fonenana masin'ny Tompo, hatrany an-danitra, ny vavaka nataony.	
14O	31	1	0,00000	[NY NANDRAVANA NY SAMPY AMAM-PITOERANA AVO - NY RAHARAHA AMAM-PIVELOMAN'NY MPISORONA SY NY LEVITA] Nony vita izany rehetra izany, dia niainga ny avy amin'Israely rehetra izay teo, nankany amin'ny tanànan'i Jodà, ka notorotoroiny ny tsangam-bato, nokapainy ny aserah, noravany avokoa ny fitoerana avo aman'otely eran'i Jodà sy Benjamina mbamin'i Efraima sy Manase, nataony fongotra mihitsy. Izay vao samy nody ho any an-tanànany ny zanak'Israely rehetra, samy ho any amin'ny anjara taniny. 	
14O	31	2	0,00000	 Naorin'i Ezekiasa ny fizarazaran'ny mpisorona sy ny Levita, araka ny antokony avy, - ny mpisorona sy ny Levita, samy araka ny raharahany avy, - hanaovana ny sorona dorana, ny sorom-pihavanana, ny fanompoam-pivavahana, ny hira amam-piderana, eo am-bavahadin'ny tobin'ny Tompo. 	
14O	31	3	0,00000	 Izy ihany no nanome, avy amin'ny fananany, izay anjaran'ny mpanjaka, amin'ny sorona dorana, dia ny sorona dorana amin'ny sabata, ny voalohan'ny volana, ny fety, araka ny voasoratra ao amin'ny lalan'ny Tompo. 	
14O	31	4	0,00000	 Ary nilaza tamin'ny mponina ao Jerosalema izy, handoa ny anjaran'ny mpisorona sy ny Levita, mba hiraiketany mafy amin'ny làlan'ny Tompo. 	
14O	31	5	0,00000	 Rahefa naely izany didy izany, dia nanateran'ny zanak'Israely be dia be ny santatry ny varimbazaha, ny divay vaovao, ny diloilo, ny tantely, mbamin'ny vokatry ny tany isan-karazany; be koa ny fahafolon-karena nentiny avy amin'ny vokatra rehetra. 	
14O	31	6	0,00000	 Ny zanak'Israely sy Jodà, nonina teo amin'ny tanànan'i Jodà koa, dia nitondra ny fahafolon-karena tamin'ny omby aman'ondry, mbamin'ny fahafolon-karena tamin'ny zavatra masina rehetra natokana ho an'ny Tompo Andriamaniny, ka natokotoko ho antontany maro. 	
14O	31	7	0,00000	 Tamin'ny volana fahatelo no natomboka ny manao antontany ka tamin'ny volana fahafito vao vita. 	
14O	31	8	0,00000	 Tonga Ezekiasa sy ny lehibe ka nony nahita ireto antontany, dia nisaotra an'ny Tompo sy Israely vahoakany izy ireo. 	
14O	31	9	0,00000	 Ary nanontanian'i Ezekiasa ny amin'ireo antontany ireo, ny mpisorona sy ny Levita. 	
14O	31	10	0,00000	 Ka hoy Azariasa mpisorona lehibe taranak'i Sadaoka namaly azy: Hatramin'ny niandohan'ny nanateran'ny olona ny fanomezana voahavaka ao an-tranon'ny Tompo, dia nihinana sy nanao voky ihany izahay, nefa mbola be koa no tsy laninay, fa nambinin'ny Tompo ny vahoakany, ka he izato habetsahan'ny sisa tsy lany. 	
14O	31	11	0,00000	 Nasain'i Ezekiasa nanamboarana efi-trano tao an-tranon'ny Tompo ka dia namboarina izany, 	
14O	31	12	0,00000	 dia nampidirina tao, tsy misy tomika, ny fanomezana voahavaka, ny fahafolon-karena, ary ny zavatra voatokana. Koneniasa Levita no tonian'ny fitandremana an'ireo; Semeia rahalahiny no lefiny, 	
14O	31	13	0,00000	 ary Jahiela, Azariasa, Nahata, Asaela, Jerimota, Jozabada, Eliela, Jesmakiasa, Mahata sy Banaiasa no mpikarakara nofehezin'i Joneiasa sy Semeia rahalahiny, araka ny nandaharan'i Ezekiasa mpanjaka sy Azariasa mpanapaka ao amin'ny tranon'Andriamanitra, an'izany. 	
14O	31	14	0,00000	 Kore Levita mpiandry ny varavarana atsinanana no tonian'ny fanatitra an-tsitra-po naterin'ny olona ho an'ny Tompo, mba hizarazara izay voahavaka ho an'ny Tompo mbamin'ny zavatra masina indrindra. 	
14O	31	15	0,00000	 Nisy fehiny niandry raharaha homeny azy ireo, tao amin'ny tanànan'ny mpisorona, dia Edena, Benjamina, Jesoe, Semeiasa, Amariasa, Sekeniasa, izay niadidy ny fizarana ho an'ny rahalahiny, araka ny antokony avy, na ny lehibe na ny kely; 	
14O	31	16	0,00000	 afa-tsy ny lehilahy voasoratra, hatramin'ny telo taona no ho miakatra, dia izay rehetra niditra tao an-tranon'ny Tompo, araka ny ilainy isan'andro mba hanao ny fanompoana, araka ny anjara raharahany sy ny antokony avy. 	
14O	31	17	0,00000	 Ny boky fanoratana ny mpisorona dia nalahatra araka ny fianakavian-drain'izy ireo ary ny Levita dia voasoratra araka ny raharahany sy ny antokony avy, hatramin'ny roapolo taona no ho miakatra. 	
14O	31	18	0,00000	 Voasoratra tao anatin'ny boky ny zanany rehetra, ny vadiny, ny zanany lahy, ny zanany vavy, ny fiangonana rehetra, fa noho ny fahamarinany dia nikarakara tamim-pahamasinana ny fanatitra masina. 	
14O	31	19	0,00000	 Ary ny amin'ny taranak'i Aarona, dia ireo mpisorona nitoetra tany amin'ny faritry ny taniny, nanodidina ny tanànany, dia nisy lehilahy, isan-tanàna, voatonona anarana, hanome ny anjaran'ny lehilahy amin'ny mpisorona sy ny Levita rehetra voasoratra.	
14O	31	20	0,00000	 Toy izany no nataon'i Ezekiasa, eran'i Jodà rehetra; nanao izay tsara sy mahitsy ary marina eo anatrehan'ny Tompo Andriamaniny izy. 	
14O	31	21	0,00000	 Nataony tamin'ny fony tokoa ny raharaha rehetra nampanaoviny momba ny fanompoana ao an-tranon'ny Tompo sy momba ny didy aman-dalàna nitadiavany an'Andriamaniny, ka nambinina izy.	
14O	32	1	0,00000	[NY NANAFIHAN'I SENAKERIBA MPANJAKAN'I ASIRIA AN'I JODÀ, SY NY NANDRAVANA NY TAFINY] Taorian'ireo zavatra aman'asa marina ireo, no niainga Senakeriba mpanjakan'i Asiria, ka niditra tany Jodà, dia nanorina toby hamely ny tanàna mimanda, ary nikendry ny hahafaka azy. 	
14O	32	2	0,00000	 Nony hitan'i Ezekiasa fa tonga Senakeriba sady nitodika an'i Jerosalema hamely azy, 	
14O	32	3	0,00000	 dia niara-nidinika tamin'ny lehibe sy ny lehilahy maheriny izy, hanarona ny rano amin'ny loharano any ivelan'ny tanàna ka nanampy azy izy ireo.	
14O	32	4	0,00000	 Dia vahoaka be no nivory sy nanarona ny loharano rehetra mbamin'ilay renirano mamaky eo afovoan'ny tany, nanao hoe: Ahoana no hahitan'ireo mpanjakan'i Asiria tonga atý ireo, rano betsaka? 	
14O	32	5	0,00000	 Nahazo hery Ezekiasa, ka namboariny avokoa ny manda rava, nohavaoziny ny tilikambo, naoriny ny manda hafa teo ivelany, nohamafisiny Melao tao an-tanànan'i Davida, ary nampanao fiadiana aman-ampinga betsaka izy. 	
14O	32	6	0,00000	 Nanendry mpifehy miaramila hifehy ny vahoaka izy, dia novoriny ho eo aminy teo an-kalalahana akaikin'ny vavahadin'ny tanàna ireo, ka nomeny teny manetsika ny fo hoe: 	
14O	32	7	0,00000	 Matanjaha sy mahereza, fa aza matahotra na manam-badi-po eo anoloan'ny mpanjakan'i Asiria sy ireo vahoaka maro be momba azy. 	
14O	32	8	0,00000	 Sandry nofo no momba azy, fa Iaveh Andriamanitsika kosa no momba antsika, hanampy antsika sy hitarika ny fanafihantsika. Natoky ny tenin'i Ezekiasa mpanjakan'i Jodà ny vahoaka.	
14O	32	9	0,00000	 Rahefa izany, naniraka ny mpanompony ho any Jerosalema Senakeriba mpanjakan'i Asiria, - fa izy mbamin'ny miaramilany rehetra izany dia mbola teo anoloan'i Lakisa -, ho any amin'i Ezekiasa, mpanjakan'i Jodà, mbamin'ireo avy amin'i Jodà rehetra tao Jerosalema hilaza aminy hoe:	
14O	32	10	0,00000	 Izao no lazain'i Senakeriba mpanjakan'i Asiria: Inona izato itokianareo, no dia mihiboka atao fahirano ato Jerosalema ka tra-pahoriana hianareo?	
14O	32	11	0,00000	 Tsy famitahan'i Ezekiasa anareo va mba hanolorany anareo ho faty mosary sy hetaheta, no nilazany hoe: Iaveh Andriamanitsika no hamonjy antsika amin'ny tanan'ny mpanjakan'i Asiria?	
14O	32	12	0,00000	 Tsy io Ezekiasa io indrindra va no nandrava ny fitoerana avo sy ny otelin'ny Tompo, ka nilaza tamin'i Jodà sy Jerosalema hoe: Eo anoloan'ny otely iray monja no hiankohofanareo ary ao no hanateranareo zava-manitra.	
14O	32	13	0,00000	 Ary tsy mba fantatrareo ve ny nataonay, dia izaho sy ny razako, tamin'ny firenena rehetra tamin'ny tany e?	
14O	32	14	0,00000	 Moa nahavonjy tokoa ny taniny tamin'ny tanako va, ny andriamanitry ny firenena amin'ny tany? Iza amin'ny andriamanitr'ireo firenena naringan'ny razako no nahavonjy ny vahoaka tamin'ny tànako ny andriamanitrareo?	
14O	32	15	0,00000	 Koa ankehitriny, aza dia mety hambosin'i Ezekiasa na hofitahiny hianareo! Ary aza matoky azy. Fa ny andriamanitry ny firenena sy ny fanjakana hafa rehetra tsy nisy nahavonjy ny vahoakany tamin'ny tànako sy ny tanan'ny razako, ka mainka tsy hahavonjy anareo amin'ny tànako izay Andriamanitrareo.	
14O	32	16	0,00000	 Ny mpanompon'i Senakeriba mbola nanao teny faniratsirana an'ny Tompo Andriamanitra sy an'i Ezekiasa mpanompony. 	
14O	32	17	0,00000	 Izy koa nanoratra taratasy nanalany baraka an'ny Tompo Andriamanitr'Israely sy naniratsirany azy; izao no teniny: Tahaka ny tsy nahavonjen'ireo andriamanitry ny firenena amin'ny tany ny vahoakany tamin'ny tànako, no tsy hahavonjen'ny andriamanitr'i Ezekiasa ny vahoakany, amin'ny tànako koa. 	
14O	32	18	0,00000	 Tamim-peo avo sy amin'ny fiteny Jody, no niantsoantsoan'ireo mpanompony tamin'ny vahoaka tao Jerosalema izay teny ambony manda, mba hampitahotra sy hampivadi-po an'ireo, hahazoany ny tanàna. 	
14O	32	19	0,00000	 Mova tsy ny filaza ny andriamanitry ny firenena amin'ny tany, asan-tanan'olombelona ihany, no filazany ny Andriamanitr'i Jerosalema! 	
14O	32	20	0,00000	 Noho izany dia raikitra nivavaka Ezekiasa mpanjaka sy Izaia mpaminany, zanak'i Amosa, ka nitaraina tamin'ny lanitra izy. 	
14O	32	21	0,00000	 Dia naniraka anjely anankiray Iaveh ary naringan'io avokoa ny lehilahy mahery sy ny filohany mbamin'ny lehibe teo an-tobin'ny mpanjakan'i Asiria, ka lasa nody any amin'ny taniny, safo-kenatra, ity mpanjaka. Nony tafiditra tao an-tranon'ny andriamaniny izy, dia ny sasany tamin'izay naloaky ny kibony no namono azy tamin'ny sabatra. 	
14O	32	22	0,00000	 Ary namonjy an'i Ezekiasa sy ny mponina tao Jerosalema, tamin'ny tanan'i Senakeriba mpanjakan'i Asiria, sy tamin'ny tanan'ny fahavalony rehetra, Iaveh, nitari-dàlana azy ireo, na ho aiza na ho aiza. 	
14O	32	23	0,00000	 Maro ny olona nitondra fanatitra ho an'ny Tompo tany Jerosalema ary fanomezana sarobidy ho an'i Ezekiasa mpanjakan'i Jodà, izay tonga voasandratra teo imason'ny firenena rehetra hatramin'izay. 	
14O	32	24	0,00000	 Tamin'izany andro izany, narary efa ho faty Ezekiasa, ka nivavaka tamin'ny Tompo, dia niteny taminy Iaveh sy nanao fahagagana ho azy. 	
14O	32	25	0,00000	 Tsy mba namaly araka ny soa noraisiny anefa Ezekiasa fa nisondrotra ny fanahiny, ka niharan'ny fahatezeran'ny Tompo izy mbamin'i Jodà sy Jerosalema. 	
14O	32	26	0,00000	 Dia nanetry tena Ezekiasa noho ilay niavonavonan'ny fony, dia izy mbamin'ny mponina ao Jerosalema, ka tsy niharan'ny fahatezeran'ny Tompo izy ireo, nandritra ny andro niainan'i Ezekiasa.	
14O	32	27	0,00000	 Nanan-karena amam-boninahitra be Ezekiasa. Nahangona rakitra miavosa izy, dia volafotsy, volamena, vatosoa, zava-manitra, ampinga ary zavatra mahate-hanana isan-karazany. 	
14O	32	28	0,00000	 Nanao trano fitehirizam-bokatra izy, na varimbazaha, na divay, na diloilo, tranom-pihinanam-biby ho an'ny biby fiompy isan-karazany, ary nanana biby fiompy ao an-tranom-biby. 	
14O	32	29	0,00000	 Nanao tanàna maro ho azy izy, ary nanana andiany maro izy tamin'ny omby sy ny ondry, fa nomen'Andriamanitra harena be dia be. 	
14O	32	30	0,00000	 Ezekiasa io ihany koa, no nanarona ny fivoahan'ny rano any ambony tamin'ny ranon'i Gihona, ka nampandeha azy hidina mankany andrefan'ny tanànan'i Davida. Nahomby Ezekiasa tamin'izay rehetra nataony. 	
14O	32	31	0,00000	 Tamin'ireo iraka nirahin'ny lehiben'i Babilona, hanontany azy ny amin'ny zava-mahagaga natao teo amin'ny tany, hany nandaozan'Andriamanitra azy, dia ny hizahany toetra azy, mba hahalalany ny ao am-pony rehetra.	
14O	32	32	0,00000	 Ny asan'i Ezekiasa sisa, mbamin'ny asany momba ny fivavahana, dia efa voasoratra ao amin'ny Fahitan'Izaia mpaminany zanak'i Amosa sy ao amin'ny bokin'ny mpanjakan'i Jodà sy Israely. 	
14O	32	33	0,00000	 Dia nodimandry any amin'ny razany Ezekiasa, ka nalevina teo amin'ny fitoerana ambony indrindra, amin'ny fasan'ny taranak'i Davida, ary tamin'ny nahafatesany, dia niara-nanome voninahitra azy Jodà rehetra sy ny mponina ao Jerosalema. Manase zanany no nanjaka nandimby azy.	
14O	33	1	0,00000	[MANASE SY AMÒNA MPANJAKAN'I JODÀ] Roa ambin'ny folo taona Manase fony vao nanjaka, ary dimy amby dimampolo taona no nanjakany tao Jerosalema.	
14O	33	2	0,00000	 Nanao izay ratsy eo imason'ny Tompo izy, nanaraka ny fahavetavetan'ny firenena noroahin'ny Tompo teo anoloan'ny zanak'Israely.	
14O	33	3	0,00000	 Naoriny indray ny fitoerana avo noravan'i Ezekiasa rainy; nanangana otely ho an'ireo Baala izy; nanao aserah izy, ary niankohoka teo anatrehan'ny tafiky ny lanitra, sy nanompo azy.	
14O	33	4	0,00000	 Nanorina otely teo an-tranon'ny Tompo izy, izay nolazain'ny Tompo hoe: Ho ao Jerosalema mandrakizay ny anarako. 	
14O	33	5	0,00000	 Nanorina otely teo amin'ny kianja roa an-tranon'ny Tompo izy, ho an'ny tafiky ny lanitra rehetra. 	
14O	33	6	0,00000	 Nampamakiny ny afo tao an-dohasahan'i Bena-Enoma ny zanany. Narahiny avokoa ny fomban'ny fanandroana, ny sikidy, ny fankatoavana, nanendry olona ho mpiantso ny fanahy sy ho mpanao ody izy. 	
14O	33	7	0,00000	 Ny sarin'ny sampy nataony, dia napetrany tao amin'ny tranon'Andriamanitra izay nolazain'Andriamanitra tamin'i Davida sy Salomona zanany hoe: Eto amin'ity trano ity sy eto Jerosalema izay nofidiko teo amin'ny fokon'Israely rehetra no tiako hametrahana ny anarako mandrakizay. 	
14O	33	8	0,00000	 Tsy havoakako hiala amin'ny tany notendreko ho an'ny razanareo ny tongotr'Israely, raha mbola tandremany ihany ny manaraka izay rehetra nandidiako azy koa izy, dia araka ny didy aman-dalàna ary fitsipika nomena tamin'ny alalan'i Moizy. 	
14O	33	9	0,00000	 Ka dia Manase no tonga nampania an'i Jodà mbamin'ny mponina ao Jerosalema, ka nandroso nanao ratsy izy ireo mihoatra noho ireo firenena naringan'ny Tompo, teo anoloan'ny zanak'Israely. 	
14O	33	10	0,00000	 Niteny tamin'i Manase sy ny vahoakany Iaveh; nefa tsy nasian'izy ireo raharaha akory izany.	
14O	33	11	0,00000	 Tamin'izay dia nentin'ny Tompo hamely azy ireo ny lehiben'ny tafiky ny mpanjakan'i Asiria, nosamborin'ireo Manase tamin'ny masom-by, nogiazany tamin'ny gadra varahina roa, dia nentiny nankany Babilona. 	
14O	33	12	0,00000	 Nony latsaka am-pahoriana izy vao nihanta an'ny Tompo Andriamaniny, nanetry tena lehibe teo anatrehan'Andriamanitry ny razany. 	
14O	33	13	0,00000	 Dia nangataka taminy izy; dia nety ifonana Iaveh ka nihaino ny fifonany, sy nampody azy ho any Jerosalema amin'ny fanjakany. Dia nihaiky Manase fa Andriamanitra Iaveh. 	
14O	33	14	0,00000	 Tatý aorian'izany, nanao manda teo ivelan'ny tanànan'i Davida izy, teo andrefana mankany Gihona amin'ny lohasaha hatrany amin'ny vavahadin-Kazandrano hanodidinana an'i Ofela, sady nasondrony ho avo dia avo. Ary nametrahany mpifehy miaramila ny tanàna mimanda rehetra amin'i Jodà. 	
14O	33	15	0,00000	 Nesoriny tao an-tranon'ny Tompo ny andriamani-kafa, ny sampy, mbamin'ireo otely rehetra naoriny teo an-tendrombohitry ny tranon'ny Tompo, sy tao Jerosalema, ka nariany tany ivelan'ny tanàna. 	
14O	33	16	0,00000	 Dia naoriny indray ny otelin'ny Tompo, ka nanatitra sorom-pihavanana amam-pisaorana teo izy, ary nandidy an'i Jodà hanompo an'ny Tompo Andriamanitr'Israely. 	
14O	33	17	0,00000	 Mbola nanao sorona teny amin'ny fitoerana avo ihany ny vahoaka, nefa tsy ho an'iza fa ho an'ny Tompo Andriamaniny.	
14O	33	18	0,00000	 Ny asan'i Manase sisa, ny vavaka nataony tamin'Andriamaniny, ny tenin'ireo mpahita niteny taminy tamin'ny anaran'ny Tompo Andriamanitr'Israely, dia efa samy voasoratra ao amin'ny asan'ny mpanjakan'Israely. 	
14O	33	19	0,00000	 Ny vavaka nataony, ny nihainoan'Andriamanitra an'izany, ny fahotany amam-pahadisoany, ny toerana nanorenany fitoerana avo, sy nananganany aserah aman-tsarin-javatra, talohan'ny nanetreny tena, dia indro fa efa voasoratra ao amin'ny Tenin'i Hozaia. 	
14O	33	20	0,00000	 Ary nodimandry any amin'ny razany Manase ka nalevina tao an-tranony. Amòna zanany no nanjaka nandimby azy.	
14O	33	21	0,00000	 Roa amby roapolo taona Amòna fony vao nanjaka, ary roa taona no nanjakany tao Jerosalema. 	
14O	33	22	0,00000	 Nanao izay ratsy eo imason'ny Tompo, tahaka ny nataon'i Manase rainy izy, nanao sorona tamin'ny sarin-javatra rehetra nataon-drainy, Amòna, ary nanompo an'ireny. 	
14O	33	23	0,00000	 Tsy mba nanetry tena teo anatrehan'ny Tompo tahaka ny nataon-drainy anefa izy, fa vao mainka nanota bebe kokoa aza Amòna. 	
14O	33	24	0,00000	 Niray tetika hamely azy ny mpanompony, dia namono azy ho faty tao an-tranony. 	
14O	33	25	0,00000	 Fa novonoin'ny vahoaka tamin'ny tany kosa izay rehetra niray tetika hamely an'i Amòna. Dia Josiasa zanany no natsangan'ny vahoaka tamin'ny tany ho mpanjaka hisolo azy.	
14O	34	1	0,00000	[JOSIASA MPANJAKAN'I JODÀ - NY FAHAZOTOANY HANDRAVA NY FANOMPOAN-TSAMPY - NY NAHITANA NY BOKIN'NY LALÀNA TAO AN-TEMPOLY] Valo taona Josiasa fony vao nanjaka, ary iraika amby telopolo taona no nanjakany tao Jerosalema. 	
14O	34	2	0,00000	 Nanao izay mahitsy eo imason'ny Tompo izy, ka nandeha tamin'ny làlan'i Davida rainy, fa tsy mba nivily ho amin'ny an-kavanana na ho amin'ny an-kavia.	
14O	34	3	0,00000	 Tamin'ny taona fahavalo nanjakany, mbola tanora izy fahizany, dia efa niantomboka nitady ny Andriamanitr'i Davida rainy izy, ary tamin'ny taona faharoa ambin'ny folo, dia natombony ny fanadiovana an'i Jodà sy Jerosalema, tsy hisy fitoerana avo, na aserah, na sarin-javatra voasokitra, na sarin-javatra anidina. 	
14O	34	4	0,00000	 Noravana teo anatrehany ny otelin'ireo Baala, dia nazerany ny sariolona teo amboniny natokana ho an'ny masoandro, notorotoroiny ny aserah, ny sarin-javatra voasokitra, ny sarin-javatra anidina, nataony zary vovoka ireny, dia nafafiny teny amin'ny fasan'izay nanatitra sorona taminy, 	
14O	34	5	0,00000	 ary nodorany teo ambonin'ireo oteliny ny taolan'ny mpisorona. Dia nanadio an'i Jodà sy Jerosalema izy.	
14O	34	6	0,00000	 Ary tany amin'ny tanànan'i Manase sy Efraima mbamin'i Simeona, hatrany amin'i Neftalì, tamin'ireny tanànany rava ireny,	
14O	34	7	0,00000	 dia noravany koa ny otely, notorotoroiny nataony zary vovoka ny aserah sy ny sarin-javatra voasokitra, ary nazerany avokoa ny sary mivongana natokana ho an'ny masoandro, teo amin'ny tanin'Israely rehetra, vao niverina nankany Jerosalema izy.	
14O	34	8	0,00000	 Tamin'ny taona fahavalo ambin'ny folo nanjakany, rahefa voadiony ny tany sy ny tranon'Andriamanitra, dia nirahiny Safàna zanak'i Aslià sy Maasiasa komandin'ny tanàna, ary Johà zanak'i Joakaza mpitahiry bokim-panjakana, hanamboatra ny tranon'ny Tompo Andriamaniny.	
14O	34	9	0,00000	 Nankao amin'i Helkiasa mpisorona lehibe ireo, nanolotra ny vola naterina tao an-tranon'Andriamanitra, nangonin'ireo Levita mpiandry varavarana avy tamin'i Manase sy Efraima, mbamin'Israely rehetra sy Jodà rehetra ary Benjamina sy ny mponina ao Jerosalema.	
14O	34	10	0,00000	 Napetrany izany teo an-tanan'ireo mpampanao ny asa, izay notendrena ho mpitandrina amin'ny tranon'ny Tompo, hanamboatra sy hanamafy ny trano. 	
14O	34	11	0,00000	 Dia nomeny ny mpandrafitra hazo sy ny mpandrafitra vato izany, ary nividianany vato voapaika sy hazo handrafetana ny tafo ary hanasiana sakamandimby hatao amin'ny trano nosimban'ny mpanjakan'i Jodà. 	
14O	34	12	0,00000	 Nefain'ireo lehilahy ireo tamim-pahamarinana ny anjara asany. Ny voatendry hitandrina azy ireo, dia Jahata sy Abdiasa Levita tamin'ny taranak'i Merarì, Zakariasa sy Mosolama tamin'ny taranaky ny Kaatita; izy ireo no nitarika azy mbamin'ny Levita hafa koa izay samy mahay zava-maneno. 	
14O	34	13	0,00000	 Izy koa no nitandrina ny mpitondra entana, sy nitarika ny mpiasa rehetra amin'ny taozavatra isan-karazany. Nisy Levita sasany koa, mpanoratra, mpikarakara sy mpiandry varavarana.	
14O	34	14	0,00000	 Tamin'ny fotoana namoahana ny vola voahatitra tao an-tranon'ny Tompo, dia hitan'i Helkiasa mpisorona, ny bokin'ny lalàn'ny Tompo nomena tamin'ny alalan'i Moizy. 	
14O	34	15	0,00000	 Ka hoy Helkiasa niteny tamin'i Safàna mpanoratra: Hitako tao an-tranon'ny Tompo ny bokin'ny lalàna; ary natolotr'i Helkiasa an'i Safàna ny boky. 	
14O	34	16	0,00000	 Dia nentin'i Safàna tany amin'ny mpanjaka, ka nilaza taminy koa izy, nanao hoe: Efa nataon'ny mpanomponao avokoa izay rehetra nasaina nataony; 	
14O	34	17	0,00000	 nalainy daholo ny vola rehetra hita tao an-tranon'ny Tompo, dia napetrany eo an-tanan'izay voatendry ho mpitandrina sy eo an-tanan'ny mpampanao ny asa. Ary mbola nisy filazana koa nataon'i Safàna tamin'ny mpanjaka hoe: 	
14O	34	18	0,00000	 Misy boky nomen'i Helkiasa mpisorona ahy; sady namaky teo amin'ny boky teo anatrehan'ny mpanjaka izy. 	
14O	34	19	0,00000	 Nony efa nandre ny tenin'ny lalàna ny mpanjaka, dia nandriatra ny fitafiany, 	
14O	34	20	0,00000	 ka nanome didy an'i Helkiasa, Ahikama zanak'i Safàna, Abdòna zanak'i Mikà, Safàna mpanoratra, ary Asaà mpanompon'ny mpanjaka hoe: 	
14O	34	21	0,00000	 Mandehana hianareo, manontania amin'ny Tompo, ho ahy sy ho an'izay sisa amin'Israely sy Jodà, ny amin'ny teny amin'io boky vao hita io, fa lehibe ny fahatezeran'ny Tompo nirotsaka amintsika, satria ny razantsika tsy nitandrina ny tenin'ny Tompo amin'ny fanatanterahana izay rehetra voasoratra amin'io boky io. 	
14O	34	22	0,00000	 Dia lasa Helkiasa mbamin'ireo voatendrin'ny mpanjaka, nankany amin'i Holdà mpaminany vavy, vadin'i Seloma, zanak'i Tekoata, zanak'i Hasrà, mpitahiry ny fitafiana. Tao Jerosalema amin'ny faritany faharoa ravehivavy no nitoetra. Nony voalazan'izy ireo taminy ny nanirahana azy, dia izao no nalazany azy ireo: 	
14O	34	23	0,00000	 Izao no lazain'ny Tompo Andriamanitr'Israely: Lazao amin'izay lehilahy naniraka anareo ho atý amiko hoe: Izao no lazain'ny Tompo: 	
14O	34	24	0,00000	 Indro aho hampidi-doza amin'ity toerana ity, sy amin'ny mponina ao aminy, dia ny ozona rehetra voasoratra amin'ny boky novakina teo anatrehan'ny mpanjakan'i Jodà. 	
14O	34	25	0,00000	 Satria izy ireo nahafoy ahy, dia nanatitra zavatra manitra ho an'ireo andriamani-kafa, ka nampahatezitra ahy tamin'ny asan-tànany rehetra, dia nirotsaka amin'ity tany ity ny hatezerako sady tsy ho azo tonena.	
14O	34	26	0,00000	 Izao no ho lazainareo amin'ny mpanjakan'i Jodà, izay naniraka anareo hanontany amin'ny Tompo: Izao no lazain'ny Tompo Andriamanitr'Israely: Ny amin'ny teny efa renao, 	
14O	34	27	0,00000	 noho hianao nibebaka tao am-ponao sy nanetry tena teo anatrehan'Andriamanitra, tamin'ny fandrenesana ny teny mamely ity tany ity mbamin'ny mponina ao aminy; noho hianao nandriatra ny fitafianao sy nitomany teo anatrehako tamin'ny fanetrena ny tenanao, izaho koa dia efa nihaino anao: teny marin'ny Tompo. 	
14O	34	28	0,00000	 Indro fa hangoniko any amin'ny razanao hianao, dia ho voahangona amim-piadanana ao am-pasanao ka tsy hahita maso ny loza rehetra hampidiriko amin'ity tany ity sy amin'ny mponina eo aminy. Dia nentin'izy ireo ho any amin'ny mpanjaka izany valy azony izany. 	
14O	34	29	0,00000	 Ka nasain'ny mpanjaka novorina ny loholona rehetra amin'i Jodà sy Jerosalema; 	
14O	34	30	0,00000	 dia niakatra ho ao an-tranon'ny Tompo ny mpanjaka mbamin'ny lehilahy rehetra amin'i Jodà sy ny mponina ao Jerosalema, ny mpisorona, ny Levita, ny vahoaka rehetra, hatramin'ny lehibe indrindra sy ny kely indrindra, ary novakina teo anatrehan'izy rehetra, ny teny ao amin'ny bokin'ny fanekena, hita tao an-tranon'ny Tompo. 	
14O	34	31	0,00000	 Nitsangana teo amin'ny lampihazo ny mpanjaka, nohavaoziny teo anatrehan'ny Tompo indray ny fanekena, nanetry tena hanaraka an'ny Tompo izy, hitandrina ny didiny amam-pitsipiny mbamin'ny lalàny, amin'ny fony rehetra sy amin'ny fanahiny rehetra, amin'ny fanarahana ny teny amin'ny fanekena voasoratra amin'izany boky izany. 	
14O	34	32	0,00000	 Ary notaominy hiaiky ny fanekena ny olona rehetra tao Jerosalema sy any Benjamina, ka dia nanao araka ny faneken'Andriamanitra, izay Andriamanitry ny razany, ny mponina tao Jerosalema. 	
14O	34	33	0,00000	 Nofoanan'i Josiasa avokoa ny fahavetavetana teo amin'ny tany rehetra ananan'ny zanak'Israely, ary nodidiany hanompo an'ny Tompo Andriamaniny, ny olona rehetra teo amin'Israely. Ka raha mbola velona koa izy dia tsy mba niala tamin'ny fanarahana an'ny Tompo Andriamanitry ny razany izy ireo.	
14O	35	1	0,00000	[FANKALAZANA MANETRIKETRIKA NY PAKA - MATIN'NY MPANDEFA-TSIPÌKAN'I NEKAO, MPANJAKAN'I EJIPTA, JOSIASA] Nankalaza ny Paka tao Jerosalema Josiasa ho fankalazana an'ny Tompo, ka namono ny Paka ny olona tamin'ny andro fahefatra ambin'ny folon'ny volana voalohany. 	
14O	35	2	0,00000	 Nanendry ny mpisorona ho amin'ny raharahany avy izy, dia namporisika azy ireo hanao ny fanompoana ao an-tranon'ny Tompo. 	
14O	35	3	0,00000	 Ary hoy izy tamin'ireo Levita nampianatra an'Israely rehetra, sy efa voahasina ho an'ny Tompo: Apetraho ao amin'ny trano nataon'i Salomona zanak'i Davida mpanjakan'Israely, ny fiara masina; fa tsy hisy hilanjanareo azy intsony izao. Ka manompoa an'ny Tompo Andriamanitrareo, sy Israely vahoakany.	
14O	35	4	0,00000	 Samia hianareo miomana, araka ny fianakavianareo sy ny antokonareo avy araka ny fandaharan'i Davida mpanjakan'Israely sy ny fandaminan'i Salomona zanany.	
14O	35	5	0,00000	 Samia ho eo amin'ny fitoerana masina, araka ny fizaram-pianakavian'ny rahalahinareo, dia ny zanaky ny vahoaka izany, isam-pizarana dia asiana antokon'ny fianakavian'ny Levita iray.	
14O	35	6	0,00000	 Dia vonoy ny Paka, hamasino ny tenanareo, ary amboary izy ho an'ny rahalahinareo, hanarahan'ny olona ny tenin'ny Tompo voalaza tamin'i Moizy.	
14O	35	7	0,00000	 Nanao fanomezana tamin'ny ankapobem-bahoaka rehetra Josiasa, dia biby fiompy madinika, zanak'ondry aman-janak'osy, telo alina no isany, ho an'izay rehetra tonga teo hanaovany ny Paka; ary omby telo arivo; avy tamin'ny fananan'ny mpanjaka avokoa izany rehetra izany.	
14O	35	8	0,00000	 Ny lehibe nanolotra fanomezana an-tsitra-po ho an'ny vahoaka sy ny mpisorona ary ny Levita. Helkiasa, Zakariasa ary Jahiela, filohany ao an-tranon'ny Tompo nanome zanak'ondry enin-jato sy roa arivo sy omby telon-jato, ho an'ny mpisorona, hanaovana ny Paka. 	
14O	35	9	0,00000	 Koneniasa, Semeiasa sy Natanaela, rahalahiny, Hasabiasa, Jehiala, Jozabada, lehiben'ny Levita, nanome zanak'ondry dimy arivo sy omby diman-jato, ho an'ny Levita hanaovana ny Paka.	
14O	35	10	0,00000	 Toy izany no nandaharana ny fanompoana: nipetraka tamin'ny fitoerana voalahatra ny mpisorona, torak'izany koa ny Levita, araka ny antokony avy, sy araka ny didin'ny mpanjaka. 	
14O	35	11	0,00000	 Novonoin'ny Levita ny Paka, ary ny mpisorona nandray ny ra avy any an-tanan'ireo sy nandraraka azy, ary ny Levita kosa tamin'izay dia nanoditra ny sorona. 	
14O	35	12	0,00000	 Natokany ny hatao sorona dorana, nozarainy amin'ny ankapobem-bahoaka araka ny fizaram-pianakaviany avy, hanaterany izany ho an'ny Tompo, araka ny voasoratra ao amin'ny bokin'i Moizy: torak'izany koa ny tamin'ny omby. 	
14O	35	13	0,00000	 Natsatsiny tamin'ny afo, araka ny fanao, ny Paka, nandrahoiny tamin'ny vilany sy vilanibe ary lapoaly, ny fanatitra masina, dia nozarainy faingana tamin'ny ankapobem-bahoaka rehetra. 	
14O	35	14	0,00000	 Izay izy ireo vao namboatra ho an'ny tenany sy ho an'ny mpisorona; fa niasa mandra-pahalin'ny andro ny mpisorona, taranak'i Aarona, nanolotra ny sorona dorana sy ny sabora; ka izany no nanamboaran'ny Levita ho an'ny tenany sy ho an'ny mpisorona, taranak'i Aarona. 	
14O	35	15	0,00000	 Ny mpihira, taranak'i Asafa, nitoetra teo amin'ny fitoerany, araka ny didin'i Davida sy Asafa, ary Hemana sy Iditona, mpahitan'ny mpanjaka; ny mpiandry varavarana kosa samy teo amin'ny isam-bavahady avy, fa tsy nanan-javatra hoherikerehina afa-tsy ny raharahany ihany, satria ny Levita rahalahiny efa nanamboatra ny Paka ho azy. 	
14O	35	16	0,00000	 Izany no nandaharana ny fanompoana an'ny Tompo tamin'izany andro izany, hankalazana ny Paka sy hanolorana sorona dorana eo ambony otelin'ny Tompo, araka ny didin'i Josiasa mpanjaka. 	
14O	35	17	0,00000	 Dia nankalaza ny Paka sy ny fetin'ny azima hafitoana ny zanak'Israely izay tonga teo, tamin'izany andro izany. 	
14O	35	18	0,00000	 Tsy mbola nisy Paka nankalazaina toy izany teo amin'Israely, hatramin'ny andron'i Samoela mpaminany; ary tsy mbola nisy mpanjakan'Israely nahavita Paka torak'izay nataon'i Josiasa mbamin'ny mpisorona, ny Levita, Jodà rehetra, sy Israely rehetra izay teo, ary ny mponina tao Jerosalema. 	
14O	35	19	0,00000	 Tamin'ny taona fahavalo ambin'ny folo nanjakan'i Josiasa no nanaovana izany Paka izany.	
14O	35	20	0,00000	 Tatý aorian'izany rehetra izany, rahefa voamboatran'i Josiasa ny tranon'ny Tompo, dia niakatra hiady ao Karikamisa amoron'i Eofrata, Nekao mpanjakan'i Ejipta: Ka dia nivoaka hitsena azy Josiasa. 	
14O	35	21	0,00000	 Fa nandefa iraka ho any aminy Nekao nanao hoe: Inona no tadiavinao amiko, ry mpanjakan'i Jodà? Tsy hiady aminao no nalehako izao, fa hiady amin'ny fianakaviana izay ananako ady, sady nasain'Andriamanitra mandeha faingana aho. Ka aoka itsy, fa aza manohitra an'Andriamanitra izay momba ahy, fandrao dia ataony maty hianao. 	
14O	35	22	0,00000	 Tsy nety nihodina niala taminy anefa Josiasa, fa nanao fitafiana hafa izy hamely azy: tsy nohenoiny akory ny tenin'i Nekao, avy amin'ny vavan'Andriamanitra, fa nandroso izy hiady eo amin'ny lemak'i Magedao. 	
14O	35	23	0,00000	 Kanjo nitifitra an'i Josiasa mpanjaka ny mpandefa tsipìka, ka hoy ny mpanjaka tamin'ny mpanompony: Ento miala eto aho, fa voa mafy. 	
14O	35	24	0,00000	 Dia nafindran'ny mpanompony avy teo amin'ny kalesy izy, ka napetrany teo amin'ny kalesy hafa izay kalesiny, ka nentiny tao Jerosalema. Maty izy, ka nalevina tao am-pasan-drazany. Nisaona an'i Josiasa avokoa Jodà sy Jerosalema. 	
14O	35	25	0,00000	 Namoron-kira fisaonana an'i Josiasa Jeremia, ary nilaza an'i Josiasa ny mpihira rehetra na lahy na vavy amin'ny hira fisaonana nataony mandrak'androany, ka tonga fanao eo amin'Israely izany; ka indro fa voasoratra ao amin'ny Fihirana fisaonana izany hira izany. 	
14O	35	26	0,00000	 Ny asan'i Josiasa sisa, ny asa fitiavam-bavaka mifanaraka amin'ny voasoratra ao amin'ny lalàn'ny Tompo, ny asany voalohany sy farany, dia efa voasoratra ao amin'ny bokin'ny mpanjakan'Israely sy Jodà.	
14O	36	1	0,00000	[NY MPANJAKA FARANY TAMIN'I JODÀ: JOAKAZA, JOAKIMA, JOASINA, SEDESIASA - NY NANDRAVAN'I NABOKODONOZORA AN'I JEROSALEMA - LASAN-KO BABO JODÀ - NY NIAFARAN'NY FAHABABOANA, TAMIN'NY ANDRON'I SIROSA] Joakaza, zanak'i Josiasa, no nalain'ny vahoaka tamin'ny tany nampanjakainy handimby an-drainy, tao Jerosalema. 	
14O	36	2	0,00000	 Telo amby roapolo taona Joakaza fony vao nanjaka, ary telo volana no nanjakany tao Jerosalema. 	
14O	36	3	0,00000	 Naongan'ny mpanjakan'i Ejipta tao Jerosalema izy, sady nampandoaviny vola talenta volafotsy zato sy talenta volamena iray ny tany. 	
14O	36	4	0,00000	 Fa Eliasima, rahalahin'i Joakaza no nampanjakany tamin'i Jodà sy Jerosalema sy novany anarana hoe: Joakima. Ary Joakaza rahalahiny, nalainy dia nentiny nankany Ejipta. 	
14O	36	5	0,00000	 Dimy amby roapolo taona Joakima fony vao nanjaka, ary iraika ambin'ny folo taona no nanjakany tao Jerosalema. Nanao izay ratsy eo imason'ny Tompo Andriamaniny izy. 	
14O	36	6	0,00000	 Niakatra hamely azy Nabokodonozora mpanjakan'i Babilona, ka nafatony tamin'ny gadra varahina roa izy, hoentiny any Babilona. 	
14O	36	7	0,00000	 Nentin'i Nabokodonozora ho any Babilona ny fanaka sasany tao an-tranon'ny Tompo, ka nataony tao amin'ny tempoliny any Babilona. 	
14O	36	8	0,00000	 Ny asan'i Joakima sisa, ny fahavetavetana nataony, mbamin'ny toetrany hita, dia efa voasoratra ao amin'ny bokin'ny mpanjakan'i Jodà sy Israely. Ary Joasina zanany no nanjaka nandimby azy.	
14O	36	9	0,00000	 Valo taona Joasina fony vao nanjaka, ary telo volana sy hafoloana no nanjakany tao Jerosalema. Nanao izay ratsy eo imason'ny Tompo izy. 	
14O	36	10	0,00000	 Nony niherina ny taona dia nasain'i Nabokodonozora mpanjaka nentina ho any Babilona izy, mbamin'ny fanaka sarobidy tao an-tranon'ny Tompo. Ary Sedesiasa rahalahin'i Joasina, no notendreny ho mpanjakan'i Jodà sy Jerosalema. 	
14O	36	11	0,00000	 Iraik'amby roapolo taona Sedesiasa fony vao nanjaka, ary iraik'ambin'ny folo taona no nanjakany tao Jerosalema. 	
14O	36	12	0,00000	 Nanao izay ratsy eo imason'ny Tompo Andriamaniny izy, ary tsy nanetry tena teo anatrehan'i Jeremia mpaminany, izay niteny taminy, tamin'ny anaran'ny Tompo. 	
14O	36	13	0,00000	 Nikomy tamin'i Nabokodonozora mpanjaka aza izy, izay efa nampianiana azy tamin'ny anaran'Andriamanitra. Nanamafy ny hatony sy nanamafy ny fony izy, mba tsy hiverenany amin'ny Tompo Andriamanitr'Israely.	
14O	36	14	0,00000	 Ny lehiben'ny mpisorona rehetra mbamin'ny vahoaka koa nandroso nanao fahadisoana manaraka ny fahavetavetan'ny firenena, sy nandoto ny tranon'ny Tompo, izay efa nohamasininy, tao Jerosalema. 	
14O	36	15	0,00000	 Malaky sady matetika no nampitondra teny fananarana tany amin'izy ireo, Iaveh Andriamanitry ny razany, tamin'ny alalan'ny irany, fa nangoraka ny vahoakany sy ny fonenany izy. 	
14O	36	16	0,00000	 Kanjo niomehezan'izy ireo ny irak'Andriamanitra, notsiratsirainy ny teniny, ary novazivaziny ny mpaminaniny, mandra-pihatran'ny fahatezeran'Andriamanitra tamin'ny vahoakany tsy azo notohaina intsony. 	
14O	36	17	0,00000	 Tamin'izay dia nentin'ny Tompo hiakatra hamely azy ireo ny mpanjakan'ny Kaldeana, ary novonoin'io tamin'ny sabatra tao an-tranon'ny fitoerany masina, ny zatovony, tsy nisy nananany antra, na ny tovolahy, na ny tovovavy, na ny antitra na ny fotsy volo, fa natolony ho eo an-tànany avokoa. 	
14O	36	18	0,00000	 Nentin'i Nabokodonozora ho any Babilona avokoa ny fanaka teo an-tranon'ny Tompo, na ny lehibe na ny kely, ny rakitry ny tranon'ny Tompo, ny rakitry ny mpanjaka, ary ny an'ireo filohany. 	
14O	36	19	0,00000	 Nodorany ny tranon'Andriamanitra, noravany ny mandan'i Jerosalema, notselarany ny afo ny lapa rehetra teo, ary nosimbany ny fanaka saro-bidy rehetra. 	
14O	36	20	0,00000	 Nentin'i Nabokodonozora ho babo tany Babilona ny olona sisa tsy matin-tsabatra, ka tonga andevon'izy sy ny zanany ireny, mandra-panjakan'ny mpanjakan'i Persa. 	
14O	36	21	0,00000	 Izany no nahatanterahan'ny tenin'ny Tompo, tamin'ny vavan'i Jeremia: Mandra-pahazon'ny tany ny onitry ny sabatany, fa nitsahatra izy mandritra ny fotoana nahafoana azy, dia mandra-pahafenon'ny fitopolo taona. 	
14O	36	22	0,00000	 Tamin'ny taona voalohany nanjakan'i Sirosa, mpanjakan'i Persa, dia namporisihin'ny Tompo, ny fanahin'i Sirosa mpanjakan'i Persa, mba hahatanteraka ny tenin'ny Tompo tamin'ny vavan'i Jeremia, ka nasainy natao kabary sy nolazaina an-tsoratra hiely eran'ny fanjakany izao teny izao: 	
14O	36	23	0,00000	 Izao no lazain'i Sirosa mpanjakan'i Persa: Efa nomen'ny Tompo Andriamanitry ny lanitra ahy ny fanjakana rehetra eto an-tany: ary efa nandidy ahy izy, hanao trano ho azy any Jerosalema. Koa iza avy moa aminareo no vahoakany? Homba azy anie Iaveh Andriamaniny ary aoka hiakatra izy...	
15O	1	1	0,00000	[DIDIN'I SIROSA - NY NODIAN'NY BABO AVY ANY BABILONA - NY NAMERENANA NY FANAKY NY TEMPOLY] Tamin'ny taona voalohany nanjakan'i Sirosa mpanjakan'i Persa, dia namporisihin'ny Tompo ny fanahin'i Sirosa mpanjakan'i Persa, mba hahatanteraka ny tenin'ny Tompo, nolazainy tamin'ny vavan'i Jeremia: ka nasainy natao kabary sy nolazaina an-tsoratra, hiely eran'ny fanjakany izao teny izao: 	
15O	1	2	0,00000	 Izao no lazain'i Sirosa mpanjakan'i Persa: Efa nomen'ny Tompo Andriamanitry ny lanitra ahy ny fanjakana rehetra eto an-tany, ary efa nandidy ahy izy, hanao trano ho azy, any Jerosalema any Jodà. 	
15O	1	3	0,00000	 Ka iza aminareo no vahoakany? Homba azy anie ny Andriamaniny, ary aoka hiakatra any Jerosalema any Jodà izy, ka hanao ny tranon'ny Tompo Andriamanitr'Israely, dia ilay Andriamanitra izay ao Jerosalema.	
15O	1	4	0,00000	 Aoka ny olona rehetra sisan'i Jodà ao amin'ny fonenana itoerany, na iza na iza, dia ho ampian'ny olona ao amin'io fonenana io, amin'ny volafotsy, volamena, fanaka, biby fiompy, mbamin'ny fanomezana an-tsitra-po hanaovana ny tranon'Andriamanitra any Jerosalema.	
15O	1	5	0,00000	 Dia nitsangana ny loham-pianakavian'i Jodà sy Benjamina, ny mpisorona sy ny levita, dia izay rehetra namporisihin'Andriamanitra ny fanahiny, ka lasa nandeha hanao ny tranon'ny Tompo any Jerosalema.	
15O	1	6	0,00000	 Samy nanampy azy ireo avokoa ny olona nifanakaiky taminy, tamin'ny fanaka volafotsy, volamena, fanaka hafa, biby fiompy ary zavatra sarobidy, mbamin'ny fanomezana an-tsitra-po rehetra.	
15O	1	7	0,00000	 Nalain'i Sirosa koa ny fanaky ny tranon'ny Tompo nesorin'i Nabokodonozora tao Jerosalema sy napetrany tao amin'ny tempolin'ny andriamaniny.	
15O	1	8	0,00000	 Napetrak'i Sirosa mpanjakan'i Persa tao am-pelatanan'i Mitridata mpitahiry vola izany, ary izy no nanolotra azy, rahefa nisainy, tamin'i Sasabasara, filohan'i Jodà.	
15O	1	9	0,00000	 Ka izao no isany: siny volamena telopolo, siny volafotsy arivo, antsy sivy amby roapolo,	
15O	1	10	0,00000	 kopy volamena telopolo, kopy volafotsy ambaratonga faharoa folo sy efa-jato, ary fanaka hafa koa arivo.	
15O	1	11	0,00000	 Efa-jato sy dimy arivo no tontalin'ny fanaka volamena sy volafotsy. Dia nentin'i Sasabasara avokoa ireo, nony niverina avy any Babilona ho any Jerosalema ireo voasesi-tany.	
15O	2	1	0,00000	[ISAN'ISRAELY NIARA-NIVERINA TAMIN'I ZOROBABELA HO ANY AMIN'NY TANIN'I JODÀ] Ireto ny olona ambanivohitra niverina avy amin'izay nanaovana sesi-tany azy, dia izay nentin'i Nabokodonozora, mpanjakan'i Babilona ho any Babilona, ka niverina ho any Jerosalema sy Jodà, samy ho any an-tanànany avy; 	
15O	2	2	0,00000	 dia niverina niaraka tamin'i Zorobabela, Josoe, Nehemia, Saraiasa, Rahelaiasa, Mardokea, Belsana, Mesfara, Begoai, Rehoma, Baana. Izao no isan'ny ankapobem-bahoaka tamin'Israely:	
15O	2	3	0,00000	 Roa amby fitopolo amby zato sy roa arivo, ny taranak'i Farosa;	
15O	2	4	0,00000	 rao amby fitopolo sy telon-jato ny taranak'i Safatiasa;	
15O	2	5	0,00000	 dimy amby fitopolo sy fiton-jato ny taranak'i Area;	
15O	2	6	0,00000	 roa ambin'ny folo sy valon-jato sy roa arivo ny taranak'i Fahata-Moaba, avy amin'ny zanak'i Josoe sy Joaba;	
15O	2	7	0,00000	 efatra amby dimampolo sy roan-jato amby arivo ny taranak'i Elama;	
15O	2	8	0,00000	 dimy amby efapolo sy sivin-jato ny taranak'i Zetoà;	
15O	2	9	0,00000	 enimpolo sy fiton-jato ny taranak'i Zakai;	
15O	2	10	0,00000	 roa amby efapolo sy enin-jato ny taranak'i Banì;	
15O	2	11	0,00000	 telo amby roapolo sy enin-jato ny taranak'i Belaì;	
15O	2	12	0,00000	 roa amby roapolo sy roan-jato sy arivo ny taranak'i Azagada;	
15O	2	13	0,00000	 enina amby enimpolo sy enin-jato ny taranak'i Adonikama;	
15O	2	14	0,00000	 enina amby dimampolo sy roa arivo ny taranak'i Begoaì;	
15O	2	15	0,00000	 efatra amby dimampolo sy efa-jato ny taranak'i Adìna;	
15O	2	16	0,00000	 valo amby sivifolo ny taranak'i Atera, avy amin'ny terak'i Ezekiasa;	
15O	2	17	0,00000	 telo amby roapolo sy telon-jato ny taranak'i Besaì;	
15O	2	18	0,00000	 roa ambin'ny folo amby zato ny taranak'i Jorà; 	
15O	2	19	0,00000	 telo amby roapolo sy roan-jato ny taranak'i Hasoma;	
15O	2	20	0,00000	 dimy amby sivy folo ny taranak'i Gebara;	
15O	2	21	0,00000	 telo amby roapolo amby zato ny taranak'i Betleema;	
15O	2	22	0,00000	 enina amby dimampolo ny mponina tao Netofà;	
15O	2	23	0,00000	 valo amby roapolo amby zato, ny mponina tao Anatota;	
15O	2	24	0,00000	 roa amby efapolo ny taranak'i Azmaveta;	
15O	2	25	0,00000	 telo amby efapolo sy fiton-jato ny zanak'i Kariatiarima sy Kefirà ary Berota;	
15O	2	26	0,00000	 iraika amby roapolo sy enin-jato ny zanak'i Ramà sy Gabaà;	
15O	2	27	0,00000	 roa amby roapolo amby zato ny mponina tao Makmasa;	
15O	2	28	0,00000	 telo amby roapolo sy roan-jato ny mponina tao Betela sy Haì;	
15O	2	29	0,00000	 roa amby dimampolo ny taranak'i Nebao;	
15O	2	30	0,00000	 enina amby dimampolo amby zato ny taranak'i Megbisa;	
15O	2	31	0,00000	 efatra amby dimampolo sy roan-jato sy arivo ny taranak'ilay Elama anankiray;	
15O	2	32	0,00000	 roapolo sy telon-jato ny taranak'i Harima;	
15O	2	33	0,00000	 dimy amby roapolo sy fiton-jato, ny taranak'i Loda sy Hadida ary Honao;	
15O	2	34	0,00000	 dimy amby efapolo sy telon-jato ny taranak'i Jerikao;	
15O	2	35	0,00000	 telopolo sy enin-jato sy telo arivo ny taranak'i Senaà.	
15O	2	36	0,00000	 Mpisorona: Telo amby fitopolo amby sivin-jato ny taranak'Isaiasa tamin'ny fianakavian'i Josoe; 	
15O	2	37	0,00000	 roa amby dimampolo sy arivo ny taranak'i Emera; 	
15O	2	38	0,00000	 fito amby efapolo sy roan-jato amby arivo ny taranak'i Fasara; 	
15O	2	39	0,00000	 fito ambin'ny folo sy arivo ny taranak'i Harima.	
15O	2	40	0,00000	 Levita: efatra amby fitopolo ny taranak'i Josoe sy Kedmiela, avy amin'ny taranak'i Odoiasa. 	
15O	2	41	0,00000	 Mpihira: valo amby roapolo amby zato ny taranak'i Asafa. 	
15O	2	42	0,00000	 Taranaky ny mpiandry varavarana: sivy amby telopolo amby zato no tontalin'ny taranak'i Seloma, ny taranak'i Atera, ny taranak'i Telmona, ny taranak'i Akoba, ny taranak'i Hatita, ny taranak'i Sobaì.	
15O	2	43	0,00000	 Natineana: ny taranak'i Sihà, ny taranak'i Hasofà, ny taranak'i Tabaota, 	
15O	2	44	0,00000	 ny taranak'i Kerosa, ny taranak'i Siaà, ny taranak'i Fadona, 	
15O	2	45	0,00000	 ny taranak'i Lebanà, ny taranak'i Hagabà, 	
15O	2	46	0,00000	 ny taranak'i Akoba, ny taranak'i Hagaba, ny taranak'i Selmaì, 	
15O	2	47	0,00000	 ny taranak'i Hanàna, ny taranak'i Gadela, ny taranak'i Gahera, ny taranak'i Raaià, 	
15O	2	48	0,00000	 ny taranak'i Rasina, ny taranak'i Nekodà, ny taranak'i Gazama, 	
15O	2	49	0,00000	 ny taranak'i Azà, ny taranak'i Faseà, ny taranak'i Besea, 	
15O	2	50	0,00000	 ny taranak'i Azenà, ny taranak'i Monima, ny taranak'i Nefosima, 	
15O	2	51	0,00000	 ny taranak'i Bakboka, ny taranak'i Hakofà, 	
15O	2	52	0,00000	 ny taranak'i Harhora, ny taranak'i Beslota, ny taranak'i Mahidà, ny taranak'i Harsà, 	
15O	2	53	0,00000	 ny taranak'i Berkosa, ny taranak'i Sisarà, ny taranak'i Temà, 	
15O	2	54	0,00000	 ny taranak'i Nasià, ny taranak'i Hatifà. 	
15O	2	55	0,00000	 Taranaky ny mpanompon'i Salomona: ny taranak'i Sotaì, ny taranak'i Sofereta, ny taranak'i Farodà, 	
15O	2	56	0,00000	 ny taranak'i Jalà, ny taranak'i Derkona, ny taranak'i Gedela; 	
15O	2	57	0,00000	 ny taranak'i Safatià, ny taranak'i Hatila, ny taranak'i Fokoreta-Asebaima, ny taranak'i Ami. 	
15O	2	58	0,00000	 Roa amby sivifolo sy telon-jato no tontalin'ny Natineana sy ny mpanompon'i Salomona.	
15O	2	59	0,00000	 Izao no nandeha avy tany Tel-Melà, Tel-Harsà, Keroba, Adona, Emera, ka tsy nahalaza ny fianakavian-drainy amam-pirazanany, hanamarina ny maha-Israely azy: 	
15O	2	60	0,00000	 ny taranak'i Dalaiasa, ny taranak'i Tobia, ny taranak'i Nekodà: roa amby dimampolo sy enin-jato. 	
15O	2	61	0,00000	 Ary ny tamin'ny taranaky ny mpisorona: dia ny taranak'i Hobià, ny taranak'i Akosa, ny taranak'i Berzelaì, izay naka vady tamin'ny zanakavavin'i Berzelaì, Galaadita, ka dia nantsoina amin'ny anarany. 	
15O	2	62	0,00000	 Nikaroka ny taratasy vavolombelon'ny firazanana izy ireo, fa tsy nahita, ka dia nolazaina ho tsy madio tsy mahatana ny fisoronana; 	
15O	2	63	0,00000	 ary noraran'ny governora tsy hihinana ny zavatra masina indrindra izy ireo, mandra-pitsangan'izay mpisorona, hanontany amin'Andriamanitra amin'ny Orima sy ny Tomima.	
15O	2	64	0,00000	 Enimpolo sy telon-jato amby roa arivo sy efatra alina no tontalin'ny fiangonana rehetra, 	
15O	2	65	0,00000	 afa-tsy ny mpanompony, lahy amana vavy, izay nisy fito amby telopolo sy telon-jato amby fito arivo. Nisy mpihira, lahy amana vavy, roan-jato, tamin'izy ireo.	
15O	2	66	0,00000	 Ary izao no nananany: soavaly enina amby telopolo sy fiton-jato, mole dimy amby efapolo sy roan-jato,	
15O	2	67	0,00000	 rameva dimy amby telopolo sy efa-jato, ary ampondra roapolo sy fiton-jato amby enina arivo. 	
15O	2	68	0,00000	 Nony vao tonga tao amin'ny tranon'ny Tompo, tany Jerosalema, dia maro tamin'ny loham-pianakaviana no nanome fanatitra an-tsitra-po ho an'ny tranon'Andriamanitra, mba hananganana azy eo amin'ilay nitoerany indray. 	
15O	2	69	0,00000	 Ny nomeny hatao amin'ny rakitra momba izany asa izany, samy araka ny toe-pananany avy, dia darika volamena arivo sy enina alina, mina volafotsy dimy arivo, ary akanjom-pisoronana zato. 	
15O	2	70	0,00000	 Toy izany no nahatafapetraka azy tamin'ny tanànany avy, dia ny mpisorona sy ny levita, ny sarambabem-bahoaka, ny mpihira, ny mpiandry varavarana, sy ny Natineana, ary nonina tamin'ny tanànany avy Israely rehetra.	
15O	3	1	0,00000	[VOAORINA INDRAY NY OTELY FANAOVAN-TSORONA DORANA - VOALATSAKA NY FOTOTRY NY TEMPOLY] Nony tonga ny volana fahafito, ka efa tafapetraka amin'ny tanànany avy ny zanak'Israely, dia nivory tany Jerosalema, toy ny olona iray ihany, ny vahoaka. 	
15O	3	2	0,00000	 Ary nitsangana Josoe, zanak'i Josedeka, mbamin'ny mpisorona rahalahiny sy Zorobabela, zanak'i Salatiela, mbamin'ny rahalahiny, ka nanorina ny otelin'Andriamanitr'Israely, hanaterana sorona, araka ny voasoratra ao amin'ny lalàn'i Moizy, olon'Andriamanitra.	
15O	3	3	0,00000	 Naoriny teo amin'ilay niorenany taloha ihany ny otely fa raiki-tahotra mafy teo anatrehan'ny vahoakan'ny tany izy ireo, ka nanatitra sorona dorana ho an'ny Tompo teo, dia ny sorona dorana marain-tsy hariva izany. 	
15O	3	4	0,00000	 Nanao fetin'ny Tabernakla, araka ny voasoratra koa izy, ka nanatitra ny sorona dorana isan'andro isan'andro, araka ny isany voadidin'ny lalàna hatao isan'andro. 	
15O	3	5	0,00000	 Manaraka izany, nateriny ny sorona dorana tsy tapaka, ny sorona dorana fanao amin'ny voalohan'ny volana sy amin'ny fety rehetra voatokana ho an'ny Tompo, ary ny avy amin'izay rehetra manatitra fanatitra an-tsitra-po ho an'ny Tompo. 	
15O	3	6	0,00000	 Hatramin'ny andro voalohan'ny volana fahafito, dia efa nanomboka ny manatitra sorona dorana ho an'ny Tompo izy ireo; ny fototry ny tempolin'ny Tompo anefa dia mbola tsy nalatsaka. 	
15O	3	7	0,00000	 Nomem-bola ny mpipai-bato amam-pandrafitra: nomen-kanina amam-pisotro sy diloilo koa ny Sidoniana sy ny Tiriana, mba hitondrany ny hazo sedera avy any Libàna amin'ny ranomasina, hatreo Jope, araka ny fanomezan-dàlana azo tamin'i Sirosa mpanjakan'i Persa.	
15O	3	8	0,00000	 Tamin'ny taona faharoa nahatongavany teo amin'ny tranon'Andriamanitra tao Jerosalema, tamin'ny volana faharoa, dia nanomboka ny asa Zorobabela zanak'i Salatiela, Josoe zanak'i Josedeka, mbamin'ireo rahalahiny sisa, ny mpisorona sy ny levita, ary izay rehetra tao Jerosalema, avy any amin'ny fahababoana, ka nanendry ny levita hatramin'ny roapolo taona no ho miakatra izy, hitarika ny asa amin'ny tranon'ny Tompo. 	
15O	3	9	0,00000	 Dia indray nivonona ny levita: Josoe mbamin'ireo zanany aman-drahalahiny, Kedmiela, mbamin'ireo zanany, zanak'i Jodà, hitarika an'izay niasa nanao ny asa momba ny tranon'Andriamanitra; torak'izany koa ny taranak'i Henadada, mbamin'ny zanany sy ny rahalahiny; samy levita avokoa izy. 	
15O	3	10	0,00000	 Nony nandatsaka ny fototry ny tempolin'ny Tompo ny mpiasa, dia nasaina nanatrika teo ny mpisorona nanao fanamiana sy nitondra trompetra, mbamin'ny levita, taranak'i Asafa, nitondra kipantsona, hidera an'ny Tompo, araka ny voadidin'i Davida, mpanjakan'Israely. 	
15O	3	11	0,00000	 Dia nanao hira fiderana an'ny Tompo ireo: Fa tsara fo izy, ary maharitra mandrakizay ny famindram-pony amin'Israely. Ny vahoaka rehetra koa, indray nihoby an-kafaliana ho fiderana an'ny Tompo, fa nandatsaka ny fototry ny tranon'ny Tompo izy ireo.	
15O	3	12	0,00000	 Tamin'ny nandatsahana ny fototr'izany trano izany teo imason'izy ireo anefa dia maro tamin'ny mpisorona sy ny levita mbamin'ny loham-pianakaviana efa antitra, izay nahita ilay trano taloha no nitomany nigogogogo. Betsaka koa no nanandra-peo nihoby sy nifaly,	
15O	3	13	0,00000	 hany ka tsy hain'ny vahoaka navahana izay hobin-kafaliana sy izay feo fitomanian'ny vahoaka, fa samy niantsoantso tamin'ny feo mafy dia mafy ny vahoaka, ka re lavitra ny horakoraka.	
15O	4	1	0,00000	[NOSAKANAN'NY FAHAVALONY TSY HANAO NY TRANO NY JODY] Nony ren'ny fahavalon'i Jodà sy Benjamina fa hoe manao tempoly ho an'ny Tompo Andriamanitr'Israely, ny zanaky ny fahababoana, 	
15O	4	2	0,00000	 dia nanatona an'i Zorobabela sy ny loham-pianakaviana izy, ka nanao taminy hoe: Aoka mba hiara-manao aminareo izahay, fa manaja ny Andriamanitrareo tahaka anareo ihany, sady manatitra sorona ho azy hatramin'ny andron'i Asarhadona mpanjakan'i Asiria, izay nampiakatra anay ho aty. 	
15O	4	3	0,00000	 Fa namaly azy kosa Zorobabela sy Josoe mbamin'ireo namany loham-pianakavian'Israely nanao hoe: Tsy mety raha izahay sy hianareo no miara-manao ny tranon'Andriamanitray, fa izahay ihany no hanao azy, ho an'ny Tompo Andriamanitr'Israely, araka ny voadidin'ny mpanjaka, dia Sirosa mpanjakan'i Persa. 	
15O	4	4	0,00000	 Tamin'izay, ny tompon-tany dia nanao izay hampiraviravy tànana ny vahoakan'i Jodà, nampatahotahotra azy amin'ny asany.	
15O	4	5	0,00000	 Ary azony tambim-bola hamely azy aza ny mpanolo-tsaina sasany, mba tsy hahavanona ny asany. Ary izany dia naharitra nandritra ny andron'i Sirosa, mpanjakan'i Persa, ka hatramin'ny andro nanjakan'i Dariosa, mpanjakan'i Persa.	
15O	4	6	0,00000	 Ary tamin'ny andro nanjakan'i Asoerosa, tamin'ny fiandohan'ny fanjakany, dia nanoratra taratasy fitoriana ny mponina tany Jodà sy Jerosalema izy ireo.	
15O	4	7	0,00000	 Ary tamin'ny andron'i Artakserksesa, Beselama, Mitridata, Tabeela, mbamin'ireo namany sisa, dia nanaratra ho any amin'i Artakserksesa mpanjakan'i Persa; tarehin-tsoratra arameana no nanoratany ny taratasy, ary nadikany ho fiteny arameana.	
15O	4	8	0,00000	 Rehoma governora sy Samsaì mpanoratra, nanoratra ho any amin'i Artakserksesa, nilaza ny amin'i Jerosalema, ka toy izao no teny ao amin'ny taratasy:	
15O	4	9	0,00000	 Rehoma gobernora, Samsaì mpanoratra, mbamin'ny namany sisa, ny avy any Dina, Afarsatàka, Terfala, Afarsà, Erkoà, Babilona, Sosa, Deha, Elama,	
15O	4	10	0,00000	 ary ny vahoaka sisa, izay nentin'i Asnafara, lehibe sady malaza, nafindrany sy namponeniny ao an-tanànan'i Samaria sy amin'ny tany sasany aty an-dafin'ny ony, etc.	
15O	4	11	0,00000	 Izao no kopian'ny taratasy nampitondrainy an'i Artakserksesa mpanjaka: Ny mpanomponao, ny olona aty an-dafin'ny ony, etc.	
15O	4	12	0,00000	 Aoka ho fantatry ny mpanjaka, fa ny Jody avy any aminao, nankaty aminay, dia tonga taty Jerosalema, ka nanamboatra ilay tanàna fikomiana sady ratsy ka efa manao ny mandany sy manamboatra ny fototra izy izao.	
15O	4	13	0,00000	 Ary aoka ho fantatry ny mpanjaka, fa raha voamboatra io tanàna io, ka voatsangana ny mandany, dia tsy handoa hetra intsony izy ireo, na haba, na sara, ka dia faty antoka ho an'ny mpanjaka no ho vokatr'izany.	
15O	4	14	0,00000	 Noho izahay mihinana ny sira avy any an-dapa anefa, sady heverinay fa tsy mety raha tsiratsiraina eo imasonay ny mpanjaka, dia nandefa ny filazana izany amin'ny mpanjaka izahay.	
15O	4	15	0,00000	 Aoka hokarohina ao amin'ny boky tantaran-drazanao, fa ho hitanao ao amin'ny bokin'ny tantara, ary ho fantatrao, fa tanàna fikomiana sy efa namohehatra ny mpanjaka sy faritany maro io tanàna io, sady efa fitrangam-pikomiana hatry ny andro taloha. Ary izany ihany no nandravana io tanàna io.	
15O	4	16	0,00000	 Ka nampahalala ny mpanjaka izahay, fa raha voavoatra indray io tanàna io, ka voatsangana ny mandany, dia tsy hanana na inona na inona aty an-dafin'ny ony intsony hianao, amin'izany.	
15O	4	17	0,00000	 Izao no valy nalefan'ny mpanjaka ho an-dRehoma governora, Samsaì mpanoratra, mbamin'ny namany sisa, monina ao Samaria sy amin'ny tanàna hafa any an-dafin'ny ony: Arahaba, etc.	
15O	4	18	0,00000	 Efa voavaky mazava teo anatrehako ny taratasy nampitondrainareo.	
15O	4	19	0,00000	 Ary efa nanome didy aho, ka dia efa nokarohina, ary hita fa efa nikomy tamin'ny mpanjaka maro hatrizay ela izay tokoa io tanàna io, sady efa nitrangam-pikomiana amam-piodinana.	
15O	4	20	0,00000	 Efa nisy mpanjaka mahery tany Jerosalema, nanapaka ny tany rehetra any an-dafin'ny ony, sady nandoavana hetra, haba, sara. 	
15O	4	21	0,00000	 Noho izany, didio hatsahatra ny asan'ireo olona ireo, fa tsy haorina indray io tanàna io, raha tsy efa nahazo teny avy aty amiko ny amin'izany. 	
15O	4	22	0,00000	 Tandremo fandrao manao tsirambina amin'izany hianareo, ka mandroso ny ratsy hahafaty antoka ny mpanjaka. 	
15O	4	23	0,00000	 Vantany vao voavaky teo anatrehan-dRehoma, Samsaì mpanoratra, ary ireo namany, ny kopian'ny taratasin'i Artakserksesa mpanjaka, dia nankany amin'ny Jody tany Jerosalema faingana izy, ka nasainy natsahatra an-keriny sy an-ditra ny asa. 	
15O	4	24	0,00000	 Ka dia natsahatra ny asa amin'ny tranon'Andriamanitra tao Jerosalema; ary naato teo izy, hatramin'ny taona faharoa nanjakan'i Dariosa mpanjakan'i Persa.	
15O	5	1	0,00000	[NY NANAOVANA NY ASA AMIN'NY TEMPOLY INDRAY - TARATASY NALEFA TANY AMIN'I DARIOSA MPANJAKA] Ary ireo mpaminany, Akzea mpaminany sy Zakaria zanak'i Adao dia naminany tamin'ireo Jody izay tany Jodà sy Jerosalema, amin'ny anaran'Andriamanitr'Israely izay nanindry azy. 	
15O	5	2	0,00000	 Ka nitsangana nanomboka ny fanaovana ny tranon'Andriamanitra ao Jerosalema indray Zorobabela zanak'i Salatiela, sy Josoe zanak'i Josedeka, ary niaraka taminy koa ireo mpaminanin'Andriamanitra nanampy azy.	
15O	5	3	0,00000	 Tamin'io fotoana io ihany dia tonga teo amin'izy ireo Tatanaì, governoran'ny any an-dafin'ny ony, mbamin'i Starbozanaì sy ny namany, ka nanao tamin'izy ireo hoe: Iza no nanome lalana anareo hanao ity trano ity sy hanangana ireo manda ireo? 	
15O	5	4	0,00000	 Dia niteny taminy izahay ka nilaza taminy ny anaran'ireo lehilahy manao ny trano. 	
15O	5	5	0,00000	 Nitsinjo an'ireo loholon'ny Jody anefa ny mason'Andriamanitr'izy ireo, ka tsy nasainy hitsahatra amin'ny asa izy, mandra-pahatongan'ny filazana ny raharaha tany amin'i Dariosa sy niverenan'ny taratasy momba izany.	
15O	5	6	0,00000	 Izao no kopian'ny taratasy ho an'i Dariosa mpanjaka, nalefan'i Tatanaì, governoran'ny eny an-dafin'ny ony, sy Starbozanaì, mbamin'ireo namany any Arfasàka, monina any an-dafin'ny ony. 	
15O	5	7	0,00000	 Nandefa filazana taminy izy ka izao no voasoratra ao aminy: Fiadanana tanteraka anie ho an'i Dariosa mpanjaka! 	
15O	5	8	0,00000	 Aoka ho fantatry ny mpanjaka, fa teny amin'ny faritanin'i Jodà, amin'ny tranon'Andriamanitra lehibe, izahay. Vato makadiry no anaovany azy, ary ny hazo dia alatsaka amin'ny rindrina, atao amim-pahazotoana ny asa, ary mandroso tsara ao an-tànan'izy ireo. 	
15O	5	9	0,00000	 Nanontanianay ireo loholona ireo, nataonay hoe: Iza no nanome làlana anareo hanao ity trano ity, sy hanangana ireo manda ireo? 	
15O	5	10	0,00000	 Nanontanianay azy koa ny anaran'izy ireo, mba hahampahafantarinay anao, mba halatsaka an-tsoratra ny anaran'ireo lohany. 	
15O	5	11	0,00000	 Ka izao no valy nomeny anay: Mpanompon'ny Andriamanitry ny lanitra sy ny tany izahay; ary ny trano efa vita ela be ihany no ataonay indray; dia ilay efa natao sy vitan'ny mpanjaka lehibe anankiray tamin'Israely. 	
15O	5	12	0,00000	 Saingy nony efa nampahatezitra ny Andriamanitry ny lanitra ny razanay dia natolony ho eo an-tanan'i Nabokodonozora ilay Kaldeana, mpanjakan'i Babilona, dia noravan'izy io izany trano izany, ary nentiny ho babo tany Babilona ny vahoaka. 	
15O	5	13	0,00000	 Tamin'ny taona voalohany nanjakan'i Sirosa, mpanjakan'i Babilona kosa anefa, namoaka didy manome làlana ny hanaovana io tranon'Andriamanitra io indray Sirosa mpanjaka. 	
15O	5	14	0,00000	 Ary ny fanaka volamena sy volafotsin'ny tranon'Andriamanitra izay nalain'i Nabokodonozora tany Jerosalema ka nentiny ho ao amin'ny tempolin'i Babilona, dia natolotra an'ilay atao hoe Sasabasara, notendreny ho governora, 	
15O	5	15	0,00000	 sy nilazany hoe: Raiso ireto fanaka ireto, ka mandehana apetraho ao amin'ny tempoly any Jerosalema, ary aoka hatsangana eo amin'izay niorenany ny tranon'Andriamanitra. 	
15O	5	16	0,00000	 Dia tonga io Sasabasara io, ka nandatsaka ny fototry ny tranon'Andriamanitra ao Jerosalema, ary hatramin'izay andro izay ka mandrak'ankehitriny dia natao ihany izy, saingy mbola tsy efa. 	
15O	5	17	0,00000	 Koa ankehitriny, raha sitraky ny mpanjaka, aoka hokarohina ao an-trano firaketan'ny mpanjaka any Babilona raha misy didy navoakan'i Sirosa mpanjaka, momba ny fanaovana io tranon'Andriamanitra ao Jerosalema io. Ka rahefa izany, dia aoka hambaran'ny mpanjaka aminay, izay sitra-pony ny amin'izany.	
15O	6	1	0,00000	[DIDIN'I DARIOSA - NY NAMITANA NY TEMPOLY: NY NITOKANANA AZY SY NANAOVANA NY PAKA] Dia nanome didy Dariosa mpanjaka, ka dia nokarohina tao amin'ny trano fitehirizan-taratasy izay nitahirizana ny rakitra tany Babilona. 	
15O	6	2	0,00000	 Ka indro hita tao Ekbatana, tanàna mimanda ao amin'ny faritanin'i Media, horonan-taratasy anankiray nisy izao filazana voasoratra izao: 	
15O	6	3	0,00000	 Tamin'ny taona voalohany nanjakan'i Sirosa mpanjaka, dia izao no didy navoakan'i Sirosa mpanjaka: Ny tranon'Andriamanitra any Jerosalema, dia aoka haorina indray io trano io ho fitoerana fanaterana sorona, ary aoka hatao mafy ny fandatsaham-pototra. Ho enimpolo hakiho no hahavony, ary enimpolo hakiho koa ny sakany,	
15O	6	4	0,00000	 ka hatao vato vaventy voapaika telo an-dàlana sy hazo iray an-dàlana; ary haloa avy ao an-tranon'ny mpanjaka izay lany aminy. 	
15O	6	5	0,00000	 Fanampin'izany, ny fanaka volamena sy volafotsin'ny tranon'Andriamanitra izay nalain'i Nabokodonozora tany amin'ny tempoly any Jerosalema dia haverina ka dia hoentina ao amin'ny tempoly any Jerosalema, hatao amin'ny fitoerany teo, ka hapetrakao ao an-tranon'Andriamanitra. 	
15O	6	6	0,00000	 Koa ankehitriny, ry Tatanaì governora any an-dafin'ny ony, sy Starbozanaì, mbamin'ireo namanareo ao Afarsàka, hianareo any an-dafin'ny ony, dia mihataha tsy hitoetra ao, 	
15O	6	7	0,00000	 ka avelao hotohizana ny asa amin'ny tranon'Andriamanitra; aoka ny governoran'ny Jody sy ny loholon'ny Jody hanorina izany tranon'Andriamanitra izany indray amin'izay fitoerany teo. 	
15O	6	8	0,00000	 Ary izao no didy omeko anareo ny amin'izay tokony hataonareo amin'ireo loholon'ny Jody, hanorenana indray io tranon'Andriamanitra io: ny haren'ny mpanjaka, ny hetra aloan'ny any an-dafin'ny ony, no handoavana izay lany marina amin'ireo olona ireo, mba tsy hiatoato izy. 	
15O	6	9	0,00000	 Ny zavatra ilaina hanaovana ny sorona dorana, ho an'Andriamanitry ny lanitra, na vantotr'ombalahy, na ondralahy amam-janak'ondry, na varimbazaha, na sira, na divay aman-diloilo, araka ny fandaharana ataon'ny mpisorona ao Jerosalema, dia homena azy isan'andro tsy tapaka, 	
15O	6	10	0,00000	 mba hanaterany sorona tsara hanitra ho an'Andriamanitry ny lanitra, dia hivavahany ho an'ny ain'ny mpanjaka sy ny zanany. 	
15O	6	11	0,00000	 Izao koa no didy omeko: Raha misy manova izao teny izao, dia hotsoahana ny sakamandimby iray amin'ny tranony, ka dia hahantona sy haompana eo izy, ary ny tranony koa hatao antontam-piringa, noho izany. 	
15O	6	12	0,00000	 Ary ilay Andriamanitra izay mampitoetra ny anarany ao anie hanongana ny andriana amam-bahoaka izay haninji-tanana hanova izao didy izao sy handrava izany tranon'Andriamanitra any Jerosalema izany. Didy nomeko izaho Dariosa, ity; ka tsy maintsy toavina an-tsakany sy an-davany. 	
15O	6	13	0,00000	 Notanterahan'i Tatanaì, governoran'ny any an-dafin'ny ony, sy Starbozanaì, mbamin'ireo namany, an-tsakany sy an-davany, ny didy nalefan'i Dariosa mpanjaka. 	
15O	6	14	0,00000	 Ka dia rafitra nanao ny trano ireo loholon'Israely, ka nandroso tsara ny asa, noho ny faminanian'i Akzea mpaminany, sy Zakaria zanak'i Adao. Nanao izy dia nahavita araka ny didin'Andriamanitr'Israely sy araka ny didin'i Sirosa, Dariosa, Artakserksesa, mpanjakan'i Persa. 	
15O	6	15	0,00000	 Tamin'ny andro fahatelon'ny volana Adara, taona fahaenina nanjakan'i Dariosa mpanjaka, no nahavitan'ny trano. 	
15O	6	16	0,00000	 Ary ny zanak'Israely, ny mpisorona, ny levita, ary ny olona sisa tamin'ny zanaky ny fahababoana, dia samy nitokana ny tranon'Andriamanitra tamin-kafaliana. 	
15O	6	17	0,00000	 Izao no naterin'ny olona hitokanana io tranon'Andriamanitra io: ombalahy zato, ondralahy roan-jato, zanak'ondry efa-jato, ary osilahy roa ambin'ny folo, araka ny isan'ny fokon'Israely ho sorona noho ny ota, ho an'Israely rehetra. 	
15O	6	18	0,00000	 Dia notendreny ny mpisorona, araka ny antokony avy, sy ny levita araka ny fizarany avy, hanao ny fanompoana an'ilay Andriamanitra izay ao Jerosalema, araka ny voasoratra ao amin'ny bokin'i Moizy. 	
15O	6	19	0,00000	 Tamin'ny andro fahaefatra ambin'ny folon'ny volana voalohany, dia nanao ny Paka ny zanaky ny fahababoana. 	
15O	6	20	0,00000	 Fa efa samy nanamasina ny tenany ny mpisorona sy ny levita tsy an-kanavaka, ka samy efa madio avokoa. Dia namono ny Paka izy ireo ho an'ny tenany. 	
15O	6	21	0,00000	 Nihinana ny Paka ny zanak'Israely avy any amin'ny fahababoana, mbamin'izay rehetra niala tamin'ny fahalotoan'ny firenena tompon-tany, sy nanatona azy hiara-mitady an'ny Tompo Andriamanitr'Israely. 	
15O	6	22	0,00000	 Tamin-kafaliana no nanaovan'izy ireo ny fetin'ny Azima mandritra ny hafitoana; fa nampifalian'ny Tompo izy, tamin'ny nitarihany ny fon'ny mpanjakan'i Asiria hanampy azy ireo sy hanohana ny tànany amin'ny asa momba ny tranon'Andriamanitra, dia ny Andriamanitr'Israely.	
15O	7	1	0,00000	[NY NIVERENAN'I ESDRASA - TARATASIN'I ARTAKSERKSESA MANOME AZY FAHEFANA FENO] Taty aorian'ireo zava-niseho ireo, tamin'ny andro nanjakan'i Artaksesksesa mpanjakan'i Persa kosa indray, Esdrasa, zanak'i Saraiasa, zanak'i Azariasa, zanak'i Helkiasa, 	
15O	7	2	0,00000	 zanak'i Seloma, zanak'i Sadaoka, zanak'i Akitoba, 	
15O	7	3	0,00000	 zanak'i Amariasa, zanak'i Azariasa, zanak'i Maraiota, 	
15O	7	4	0,00000	 zanak'i Zarahiasa, zanak'i Ozì, zanak'i Boksi, zanak'i Abisoe, 	
15O	7	5	0,00000	 zanak'i Finea, zanak'i Eleazara, zanak'i Aarona mpisorona lehibe; 	
15O	7	6	0,00000	 niakatra avy any Babilona io Esdrasa io. Ary satria nomba azy ny tànan'ny Tompo Andriamaniny, dia nomen'ny mpanjaka azy avokoa izay rehetra nangatahiny.	
15O	7	7	0,00000	 Maromaro koa tamin'ny zanak'Israely, mpisorona, levita, mpihira, mpiandry varavarana, ary natineana, no niakatra ho any Jerosalema tamin'ny taona fahafito nanjakan'i Artakserksesa mpanjaka.	
15O	7	8	0,00000	 Tonga tany Jerosalema Esdrasa, tamin'ny volana fahadimin'ny taona fahafito nanjakan'ny mpanjaka.	
15O	7	9	0,00000	 Tamin'ny andro voalohan'ny volana voalohany izy no niainga hiakatra niala tany Babilona ary tamin'ny andro voalohan'ny volana fahadimy no nahatongavany tao Jerosalema, nomban'ny tànan'Andriamaniny manisy soa.	
15O	7	10	0,00000	 Nandraikitra ny fony amin'ny fianaran'ny lalàn'ny Tompo Esdrasa, ary nanaraka azy, ary nampianatra an'Israely ny lalàna amam-pitsipika.	
15O	7	11	0,00000	 Izao no kopian'ny taratasy nomen'i Artakserksesa mpanjaka, an'i Esdrasa - izay mpisorona sy mpampiana-dalàna, mpampiana-dalàna mahay ny didy aman-dalàn'ny Tompo ny amin'ny momba an'Israely.	
15O	7	12	0,00000	 Artakserksesa mpanjakan'ny mpanjaka, ho an'i Esdrasa mpisorona sy mpampiana-dalàna, mahay ny lalàn'Andriamanitry ny lanitra, etc.	
15O	7	13	0,00000	 Efa nanome teny aho hoe: izay rehetra isan'ny vahoakan'Israely, ny mpisorony sy ny levitany, izay eto amin'ny fanjakako, ka ta-handeha ho any Jerosalema, dia mahazo miaraka aminao.	
15O	7	14	0,00000	 Fa irahin'ny mpanjaka sy izy fito lahy mpanolo-tsainy hianao, mba handinika ny toetr'i Jodà sy Jerosalema araka ny lalàn'Andriamanitrao izay eo an-tànanao;	
15O	7	15	0,00000	 sy hitondra ny volafotsy amana volamena nomen'ny mpanjaka sy ireo mpanolo-tsainy, an-tsitra-po, ho an'Andriamanitr'Israely, izay manana ny fonenany ao Jerosalema;	
15O	7	16	0,00000	 mbamin'ny volamena amana volafotsy rehetra mety ho azonao eran'ny faritanin'i Babilona ary koa ny fanomezana an-tsitra-po avy amin'ny vahoaka sy ny mpisorona, izay atolony an-tsitra-po ho an'ny tranon'Andriamaniny any Jerosalema.	
15O	7	17	0,00000	 Koa ho ahinao ny hividianana amin'izany vola izany ny ombalahy, ondralahy, zanak'ondry, mbamin'izay hatao fanatitra amam-panatitra araraka momba azy, dia atero eo ambony otely ao an-tranon'Andriamanitrareo any Jerosalema izany.	
15O	7	18	0,00000	 Ary ny volafotsy amana volamena sisa dia ataovy amin'izay heverinao sy ireo rahalahinao ho mety, manaraka ny sitra-pon'Andriamanitrareo.	
15O	7	19	0,00000	 Apetraho eo anatrehan'Andriamanitr'i Jerosalema ny fanaka natolotra anao, hanaovana ny fanompoana ao an-tranon'Andriamanitrao.	
15O	7	20	0,00000	 Izay fanampiny mbola ilaina koa, ao amin'ny tranon'Andriamanitrao, dia hovononinao avy amin'ny trano firaketan'ny mpanjaka.	
15O	7	21	0,00000	 Izaho Artakserksesa mpanjaka manome didy ho an'ireo mpitahiry vola rehetra any an-dafin'ny ony, mba hanatanteraka tsy misy tomika izay rehetra hilain'i Esdrasa mpisorona sy mpanora-dalàna, mahay ny lalàn'Andriamanitry ny lanitra, aminareo,	
15O	7	22	0,00000	 hatramin'ny talenta volafotsy zato, varimbazaha zato kora, divay zato bata, diloilo zato bata, ary sira araka izay tiany.	
15O	7	23	0,00000	 Tanteraho an-tsakany sy an-davany izay rehetra andidian'Andriamanitry ny lanitra, ny amin'ny momba ny tranon'Andriamanitry ny lanitra, mba tsy hiharan'ny fahatezerany amin'ny fanjakan'ny mpanjaka sy ny zanany.	
15O	7	24	0,00000	 Ampahafantarinay anareo koa, fa tsy misy azo angalana hetra, na haba, na sara, ny mpisorona, ny levita, ny mpihira, ny mpiandry varavarana, ny Natineana, mbamin'izay rehetra manompo amin'io tranon'Andriamanitra io.	
15O	7	25	0,00000	 Ary hianao, ry Esdrasa, araka ny fahendren'Andriamanitrao, izay eo an-tànanao, dia manendre mpitsara sy andriambaventy hitsara ny vahoaka rehetra any an-dafin'ny ony, amin'izay rehetra mahalala ny lalàn'Andriamanitrao, ary ampianaro izay tsy mahalala.	
15O	7	26	0,00000	 Na zovy na zovy tsy mitandrina ny lalàn'Andriamanitrao, sy ny lalàn'ny mpanjaka, dia aoka izy hovaliana araka ny rariny, na hovonoina, na hasesi-tany, na hosazina vola, na hatao an-tranomaizina.	
15O	7	27	0,00000	 Isaorana anie Iaveh Andriamanitry ny razantsika izay nanome hevitra ny fon'ny mpanjaka mba hanome voninahitra ny tranon'ny Tompo ao Jerosalema toy izany,	
15O	7	28	0,00000	 sy nampahita fitia ahy teo anatrehan'ny mpanjaka sy ny mpanolo-tsainy ary ny manam-pahefana ambony rehetra ao amin'ny mpanjaka. Koa nahazo hery aho fa nomba ahy ny tànan'ny Tompo Andriamanitro, ka nanangona ny loholona amin'Israely hiara-miainga amiko.	
15O	8	1	0,00000	[NY OLONA NIARA-NANDEHA TAMIN'I ESDRASA: TANTARAN'NY DIAN'IZY IREO] Izao no loham-pianakaviana sy filazana ny firazanany, dia ireo niara-niakatra tamiko avy any Babilona, tamin'ny andro nanjakan'i Artakserksesa mpanjaka.	
15O	8	2	0,00000	 Tamin'ny taranak'i Finea, Gersoma; tamin'ny taranak'Itamara, Daniela; tamin'ny taranak'i Davida, Hatosa,	
15O	8	3	0,00000	 izay avy amin'ny taranak'i Sekeniasa; tamin'ny taranak'i Farosa, Zakaria, mbamin'ireo dimampolo amby zato lahy, voasoratra ao amin'ny bokim-pianakaviana izay niaraka taminy.	
15O	8	4	0,00000	 Tamin'ny taranak'i Falata-Moaba, Elioenaì, zanak'i Zarehiasa mbamin'ireo roan-jato lahy izay niaraka taminy;	
15O	8	5	0,00000	 tamin'ny taranak'i Sekeniasa, taranak'i Ezekiela, mbamin'ireo telon-jato lahy izay niaraka taminy;	
15O	8	6	0,00000	 tamin'ny taranak'i Adàna, Abeda zanak'i Jonatàna, mbamin'ireo dimampolo lahy izay niaraka taminy;	
15O	8	7	0,00000	 tamin'ny taranak'i Alama, Izaia, zanak'i Ataliasa mbamin'ireo enimpolo lahy izay niaraka taminy;	
15O	8	8	0,00000	 tamin'ny taranak'i Safatiasa, Zebediasa zanak'i Mikaela, mbamin'ireo valopolo lahy izay niaraka taminy;	
15O	8	9	0,00000	 tamin'ny taranak'i Joaba, Abediasa zanak'i Jehiela mbamin'ireo valo ambin'ny folo amby zato lahy izay niaraka taminy;	
15O	8	10	0,00000	 tamin'ny taranak'i Selomita, zanak'i Josefiasa mbamin'ireo enimpolo amby zato lahy izay niaraka taminy;	
15O	8	11	0,00000	 tamin'ny taranak'i Bebaì, Zakaria zanak'i Bebaì mbamin'ireo valo amby roapolo lahy izay niaraka taminy;	
15O	8	12	0,00000	 tamin'ny taranak'i Azgada, Johanàna zanak'i Eksetana mbamin'ireo folo amby zato lahy niaraka taminy;	
15O	8	13	0,00000	 tamin'ny taranak'i Adonikama, dia farany ireo, ka izao no anarany: Elifeleta, Jehiela, ary Semaiasa, mbamin'ireo enimpolo lahy niaraka taminy;	
15O	8	14	0,00000	 tamin'ny taranak'i Begoaì, Otaì sy Zakora, mbamin'ireo fitopolo lahy niaraka taminy.	
15O	8	15	0,00000	 Novoriko teo amoron'ny ony mankany Ahavà izy ireo, dia nilasy teo hateloana izahay. Nony nandinika ity vahoaka mbamin'ireo mpisorona aho, dia tsy nahita ny taranak'i Levì teo na dia iray aza. 	
15O	8	16	0,00000	 Dia nasaiko nantsoina ny loholona, Eliezera, Ariela, Semeiasa, Elnatàna, Jariba; Elnatàna anankiray, Natàna, Zakaria ary Mosolama, mbamin'ireo mpampianatra: Joiariba sy Elnatàna. 	
15O	8	17	0,00000	 Nirahiko ho any amin'i Edao loholona, ao amin'ny fitoerana atao hoe Kasfià izy ireo; dia nofahanako teny hambara amin'i Edao, mbamin'ireo Natineana rahalahiny any amin'ny fitoerana atao hoe Kasfià izy, mba hitondrany mankaty aminay izay ho mpandraharaha ao amin'ny tranon'Andriamanitray 	
15O	8	18	0,00000	 Ary satria nomba anay ny tanàna manambin'Andriamanitray, dia nentin'izy ireo nankaty aminay, ity lehilahy manan-tsaina anankiray avy amin'ny taranak'i Moholì, zanak'i Levì, zanak'Israely, dia Sarabiasa mbamin'ireo zanany aman-drahalahiny valo ambin'ny folo lahy; 	
15O	8	19	0,00000	 Hasabiasa ary Izaia koa miaraka aminy, avy amin'ny taranak'i Merarì, mbamin'ireo rahalahiny sy zanany roapolo lahy; 	
15O	8	20	0,00000	 ary ny avy amin'ny Natineana izay nomen'i Davida sy ny loholona hanompo ny levita, Natineana roapolo sy roan-jato samy voatendry amin'ny anarany.	
15O	8	21	0,00000	 Niantso andro fifadian-kanina aho, teo amoron'ny ony Ahavà teo, hampijalianay tena eo anatrehan'Andriamanitray, hangatahanay aminy mba ho tsara mandroso avokoa, na ny tenanay, na ny zanakay, na ny anananay rehetra. 	
15O	8	22	0,00000	 Fa nahamenatra ahy ny hangataka miaramila manatitra amam-pitaingin-tsoavaly, tamin'ny mpanjaka, hiaro anay amin'ny fahavalo eny an-dàlana, noho izahay efa niteny tamin'ny mpanjaka nanao hoe: Momba an'izay rehetra mitady azy ny tànan'Andriamanitra, hahasoa azy ireo, fa mahatratra an'izay rehetra mahafoy azy kosa ny heriny sy ny fahatezerany.	
15O	8	23	0,00000	 Noho izany nifady hanina izahay sy nangataka tamin'Andriamanitray, ary nihaino anay izy. 	
15O	8	24	0,00000	 Dia nifidy lohan'ny mpisorona roa ambin'ny folo lahy aho; dia Sarabiasa sy Hasabiasa, mbamin'ny folo lahy tamin'ireo rahalahiny; 	
15O	8	25	0,00000	 ka nolanjaiko teo anatrehan'izy ireo, ny volafotsy, ny volamena sy ny fanaka, zavatra naterin'ny mpanjaka sy ny mpanolo-tsainy aman-dehibe ary ny olon-drehetra amin'Israely vory teo, natokany ho an'ny tranon'Andriamanitra, 	
15O	8	26	0,00000	 dia nolanjaiko sady nataoko eo an-tànany, talenta volafotsy dimampolo sy enin-jato, fanaka volafotsy lanjan-talenta zato, talenta volamena zato; 	
15O	8	27	0,00000	 kopy volamena roapolo, lanjan-darìka arivo; ary kapoaka varahina manganohano roa, sarobidy toy ny volamena. 	
15O	8	28	0,00000	 Ary izao no nolazaiko tamin'izy ireo: Masina eo anatrehan'ny Tompo hianareo, ary ireo fanaka ireo dia zavatra masina; izany volafotsy amana volamena izany, dia fanatitra an-tsitra-po ho an'ny Tompo, Andriamanitry ny razanareo. 	
15O	8	29	0,00000	 Koa ambeno amim-pitandremana ireo, mandra-pandanjanareo azy eo anatrehan'ny lohan'ny mpisorona sy ny levita, sy eo anatrehan'ny loham-pianakavian'Israely, any Jerosalema, amin'ny efi-trano eo an-tranon'ny Tompo. 	
15O	8	30	0,00000	 Dia noraisin'ireo mpisorona sy levita ny volafotsy amana volamena sy fanaka araka ny lanjany, hoentina ho any Jerosalema, ao an-tranon'Andriamanitsika.	
15O	8	31	0,00000	 Niala teo amin'ny ony Ahavà, tamin'ny andro faharoa ambin'ny folon'ny volana voalohany izahay, ho any Jerosalema. Nomba anay ny tànan'Andriamanitray, ka namonjy anay tamin'ny tànan'ny fahavalo sy ny mpanotrika teny an-dàlana. 	
15O	8	32	0,00000	 Nony tonga tany Jerosalema izahay, dia niala sasatra hateloana.	
15O	8	33	0,00000	 Tamin'ny andro fahaefatra dia nolanjaina tao an-tranon'Andriamanitray ny volafotsy sy volamena mbamin'ny fanaka, ho eo an-tànan'i Merimota, zanak'i Oria, mpisorona; teo aminy koa Eleazara, zanak'i Finea; ary teo amin'izy ireo koa, Jozabada zanak'i Josoe, sy Noadiasa zanak'i Benoì. 	
15O	8	34	0,00000	 Dia araka ny isany aman-danjany avokoa izy, ka nalatsaka an-tsoratra tamin'izany andro izany ny tontalin'ny lanjany. 	
15O	8	35	0,00000	 Ary nanatitra sorona dorana ho an'Andriamanitr'Israely ny olona avy any amin'ny tany nahavoasesi-tany azy, dia ny zanaky ny fahababoana, ombalahy roa ambin'ny folo ho an'Israely rehetra, ondralahy enina amby sivifolo, zanak'ondry fito amby fitopolo, osilahy roa ambin'ny folo, noho ny ota: natao sorona dorana ho an'ny Tompo izany rehetra izany. 	
15O	8	36	0,00000	 Dia natolotr'izy ireo ny governora lehiben'ny mpanjaka mbamin'ny governora any an-dafin'ny ony, ny didin'ny mpanjaka, ka dia niaro ny vahoaka sy ny tranon'Andriamanitra ireo.	
15O	9	1	0,00000	[NY NANAMBADIAN'NY ISRAELITA VEHIVAVY HAFA FIRENENA - ALAHELO SY VAVAK'I ESDRASA TAMIN'IZANY] Nony vita izany rehetra izany, nanatona ahy ny lehibe, ka nanao hoe: Tsy tafasaraka tamin'ny vahoakan'ireto tany ireto ny vahoaka Israely mbamin'ny mpisorona sy ny levita fa manaraka ny fahavetavetany, ny an'ny Kananeana, ny Heteana, ny Ferezeana, ny Jeboseana, ny Amonita, ny Moabita, ny Ejipsiana, ary ny Amoreana; 	
15O	9	2	0,00000	 satria naka ny zanakavavin'ireo izy ho vadiny, sy ho an'ny zanany lahy, ka tafaharo amin'ny vahoakan'ireto tany ireto ny taranaka masina; sady ny lohany sy andriambaventy indrindra no loha làlana amin'izany ota izany.	
15O	9	3	0,00000	 Vao nandre izany aho dia norovitiko ny akanjoko sy ny kapaotiko, norombotako ny volondohako amam-tsomotro, dia tafatombina nivarahontsana teo aho. 	
15O	9	4	0,00000	 Nivory teo amiko avokoa izay nangovitra noho ny tenin'Andriamanitr'Israely, noho ny otan'ny zanaky ny fahababoana; izaho izany mbola tafatombina nivarahontsana teo ihany mandra-pahatongan'ny fanatitra hariva.	
15O	9	5	0,00000	 Efa mby amin'ny fotoanan'ny fanatitra hariva aho, vao tafarina tamin'ity fahoriako, amin'ireto akanjoko sy kapaotiko rovitra, dia rafitra nandohalika sy nanandratra ny tanako nankany amin'ny Tompo Andriamanitro, nanao hoe: 	
15O	9	6	0,00000	 Andriamanitra ô, safo-kenatra sy mangaihay loatra aho, tsy sahy miandrandra mankany aminao Andriamanitro, fa nitombo nihoatra ny lohanay ny helokay, ary niakatra nanakatra ny lanitra ny fahotanay. 	
15O	9	7	0,00000	 Hatramin'ny andron'ny razanay ka mandrak'androany, dia efa meloka loza ery izahay; ary noho ny helokay ihany no nanolorana anay mbamin'ny mpanjakanay sy ny mpisoronay, ho eo an-tànan'ny mpanjakan'ny tany hafa, ho matin-tsabatra, ho babo, horobaina, ary hangaihay tahaka ny amin'izao anio izao. 	
15O	9	8	0,00000	 Nisy andro anefa nanehoan'ny Tompo Andriamanitray ny famindram-pony taminay, dia navelany hisy sisa afaka izahay, ka nomeny fialofana eo amin'ny fitoerany masina, mba hanazavan'Andriamanitray ny masonay, sy hamelombelomany kely ny ainay ao anatin'ny fahandevozanay.	
15O	9	9	0,00000	 Fa andevo izahay, nefa tsy nahafoy anay tao anatin'ny fahandevozanay ny Andriamanitray. Nitarika ireo mpanjakan'i Persa hanisy soa anay izy hamelombelona ny ainay, mba hanaovanay ny tranon'Andriamanitray sy hamboaranay ny rava eo, dia hanomezany anay fonenana voafefy amin'i Jodà sy Jerosalema.	
15O	9	10	0,00000	 Koa ankehitriny, ry Andriamanitray ô, ahoana no holazainay manaraka izany: Fa efa nahafoy ny didinao izahay;	
15O	9	11	0,00000	 dia ilay efa nolazainao taminay, tamin'ny vavan'ireo mpaminany mpanomponao, hoe: Ny tany hidiranareo hangalanareo azy ho fanananareo dia tanim-pahalotoana efa voaloton'ny fahalotan'ny vahoakan'ireo tany ireo sy azon'ny fahavetavetana nasafony azy hatraiza hatraiza noho ny fahalotoan'izy ireo.	
15O	9	12	0,00000	 Koa ankehitriny aza manome ny zanakareo vavy ho an'ny zanany lahy, na maka ny zanany vavy ho an'ny zanakareo lahy, ary aza miahy ny fanambinany amam-piadanany na oviana na oviana, mba handroso ho mahery hianareo, ka hihinana ny voka-tsoan'ity tany ity, sy hamela azy ho lovan'ny taranakareo mandrakizay.	
15O	9	13	0,00000	 Aty aorian'izay rehetra nanjo anay, noho ny ratsy nataonay sy ny helokay - nefa mbola nitsitsianao anay, ry Andriamanitray ô, tsy namely anay araka ny helokay hianao, sy namela anay hisy afaka ihany toy izao –	
15O	9	14	0,00000	 moa dia mbola mety handika ny didinao indray izahay, ka hiharo amin'ireo vahoaka vetaveta loatra ireo? Moa tsy ho tezitra mafy aminay va hianao ka handringana anay sy tsy hamela anay hisy sisa na ho afaka akory?	
15O	9	15	0,00000	 Ry Iaveh Andriamanitr'Israely ô, marina hianao, izahay ankehitriny dia ireto sisan'izay afaka fotsiny ihany; indreto izahay mbamin'ny otanay eto anatrehanao fa tsy mety ho velona eo anoloan'ny tavanao izahay noho izany ota izany.	
15O	10	1	0,00000	[NY NANDROAHANA IREO VEHIVAVY HAFA FIRENENA] Raha mbola nitomany sy niankohoka teo anoloan'ny tranon'Andriamanitra Esdrasa nanao izany fivavahana amam-pieken-keloka izany, dia nisy vahoaka Israelita maro be, lehilahy sy zaza amam-behivavy nivory teo aminy; fa samy nirotsaka be ihany ny ranomason'ny vahoaka.	
15O	10	2	0,00000	 Tamin'izay dia niteny Sekeniasa zanak'i Jehiela, amin'ny taranak'i Elama, ka nanao tamin'i Esdrasa hoe: Nanota tamin'Andriamanitra tokoa izahay, fa namponina eto aminay vehivavy hafa firenena avy amin'ny olona monina amin'ny tany. Ary ankehitriny dia mbola misy fanantenana ho an'Israely ny amin'izany. 	
15O	10	3	0,00000	 Aoka hanao fanekena amin'ny Andriamanitsika izahay izao, fa horoahinay omban-janany ireo vehivavy rehetra ireo, araka ny torohevitry ny tompoko sy ireo matahotra eo anoloan'ny didin'ny Andriamanitsika; dia aoka hatao araka ny lalàna izany. 	
15O	10	4	0,00000	 Koa mitsangàna hianao, fa adidinao izao raharaha izao. Ary indreto koa izahay momba anao. Matokia, ary ataovy izany.	
15O	10	5	0,00000	 Dia nitsangana Esdrasa, nampianiana ny lohan'ny mpisorona sy ny levita mbamin'Israely rehetra hanatanteraka izany voalaza teo izany, ka dia nianiana izy ireo. 	
15O	10	6	0,00000	 Rahefa izany, niala teo anoloan'ny tranon'Andriamanitra Esdrasa dia nankao amin'ny efi-tranon'i Johanana, zanak'i Eliasiba; nony tafiditra tao izy, dia tsy nihinan-kanina na nisotro fa nisaona noho ny fahotan'ny zanaky ny fahababoana.	
15O	10	7	0,00000	 Koa natao an-kabary eran'i Jodà sy Jerosalema ny fiantsoana ny zanaky ny fahababoana hivory ao Jerosalema, 	
15O	10	8	0,00000	 sady nanapa-kevitra ny lehibe sy ny loholona, fa na zovy na zovy tsy tonga ao anatin'ny hateloana, dia horobaina ny fananany ary hesorina amin'ny fiangonan'ny zanaky ny fahababoana ny tenany.	
15O	10	9	0,00000	 Tao anatin'ny hateloan'andro dia vory tao Jerosalema ny lehilahy rehetra amin'i Jodà sy Benjamina; andro faharoapolon'ny volana fahasivy tamin'izay. Nipetraka teo amin'ny kianjan'ny tranon'Andriamanitra avokoa ny vahoaka rehetra, samy nangovitra noho ity toe-draharaha, sady avy koa ny orana. 	
15O	10	10	0,00000	 Dia nitsangana Esdrasa mpisorona, ka nanao tamin'izy ireo hoe: Efa nanota hianareo, fa namponina vehivavy hafa firenena eto aminareo ka nampitombo ny helok'Israely amin'izany hianareo. 	
15O	10	11	0,00000	 Koa samia mihaiky heloka eo anatrehan'ny Tompo Andriamanitry ny razanareo hianareo ankehitriny sy manatanteraka ny sitra-pony ny amin'ny vehivavy hafa firenena.	
15O	10	12	0,00000	 Namaly ny fiangonana rehetra tamin'ny feo avo ka nanao hoe: Adidinay ny manatanteraka ny voalazanao! 	
15O	10	13	0,00000	 Fa izao: ny vahoaka ity maro, ny andro manorana; ny mitoetra eto alatrano, tsy azo atao; ny raharaha tsy ho vita indray andro na indroa andro, fa fahotana lehibe no nataonay tamin'izany zavatra izany, 	
15O	10	14	0,00000	 ka aoka ny lehibenay no hijanona eto ho solon'ny fiangonana rehetra, dia izay rehetra namponina vehivavy hafa firenena ao aminy, any an-tanànany, no hankaty amin'izay fotoana homena azy, miaraka amin'ny loholona sy ny mpitsara isan-tanàna avy, mandra-pamily hiala amintsika ny firehetan'ny fahatezeran'Andriamanitsika, ny amin'io raharaha io. 	
15O	10	15	0,00000	 Tsy nisy afa-tsy Jonatàna, zanak'i Azahela, sy Jaasiasa zanak'i Tekoa no hany nanohitra izany hevitra izany; ary Mosolama sy Sebetaì levita koa no niandany taminy. 	
15O	10	16	0,00000	 Fa ny zanaky ny fahababoana dia samy nanaraka izany avokoa. Esdrasa mpisorona mbamin'ny lehilahy sasany loham-pianakaviana, araka ny firazanany avy, samy voatonona anarana avokoa, dia nitokana ary nipetraka handinika ny raharaha; andro voalohan'ny volana fahafolo tamin'izay. 	
15O	10	17	0,00000	 Ka tamin'ny andro voalohan'ny volana voalohany vao nahavita ny raharaha tamin'ireo lehilahy rehetra namponina tao aminy vehivavy hafa firenena. 	
15O	10	18	0,00000	 Tamin'ny taranaky ny mpisorona dia nisy namponina tao aminy vehivavy hafa firenena. Tamin'ny taranak'i Josoe zanak'i Josedeka mbamin'ireo rahalahiny: Maasiasa, Eliezera, Jariba, ary Godoliasa: 	
15O	10	19	0,00000	 nametra-teny fa hisaotra ny vadiny izy ireo, dia nihaiky ny hadisoany, ary nanatitra ondralahy iray ho fanonerana ny otany. 	
15O	10	20	0,00000	 Tamin'ny taranak'i Emera: Hananì sy Zebediasa. 	
15O	10	21	0,00000	 Tamin'ny taranak'i Harima: Maasiasa, Elia, Semeisa, Jehiela ary Oziasa. 	
15O	10	22	0,00000	 Tamin'ny taranak'i Fasora: Elioenaì, Maasiasa, Ismaela, Nataneale, Jozabeda ary Elasà. 	
15O	10	23	0,00000	 Tamin'ny levita: Jozabeda, Semei, Kelaiasa, Kelità ihany io, Fataiasa, Jodà ary Eliezara. Tamin'ny mpihira: Eliasiba. 	
15O	10	24	0,00000	 Tamin'ny mpiandry varavarana: Seloma, Telema ary Orì. 	
15O	10	25	0,00000	 Ny tamin'Israely dia izao: Tamin'ny taranak'i Farosa: Remeiasa, Jeziasa, Melkiasa, Miamima, Eliezera, Malkiasa, ary Banaiasa; 	
15O	10	26	0,00000	 tamin'ny taranak'i Elama: Metaniasa, Zakaria, Jehiela, Abdì, Jerimota ary Elia; 	
15O	10	27	0,00000	 tamin'ny taranak'i Zetoà: Elioenai, Eliasiba, Mataniasa, Jerimota, Zabada, ary Azizà; 	
15O	10	28	0,00000	 tamin'ny taranak'i Bebaì: Johanàna, Anania, Zabaì, Atalaì; 	
15O	10	29	0,00000	 tamin'ny taranak'i Banì: Mosolama, Melòka, Adaiasa, Jasoba, Saala, ary Ramota; 	
15O	10	30	0,00000	 tamin'ny taranak'i Falata-Moaba: Ednà, Kalala, Banaiasa, Maasiasa, Mataniasa, Beseleela, Benoì, ary Manase; 	
15O	10	31	0,00000	 tamin'ny taranak'i Harima: Eliezera, Jesiasa, Melkiasa, Semeiasa, Simeona, 	
15O	10	32	0,00000	 Benjamina, Meloka, Samariasa; 	
15O	10	33	0,00000	 tamin'ny taranak'i Hasoma; Matanaì, Matatà, Zabeda, Elifeleta, Jermaì, Manase, Semeì; 	
15O	10	34	0,00000	 tamin'ny taranak'i Banì: Maadì, Amrama, Oela, 	
15O	10	35	0,00000	 Banaiasa, Badiasa, Keliao, 	
15O	10	36	0,00000	 Vaniasa, Merimota, Eliasiba, 	
15O	10	37	0,00000	 Mataniasa, Matanaì, Jasi, 	
15O	10	38	0,00000	 Banì, Benoì, Semeì, 	
15O	10	39	0,00000	 Salmiasa, Natana, Adaiasa, 	
15O	10	40	0,00000	 Meknedebaì, Sisaì, Saraì, 	
15O	10	41	0,00000	 Ezrela, Selemiao, Semeriasa, 	
15O	10	42	0,00000	 Seloma, Amariasa, Josefa; 	
15O	10	43	0,00000	 tamin'ny taranak'i Nebao: Jehiela, Matatiasa, Zabada, Zabinà, Jedao, Joela, ary Banaiasa. 	
15O	10	44	0,00000	 Naka vehivavy hafa firenena ho vadiny avokoa ireo lehilahy ireo, sady efa niteraka taminy ny maromaro amin'ireo.	
16O	1	1	0,00000	[VAVAKA NATAON'I MEHEMIA HO AN'NY ZANAK'ISRAELY] Tenin'i Nehemia zanak'i Helkiasa. Tamin'ny volana Kasleo, taona faha-roapolo, raha tao an-dapa, tany Sosa aho,	
16O	1	2	0,00000	 dia ity tonga Hananì, anankiray amin'ny rahalahiko, mbamin'ny lehilahy sasany aty tany Jodà. Nanontaniako azy ireo, ny amin'ny Jody efa afaka, dia izay nitsoaka tamin'ny fahabahoana, sy ny amin'i Jerosalema.	
16O	1	3	0,00000	 Ka izao no navaliny ahy: Lalina ny fahoriana sy latsa mahazo ny sisa afaka, dia izay nitsoaka tamin'ny fahababoana, any amin'ny ambanivohitra any; ny mandan'i Jerosalema voarodana, ny vavahadiny levon'ny afo.	
16O	1	4	0,00000	 Vao nandre izany zavatra izany aho dia tafatombina nitomany sy nisaona andro maro. Nifady hanina sy nivavaka teo anatrehan'Andriamanitry ny lanitra aho, 	
16O	1	5	0,00000	 nanao hoe: Ry Iaveh Andriamanitry ny lanitra ô, Andriamanitra lehibe sy mahatahotra ô, hianao izay mitana ny fanekena sy ny famindram-po amin'izay tia anao sy mitandrina ny didinao anie, 	
16O	1	6	0,00000	 hanongilana ny sofinao sy hampahiratra ny masonao, hihaino ny vavaky ny mpanomponao izay ataoko aminao ankehitriny, andro aman'alina ho an'ny zanak'Israely mpanomponao, amim-piekena ny fahotan'ny zanak'Israely, dia izay nataony taminao; fa nanota izahay dia izaho sy ny fianakavian-draiko. 	
16O	1	7	0,00000	 Efa nanao izay ratsy indrindra taminao izahay, fa tsy nitandrina ny didy, ny lalàna amam-pitsipìka nandidianao an'i Moizy mpanomponao. 	
16O	1	8	0,00000	 Tsarovy ilay teny nasainao nolazain'i Moizy mpanomponao nataonao hoe: Raha mandika ny didiko hianareo, dia haeliko any amin'ny firenena; 	
16O	1	9	0,00000	 nefa raha miverina amiko hianareo, ka mitandrina ny didiko sy manaraka azy, na dia efa any am-paravodilanitra aza ny vaosesi-tany aminareo, dia hangoniko avy any sy hoentiko ho eo amin'ny fitoeram-boafidiko hamponenako ny anarako. 	
16O	1	10	0,00000	 Mpanomponao sy vahoakanao, izay navotanao tamin'ny herinao lehibe sy ny tànanao mahery izy ireo. 	
16O	1	11	0,00000	 Endrey, ry Tompo, aoka hanongilan-tsofina amin'ny vavak'ity mpanomponao hianao, sy amin'ny vavak'ireo mpanomponao izay mankasitraka tokoa ny matahotra ny anaranao! Ho sitrakao anie ny hanambina ny mpanomponao anio, sy hampahita fitia azy eo imason'io lehilahy io. Mpandroso divain'ny mpanjaka aho fahizay.	
16O	2	1	0,00000	[NAVELAN'I ARTAKSERKSESA NEHEMIA, HANDEHA HANANGANA NY MANDAN'I JEROSALEMA - NASAIN'I NEHEMIA NAMBOARINA NY MANDA MANODIDINA AN'I JEROSALEMA] Tamin'ny volana Nisana, taona faha-roapolo nanjakan'i Artakserksesa mpanjaka, raha ilay efa mby teo anoloany iny ny divay, dia noraisiko ny divay ka natolotro ny mpanjaka, ary nitandrina aho mba tsy halahelo teo anatrehany.	
16O	2	2	0,00000	 Ka hoy ny mpanjaka tamiko: Nahoana ity hianao no malahelo tarehy, kanefa tsy marary tsinona? Tsy inona izao, fa alahelon'ny fo mihitsy! 	
16O	2	3	0,00000	 Nivadi-po tery aho, ka namaly ny mpanjaka hoe: Ho velona mandrakizay anie ny mpanjaka! Hataoko ahoana no tsy falahelo tarehy, kanefa ny tanàna nisy ny fasan-drazako rava ary ny vavahadiny levon'ny afo? 	
16O	2	4	0,00000	 Dia hoy ny mpanjaka tamiko: Inona no tianao hangatahina amiko? 	
16O	2	5	0,00000	 Nivavaka tamin'Andriamanitry ny lanitra aho, dia namaly ny mpanjaka hoe: Raha sitraky ny mpanjaka ka mba nahita fitia eo imasony koa ity mpanompony dia alefao aho ho any Jodà, any amin'ny tanàna misy ny fasan-drazako mba hanamboarako azy indray. 	
16O	2	6	0,00000	 Nipetraka teo anilany koa ny mpanjakavavy tamin'izay, ary hoy ny mpanjaka tamiko: Haharitra hoatrinona ny dianao, ary rahoviana no hiverina hianao? Dia sitraky ny mpanjaka ny handefa ahy, ka nilaza fetr'andro taminy aho. 	
16O	2	7	0,00000	 Ary hoy koa aho tamin'ny mpanjaka: Raha sitraky ny mpanjaka, aoka homena taratasy aho, ho an'ny governora any an-dafin'ny ony, mba hamelany ahy handeha, mandra-pahatongako any Jodà, 	
16O	2	8	0,00000	 ary taratasy anankiray koa ho an'i Asafa mpitandrina ny alan'ny mpanjaka, mba hanomezany hazo ahy, hanaovana sakamandimby hatao amin'ny varavaran'ny trano mimanda manolotra ny tempoly sy hatao amin'ny mandan'ny tanàna, mbamin'ny trano hihatahako. Dia nomen'ny mpanjaka ahy izany, fa nomba ahy ny tanana manambin'Andriamanitro.	
16O	2	9	0,00000	 Dia lasa ho any amin'ireo governora any an-dafin'ny ony aho ka natolotro azy, ireo taratasin'ny mpanjaka, ary nisy manamboninahitra amam-pitaingin-tsoavaly koa, nalefan'ny mpanjaka hiaraka amiko. 	
16O	2	10	0,00000	 Nony fantatr'i Sanabalata Horonita, sy Tobia ilay mpanompo Amonita izany, dia ratsy mihitsy ny heviny amin'ny hoe, nisy lehilahy tonga hikarakara izay hahasoa ny zanak'Israely.	
16O	2	11	0,00000	 Dia tonga tany Jerosalema aho ka nony afaka hateloana no nitoerako tao, 	
16O	2	12	0,00000	 nifoha tamin'ny alina aho, nomban'olona vitsivitsy. Tsy nilaza tamin'olona izay natoron'Andriamanitra tao am-poko hatao ho an'i Jerosalema aho. Tsy nitondra biby manompo aho afa-tsy ilay notaingenako ihany. 	
16O	2	13	0,00000	 Mbola alina, dia nivoaka teo amin'ny vavahadin'ny Lohasaha aho, dia nandroso mankany amin'ny loharanon'ny Dragona sy ny vavahadin'ny Zezika; nozahako ny mandan'i Jerosalema efa rava sy ny vavahadiny efa levon'ny afo. 	
16O	2	14	0,00000	 Notohizako ny diako mankany amin'ny vavahadin'ny Loharano, sy ny Farihin'ny Mpanjaka, nefa tsy nisy fitoerana azon'ilay biby notaingenako naleha, raha mbola taingenako izy. 	
16O	2	15	0,00000	 Nandeha alina aho niakatra tamin'ny lohasahan-driaka, ka nizaha ny manda; izay vao niverina tany amin'ny vavahadin'ny Lohasaha, ka dia niditra. 	
16O	2	16	0,00000	 Tsy nisy nahalala izay nalehako na izay kendreko hatao ny andriambaventy. Fa hatramin'izay dia mbola tsy nisy nambarako tamin'ny Jody na inona na inona, na tamin'ny mpisorona, na tamin'ny lehibe, na tamin'ny andriambaventy, na tamin'ny hafa amin'ny vahoaka izay tsy maintsy manao ny asa. 	
16O	2	17	0,00000	 Nony inona, dia hoy aho tamin'izy ireo: Hitanareo ny toetra mahonena mahazo antsika, fa rava ity Jerosalema, ary levon'ny afo ny vavahadiny. Koa andeha hatsangantsika ny mandan'i Jerosalema, dia tsy ho fandatsa intsony isika. 	
16O	2	18	0,00000	 Dia notantaraiko tamin'izy ireo ny nomban'ny tànana manambin'Andriamanitra ahy, mbamin'ny teny nolazain'ny mpanjaka tamiko, ka hoy izy ireo namaly: Mitsangàna ary isika, hanorina. Dia rafitra nanao izany asa izany tamin-kerim-po tokoa izy ireo.	
16O	2	19	0,00000	 Nony nandre izany, Sanabalata Horonita, sy Tobia ilay mpanompo Amonita, ary Gosena Arabo, dia nanaraby sy naneso anay, nanao hoe: Inona izato ataonareo ao? Hikomy amin'ny mpanjaka angaha hianareo? 	
16O	2	20	0,00000	 Fa namaly azy aho, ka nanao taminy hoe: Andriamanitry ny lanitra no hanambina anay, ka dia hitsangan-kanorina izahay mpanompony; ary raha hianareo, dia tsy manana anjara, na rariny, na fahatsiarovana akory, aty Jerosalema hianareo.	
16O	3	1	0,00000	[NY NANAOVANA NY MANDA INDRAY] Eliasiba mpisorona lehibe, mbamin'ireo mpisorona rahalahiny dia nanomboka nanorina ny vavahadin'ny Ondy, nanamasina azy izy, dia nandatsaka ny lela-vavahady; namboariny ny manda dia nohamasininy hatramin'ny tilikambon'i Meà, ka hatramin'ny tilikambon'i Hananeela. 	
16O	3	2	0,00000	 Ny mponina ao Jerikao no nanorina teo anilany, ary Zakora, zanak'i Amrì, nanorina teo anilany.	
16O	3	3	0,00000	 Ny taranak'i Senaà no nanao ny vavahadin'ny Hazandrano, nataony teo ny sakamandimby, dia nalatsany ny lela-vavahady, mbamin'ny karetsaka sy ny barany; 	
16O	3	4	0,00000	 ary teo anilany dia Merimota zanak'i Oria, zanak'i Akosa no nanamboatra; ary teo anilany dia Mosolama zanak'i Barakia, zanak'i Mesezebela, no nanamboatra; ary teo anilany dia Sadaoka zanak'i Baanà no nanamboatra; 	
16O	3	5	0,00000	 teo anilany dia ny Tekoita no nanamboatra, saingy tsy nilatsaka hanampy tamin'ny fanompoana ny Tompony, ny lehibe tamin'izy ireo. 	
16O	3	6	0,00000	 Joiadà zanak'i Faseà, sy Mosolama zanak'i Besodiasa, no nanamboatra ny Vavahady Goga, nataony teo ny sakamandimby dia nalatsany ny lela vavahady, mbamin'ny karetsaka sy ny barany. 	
16O	3	7	0,00000	 Meltiasa Gabaonita, Jadòna Meronatita, mbamin'ny mponina ao Gabaona sy Masfà no nanamboatra teo anilany, akaikin'ny fitsaran'ny governoran'ny any an-dafin'ny ony; 	
16O	3	8	0,00000	 Oziela zanak'i Araiasa lohan'ny mpanefy volamena, nanamboatra teo anilany; ary Anania isan'ny fikambanan'ny mpanao zava-manitra no nanamboatra teo anilany; ary Anania isan'ny fikambanan'ny mpanao zava-manitra no nanamboatra teo anilany; navelany Jerosalema hatreo amin'ny manda malalaka.	
16O	3	9	0,00000	 Nanamboatra teo anilany, Rafaiasa, zanak'i Hora, lehiben'ny antsasaky ny faritanin'i Jerosalema. 	
16O	3	10	0,00000	 Teo anilany dia Jedaiasa zanak'i Haromafa no nanamboatra tandrifin'ny tranony; ary teo anilany dia Hatosa zanak'i Haseboniasa no nanamboatra. 	
16O	3	11	0,00000	 Ny laniny sasany amin'ny manda sy ny tilikambon'ny Fatana fandoroana kosa, namboarin'i Melkiasa zanak'i Herema sy Hasoba zanak'i Fahata-Moaba. 	
16O	3	12	0,00000	 Teo anilany dia Seloma zanak'i Alohesa, lehiben'ny antsasaky ny faritanin'i Jerosalema, no nanamboatra niaraka tamin'ny zanany vavy.	
16O	3	13	0,00000	 Hanòna sy ny mponina ao Zanoe no nanamboatra ny vavahadin'ny Lohasaha; narafiny izy, dia nalatsany ny lela vavahady, mbamin'ny karetsaka sy ny barany; fanampin'izany koa dia nanao ny manda arivo hakiho, hatreo amin'ny vavahadin'i Zezika izy.	
16O	3	14	0,00000	 Melkiasa zanak'i Rekaba, lehiben'ny faritanin'i Betakarama no nanamboatra ny vavahadin'ny Zezika; narafiny izy, dia nalatsany ny lela vavahady, mbamin'ny karetsaka sy ny barany.	
16O	3	15	0,00000	 Seloma zanak'i Kolkozà, lehiben'ny faritanin'i Masfà, no nanamboatra ny vavahadin'ny Loharano; narafiny sy notafoany izy, dia nalatsany ny lela vavahady, mbamin'ny karetsaka sy ny barany; fanampin'izany koa nanao ny mandan'ny farihin'i Siloa, anilan'ny zaridainan'ny Mpanjaka izy, hatreo amin'ny ambaratonga midina avy any an-tanànan'i Davida. 	
16O	3	16	0,00000	 Nanaraka azy, Nehemia zanak'i Azbaoka, lehiben'ny antsasaky ny faritanin'i Betsora, nanamboatra hatreo amin'ny tandrifin'ireo fasan'i Davida, hatreo amin'ilay dobo voarafitra sy hatreo amin'ny tranon'ny Lehilahy mahery. 	
16O	3	17	0,00000	 Nanamboatra nanaraka azy, ny levita tarik'i Rehoma, zanak'i Benì. Nanamboatra teo anilany ho an'ny faritaniny, Hasebiasa lehiben'ny antsasaky ny faritanin'i Keilà. 	
16O	3	18	0,00000	 Nanamboatra nanarakaraka azy, ireo rahalahiny tarik'i Bavaì zanak'i Henadada, lehiben'ny antsasaky ny faritanin'i Keilà. 	
16O	3	19	0,00000	 Teo anilany dia Azera zanak'i Josoe, lehiben'i Masfà, no nanamboatra ny ilan'ny manda, teo an-tandrifin'ny fiakaran'ny fitehirizam-piadiana, eo amin'ny zoro. 	
16O	3	20	0,00000	 Nanarakaraka azy dia Barota zanak'i Zakaì, no nanamboatra tamin-kavitrihana ny ilany anankiray, hatreo amin'ny zoro ka hatreo amin'ny varavaran'ny tranon'i Eliasiba, mpisorona lehibe. 	
16O	3	21	0,00000	 Nanarakaraka azy dia Merimota zanak'i Oria, zanak'i Akosa no nanamboatra ny ilany anankiray hatreo amin'ny varavaran'ny tranon'i Eliasiba, ka hatrarý amin'ny faran'ny tranon'i Eliasiba. 	
16O	3	22	0,00000	 Ny nanarakaraka azy dia ireo mpisorona, lehilahin'ny tany lemak'i Jordany. 	
16O	3	23	0,00000	 Manarakaraka ireo, dia Benjamina sy Hasoba nanamboatra teo an-trandrifin'ny tranony. Manaraka ireo, Azariasa zanak'i Maasiasa zanak'i Anania, nanamboatra teo akaikin'ny tranony.	
16O	3	24	0,00000	 Manarakaraka azy, Benoì zanak'i Henadada, nanamboatra ny laniny iray, hatreo amin'ny tranon'i Azariasa ka hatreo amin'ny zorony sy hatreo amin'ny fiolahana. 	
16O	3	25	0,00000	 Falela zanak'i Ozì, nanamboatra teo an-tandrifin'ny zorony sy ny tilikambo avo izay mibohitra eo alohan'ny tranon'ny mpanjaka, akaikin'ny tokotanin'ny tranomaizina. 	
16O	3	26	0,00000	 Ary ny Natineana dia nonina teo amin'ny Ofela, hatreo an-tandrifin'ny vavahadin'ny Rano, any atsinanana, sy ny tilikambo mandroso. 	
16O	3	27	0,00000	 Manarakaraka azy, ny Tekoita nanamboatra ny laniny iray, tandrifin'ny tilikambo lehibe mibohitra, ka hatreo amin'ny mandan'i Ofela. 	
16O	3	28	0,00000	 Teo ambonin'ny vavahadin'ny Soavaly dia ny mpisorona no samy nanamboatra ny tandrifin'ny tranony avy. 	
16O	3	29	0,00000	 Manarakaraka azy, Sadaoka zanak'i Emera nanamboatra ny teo anoloan'ny tranony; manarakaraka azy, nanamboatra Semeiasa zanak'i Sikemiasa mpiandry ny vavahady atsinanana amin'ny tempoly. 	
16O	3	30	0,00000	 Manarakaraka azy, Hananìasa zanak'i Selemiasa sy Hanona fahenin'ny zanak'i Selefa, nanamboatra ny laniny iray hafa. Manarakaraka azy Mosolama, zanak'i Barakia, nanamboatra ny teo anoloan'ny tranony. 	
16O	3	31	0,00000	 Manarakaraka azy, Melkiasa isan'ny fikambanan'ny mpanefy volamena, nanamboatra hatreo amin'ny tranon'ny Natineana sy ny mpivarotra, teo anoloan'ny vavahadin'i Mifkada ka hatreo amin'ny trano ambony eo anjorony. 	
16O	3	32	0,00000	 Ary ny mpanefy volamena sy ny mpivarotra nanamboatra ny eo anelanelan'ny trano ambony eo anjorony sy ny vavahadin'ny Ondry.	
16O	3	33	0,00000	 Tezitra ary nisafoaka mafy Sanabalata, nony nandre fa hoe: Mandrafitra ny manda indray izahay. Dia naneso ny Jody izy. 	
16O	3	34	0,00000	 Dia niteny teo anatrehan'ireo rahalahiny sy ireo miaramilan'i Samaria izy nanao hoe: Asa inona no ndeha hataon'ireo Jody tsy mahefa? Dia havelan'ny olona hanao eo ve ireo? Hahatitra sorona eo va ireo? Hahavita amin'ny indray andro va ireo? Hahatsangana ny vato voalevina any ambany vovo-tany miavosa sy levon'ny afo va ireo? 	
16O	3	35	0,00000	 Hoy koa Tobia Amonita, teo anilany: Avelao ihany hanamboatra eo ireo, fa na fosa iray aza hiantoraka eo dia haharava ny manda vaton'ireo!	
16O	3	36	0,00000	 Mihainoa, ry Andriamanitray ô, fa voaeso izahay. Atsingereno amin'ny lohany ny famingavingana nataony, ary atolory ho remby eny amin'ny tany hamaboana azy izy! 	
16O	3	37	0,00000	 Aza avela ny helony, ary aza vonoina tsy ho eo anatrehanao ny fahotany, fa efa nanao fanafintohinana teo anatrehan'ireto mandrafitra izy. 	
16O	3	38	0,00000	 Dia narafitray ny manda, ka voatsangana indray avokoa ny manda manodidina hatreo amin'ny antsasaky ny hahavony, fa niasa an-jotom-po ny vahoaka.	
16O	4	1	0,00000	[NOTOHIZANA NY ASA, NA DIA NISAKANA AZA NY FAHAVALON'NY JODY] Nisafoaky ny hatezerana avokoa anefa Sanabalata, Tobia, ny Arabo, ny Amonita, ary ny Azotiana, nony nandre fa hoe mandroso ny fanamboarana ny manda, ary efa mitampina miandalandalana ny banga, 	
16O	4	2	0,00000	 ka niray tetika izy rehetra handeha hamely an'i Jerosalema sy hanabataba azy. 	
16O	4	3	0,00000	 Dia nivavaka tamin'Andriamanitray izahay, sady nametraka mpiambina andro aman'alina, hanohitra azy sy hiaro-tena aminy mba hisorohanay ny famelezany. 	
16O	4	4	0,00000	 Hoy anefa Jodà: Tsy ampy hery ny mpitondra entana fa be ny korontan-javatra, ka tsy haharafitra ny manda izahay. 	
16O	4	5	0,00000	 Ny fahavalonay koa nanao hoe: Tsy hahalala ireo na hahita, raha tsy efa tonga eo afovoany isika, ka dia hamono azy sy hampitsahatra ny asa. 	
16O	4	6	0,00000	 Kanjo nony tonga ireo Jody nonina tao akaikiny dia nampandre anay impolo na avy aiza na avy aiza no ihavian'ny fahavalo hamely anay. 	
16O	4	7	0,00000	 Ka dia natokotokoko ara-pianakaviana ny vahoaka, samy nitondra ny sabany sy ny lefony aman-tsipìkany, ho any ivohon'ny manda, amin'ny ilany iva indrindra, amin'ny toerana tsy misy manakontakona. 	
16O	4	8	0,00000	 Nony nijery aho, dia nitsangana nilaza izao tamin'ny lehibe sy ny andriambaventy ary ny vahoaka sisa hoe: Aza matahotra eo anatrehan'ireny hianareo! Fa ny Tompo lehibe sy mahatahotra no tsarovy; ary miadia hiaro ny rahalahinareo sy ny zanakareo lahy aman-janakareo vavy ary ny vadinareo sy ny ankohonanareo.	
16O	4	9	0,00000	 Nony ren'ny fahavalonay fa efa nahalala izahay, sy efa nofoanan'Andriamanitray ny heviny, dia niverina ho any amin'ny manda izahay rehetra, samy nankany amin'ny asany avy.	
16O	4	10	0,00000	 Hatramin'izay andro izay dia ny antsasaky ny oloko ihany no nanao ny asa, fa ny antsasany kosa nitana lefona aman'ampinga sy tsipìka aman'akanjo fiarovan-tratra, ary ny filohany dia samy teo ivohon'ny fianakavian'i Jodà rehetra.	
16O	4	11	0,00000	 Amin'ireo nanao ny manda, ny sasany, dia izay nitondra entana sy nivesatra azy, nanao ny asa tamin'ny tanany an'ila sy nitam-piadiana tamin'ny tanany an'ila.	
16O	4	12	0,00000	 Ny sasany, dia izay nandrafitra, samy nanana ny sabany voafehy tamin'ny valahany avy, teo am-pandrafetana; ny mpitsoka trompetra tsy niala teo akaikiko.	
16O	4	13	0,00000	 Dia hoy aho tamin'ny lehibe sy ny andriambaventy ary ny vahoaka sisa: Lehibe ity ny asa, sady amin'ny tany malalaka; ka tafaely eny amin'ny manda sy tafasaraka be ihany isika rehetra.	
16O	4	14	0,00000	 Koa na aiza na aiza no andrenesanareo ny feon'ny trompetra dia mivoria eto aminay hianareo, fa Andriamanitsika no hiady ho antsika. 	
16O	4	15	0,00000	 Dia nanao ny asa izahay; ny antsasany taminay nitan-defona hatramin'ny mazava atsinanana ka mandra-piposaky ny kintana. 	
16O	4	16	0,00000	 Tamin'izany andro izany, hoy koa aho tamin'ny vahoaka: Samia mandry eto Jerosalema, miaraka amin'ny mpanompony avy, mba hiambina antsika mandritra ny alina, sy hiasa mandritra ny andro. 	
16O	4	17	0,00000	 Fa na izaho, na ireo rahalahiko, na ny oloko, na ny mpiambina nanaraka ahy, dia tsy nisy niala akanjo; handro tokana matoa nanala azy.	
16O	5	1	0,00000	[NITARAINA NY VAHOAKA FA MATIMATIN-KARENA LOATRA NY LEHIBE - FAHAFOIZAN-TENAN'I NEHEMIA] Velon-taraina mafy ny sarababem-bahoaka mbamin'ny vadiny, noho ny amin'ireo Jody rahalahiny. 	
16O	5	2	0,00000	 Hoy ny sasany: Maro izahay, mbamin'ny zanakay lahy aman-janakay vavy, ka aoka handray vary hohaninay ka ho velona izahay. 	
16O	5	3	0,00000	 Hoy koa ny sasany: Ataonay antoka ny taninay mbamin'ny tanimboalobokay sy ny tranonay, mba hahazoanay vary mandritra ny mosary. 	
16O	5	4	0,00000	 Hoy koa ny hafa: Ny taninay aman-tanimboalobokay izao, efa nataonay antoky ny vola nosamborinay handoavana ny hetran'ny mpanjaka. 	
16O	5	5	0,00000	 Ary ankehitriny dia mba toy ny nofon'ny rahalahinay ihany ny nofonay ka mba toy ny zanany ihany koa ny zanakay, kanjo indro fa ampidirinay amin'ny fanandevozana ny zanakay lahy aman-janakay vavy, ary ny sasany amin'ny zanakay vavy efa andevo sahady. Ary ataonay ahoana moa fa efa lasan'ny sasany ny taninay aman-tanimboalobokay.	
16O	5	6	0,00000	 Loza ny hatezerako nony nandre ny fitarainan'izy ireo, sy izany teny izany. 	
16O	5	7	0,00000	 Nony nieritreritra aho anakampoko, dia ireo lehibe aman'andriambaventy no nanariko mafy sy nataoko hoe: Mampanjanaka vola hianareo izany, samy amin'ny rahalahiny avy! Koa nanao fivorian-dehibe noho ny amin'izy ireo aho, 	
16O	5	8	0,00000	 dia nilaza taminy hoe: Izahay nanavotra ny Jody rahalahintsika namidy tamin'ny firenena araka ny anananay, ka hianareo kosa ve, hivarotra ny rahalahinareo, sady hivarotra azy aminay! Gina tsy nahita havaly izy ireo. 	
16O	5	9	0,00000	 Ary hoy koa aho: Tsy tsara izao nataonareo izao. Moa tsy tokony ho nandeha tamim-pahatahorana an'Andriamanitsika va hianareo, mba tsy ho voan'ny fanaratsian'ny firenena fahavalontsika? 	
16O	5	10	0,00000	 Izaho mbamin'ireo rahalahiko sy ny mpanompoko koa, efa samy nampisambotra taminy vola sy vary. Ka andeha isika samy hamoy izany trosa izany. 	
16O	5	11	0,00000	 Anio ihany dia samia mamerina ny tanin'izy ireo, ny tanimboalobony, ny fototr'olivany, ny tranony, ary ny ampahazaton'ny vola mbamin'ny divay vaovao aman-diloilo nasainareo haloany ho zana-bola. 	
16O	5	12	0,00000	 Ka izao no navalin'izy ireo: Haverinay izany, ary tsy hitaky na inona na inona aminy intsony izahay, fa hotanterahinay ny voalazanao. Dia nantsoiko ny mpisorona ary nampanaoviko fianianana fa araka izany teny izany no hataony. 	
16O	5	13	0,00000	 Ka sady nanakopaka ny kapaotiko aho no nilaza hoe: Hakopak'Andriamanitra toy izao anie ny olona rehetra tsy mahatanteraka izany teny izany, ho eo ivelan'ny tranony amam-pananany, ka dia ho voakopaka sy ho avela tsy manana na inona na inona izy. Dia indray namaly ny fiangonana nanao hoe: Amena, sady nidera an'Andriamanitra; ary notanterahin'ny vahoaka tokoa izany teny izany.	
16O	5	14	0,00000	 Hatramin'ny andro nametrahan'ny mpanjaka ahy ho governora teo amin'ny tanin'i Jodà, izany hoe: hatramin'ny taona faharoapolo, ka hatramin'ny taona faharoa amby telopolo nanjakan'i Artakserksesa, dia nandritra ny roa ambin'ny folo taona, tsy mba nihinana ny mofon'ny governora, na izaho na ireo rahalahiko. 	
16O	5	15	0,00000	 Ny governora teo alohako, nahavaky tratra ny vahoaka ary nandray mofo aman-divay taminy, ivelan'ny volafotsy efapolo sikla; hatramin'ny mpanompony avy no nampahory ny vahoaka; fa izaho kosa dia tsy mba nanao toy izany, noho ny fahatahorako an'Andriamanitra. 	
16O	5	16	0,00000	 Mainka fa nimasoako ny fanamboarana io manda io; tsy mba nividy tany akory izahay, fa vory nihohoka teo amin'ny asa avokoa ny oloko. 	
16O	5	17	0,00000	 Ny nihinana eo amin'ny latabatro dia dimampolo amby zato lahy, Jody sy andriambaventy, afa-tsy izay tonga ao aminay, avy amin'ny firenena manodidina. 	
16O	5	18	0,00000	 Ka izao no natokana isan'andro: omby iray, ondry voafantina enina, ary vorona no nahandroina, ka izaho no nandoa ny lany; isan-kafoloana koa namononana ny divay ilaina natao betsaka. Na dia izany aza anefa, tsy mba nitaky ny mofon'ny governora aho, satria efa mavesatra loatra tamin'izany vahoaka izany ny asa nataony. 	
16O	5	19	0,00000	 Tsarovy, ry Andriamanitra ô, ka hahazoako sitraka anie izay rehetra nataoko ho an'izany vahoaka izany.	
16O	6	1	0,00000	[FIRAISAN-TETIKA HAFA INDRAY, VOASAKAN'I NEHEMIA] Nony fantatr'i Sanabalata, Tobia, Gosena Arabo, mbamin'ireo fahavalonay hafa, fa hoe, voarina indray ny manda, ary tsy misy banga intsony; 	
16O	6	2	0,00000	 -nefa hatramin'io fotoana io mbola tsy nataoko tamin'ny varavarana ny lelany, - dia naniraka nankaty amiko Sanabalata sy Gosena, hilaza hoe: Tongava, fa aoka isika hihaona kely any amin'ireo vohitra, amin'ny lohasahan'i Onao. Ny hanisy ratsy ahy no heviny. 	
16O	6	3	0,00000	 Nandefa iraka aho hilaza aminy hoe: Asa lehibe no ataoko ka tsy afa-midina aho. Ary nahoana ange ny asa no hiato, fa hilaozako hankany aminareo? 	
16O	6	4	0,00000	 Inefatra izy no nampitondra tamiko izany hevitra izany, nefa izany ihany no navaliko azy hatrany. 	
16O	6	5	0,00000	 Fa nirahin'i Sanabalata fanindiminy, araka izany ihany indray, ny mpanompony, nitondra taratasy nivelatra teny an-tànany; 	
16O	6	6	0,00000	 ka izao no soratra tao: Efa mahoraka amin'ny firenena, sady lazain'i Gosena koa fa hoe, mihevitra ny hikomy hianao sy ny Jody, ka izany no anaovanao ny manda; ary hianao, araka izany honohono izany, no mitady ny ho tonga mpanjakany. 	
16O	6	7	0,00000	 Ary efa nanendry mpaminany hianao aza, hiantso ampahibemaso ao Jerosalema hoe: Efa misy mpanjaka any Jodà, mantsy anao. Ary ankehitriny dia ampandrenesina izany raharaha izany ny mpanjaka, ka avia dia hiara-mihevitra isika. 	
16O	6	8	0,00000	 Dia naniraka tany aminy aho, hilaza hoe: Tsy misy nitranga araka izany zavatra lazainao izany, fa zavatra foronin'ny sainao fotsiny. 	
16O	6	9	0,00000	 Ny hampitahotra anay no kendren'izy rehetra, satria hoy izy: Hiaosa ny tànany dia hilaozany ny asa, ka tsy ho tontosa. Koa ankehitriny herezo ny tànako, ry Andriamanitro. 	
16O	6	10	0,00000	 Ary nankao amin'i Semaiasa zanak'i Dalaiasa, zanak'i Metabeela aho. Nihidy aman-trano izy, ary izao no nolazainy tamiko: Andeha isika hiara-mankao an-tranon'Andriamanitra eo anatin'ny tempoly, fa tamy hamono anao ny olona; ary amin'ny alina no hahatongavan'ny olona hamono anao. 	
16O	6	11	0,00000	 Fa hoy ny navaliko: Lehilahy toa ahy izao ve ka handositra!... Ary ahoana moa no hidiran'ny olona tahaka ahy any amin'ny tempoly ka mbola ho velona ihany? Tsy hiditra aho. 	
16O	6	12	0,00000	 Dia nandinika aho, ka indro fa tsy Andriamanitra no naniraka azy; fa ny nanononany faminaniana ny amiko dia noho izy voakaraman'i Toboa sy Sanabalata. 	
16O	6	13	0,00000	 Ary ny nanakaramany azy dia mba hatahorako ka hanarahako ny toro-heviny sy hanotako, dia misy hoentiny haharatsy laza ahy sy hahafa-baraka ahy.	
16O	6	14	0,00000	 Ry Andriamanitro ô, tsarovy Tobia sy Sanabalata, arak'izany asa ratsy izany, ary koa Noadiasa mpaminany, sy ireo mpaminany hafa nitady hampitahotra ahy! 	
16O	6	15	0,00000	 Roa amby dimampolo andro, dia vita ny manda, tamin'ny fahadimy amby roapolon'ny volana Elola. 	
16O	6	16	0,00000	 Nony nandre izany ny fahavalonay rehetra dia raiki-tahotra avokoa ny firenena manodidina anay, tsaroany reraka mafy ny fony, ary fantany fa ny Andriamanitray no nahavita izany asa izany.	
16O	6	17	0,00000	 Tamin'izany andro izany ny lehibe sasany tamin'i Jodà dia nampitombo ho maro ny taratasy nalefany tany amin'i Tobia, ary ny taratasin'i Tobia koa tonga nankaty amin'izy ireo; 	
16O	6	18	0,00000	 satria maro tamin'ny lehiben'i Jodà no efa tafaray taminy tamin'ny fianianana, noho izy vinanton'i Sekeniasa, zanak'i Areà, sy noho Johanàna zanany lahy nanambady ny zanakavavin'i Mosolama, zanak'i Barakia. 	
16O	6	19	0,00000	 Nilaza ny hatsaran-toetrany teo anatrehako aza izy ireo, ary ny teniko notateriny taminy. Nampitondra taratasy hampitahotra ahy Tobia.	
16O	7	1	0,00000	[FIAMBENANA NY TANÀNA - FANISANA NY AVY ANY AMIN'NY TANY NAHABABOANA] Nony vita ny manda ka efa nalatsako ny lela vavahady, dia ny mpiandry varavarana, ny mpihira, ny levita no napetraka hiambina. 	
16O	7	2	0,00000	 Ary Hananì rahalahiko sy Anania lehiben'ny rova no nomeko fahefana amin'i Jerosalema, fa lehilahy mahatoky sy matahotra an'Andriamanitra mihoatra noho ny maro izy. 	
16O	7	3	0,00000	 Dia hoy aho tamin'izy ireo: Aza vohana ny vavahadin'i Jerosalema mandra-pahatongan'ny hafanan'ny masoandro, ary ny hariva dia ny mbola eo ny mpiambina no hanidiana ny vavahady sy hametrahana ny barany, ary amin'ny alina, dia hanendrena mpiambina ny mponina eto Jerosalema samy hatao amin'ny anjara toerany sy tandrifin'ny tranony avy.	
16O	7	4	0,00000	 Sady malalaka no lehibe ny tanàna, nefa vitsy ny mponina eo afovoany, sady mbola tsy voaorina indray ny trano. 	
16O	7	5	0,00000	 Ka nomen'Andriamanitra hevitra aho hamory ny lehibe sy ny andriambaventy mbamin'ny vahoaka, mba hakana ny isany. Ary nahita boky nanoratana ny firazanan'izay niakatra voalohany aho, ka izao no hitako voasoratra tao:	
16O	7	6	0,00000	 Ireto ny ambanivohitra avy nasesi-tany izay nentin'i Nabokodonosora, mpanjakan'i Babilona, ho babo ary niverina ho any Jerosalema sy Jodà, samy any an-tanànany avy;	
16O	7	7	0,00000	 dia ireo niara-niverina tamin'i Zorobabela, Josoe, Nehemia, Azariasa, Raamiasa, Nahamanì, Mardokea, Belsana, Mesfarata, Begoai, Nahoma, Baana. Izao no isan'ny lehilahy tamin'ny vahoakan'Israely:	
16O	7	8	0,00000	 Roa amby fitopolo amby zato sy roa arivo, ny taranak'i Farsosa;	
16O	7	9	0,00000	 roa amby fitopolo sy telon-jato, ny taranak'i Safatiasa;	
16O	7	10	0,00000	 roa amby dimampolo sy enin-jato, ny taranak'i Areà;	
16O	7	11	0,00000	 valo ambin'ny folo sy valon-jato sy roa arivo, ny taranak'i Fahata-Moaba, avy amin'ny taranak'i Josoe sy Joaba;	
16O	7	12	0,00000	 efatra amby dimampolo sy roan-jato amby arivo, ny taranak'i Elama;	
16O	7	13	0,00000	 dimy amby efapolo sy valon-jato ny taranak'i Zetoà;	
16O	7	14	0,00000	 enimpolo sy fiton-jato, ny taranak'i Zakaì;	
16O	7	15	0,00000	 valo amby efapolo sy enin-jato, ny taranak'i Banaì;	
16O	7	16	0,00000	 valo amby roapolo sy enin-jato ny taranak'i Bebaì;	
16O	7	17	0,00000	 roa amby roapolo sy telon-jato sy roa arivo, ny taranak'i Azgada;	
16O	7	18	0,00000	 fito amby enimpolo sy enin-jato ny taranak'i Adonikama;	
16O	7	19	0,00000	 fito amby enimpolo sy roa arivo ny taranak'i Begoaì;	
16O	7	20	0,00000	 dimy amby dimampolo sy enin-jato ny taranak'i Adìna;	
16O	7	21	0,00000	 valo amby sivy folo, ny taranak'i Atera, zanak'i Ezekiasa;	
16O	7	22	0,00000	 valo amby roapolo sy telon-jato ny taranak'i Hasema;	
16O	7	23	0,00000	 efatra amby roapolo sy telon-jato, ny taranak'i Besaì;	
16O	7	24	0,00000	 roa ambin'ny folo amby zato, ny taranak'i Harefa;	
16O	7	25	0,00000	 dimy amby sivifolo, ny taranak'i Gabaona;	
16O	7	26	0,00000	 valo amby valopolo amby zato, ny mponina tao Betleema sy Netofa;	
16O	7	27	0,00000	 valo amby roapolo amby zato ny mponina tao Anatota;	
16O	7	28	0,00000	 roa amby efapolo ny mponina tao Beta-Azmota;	
16O	7	29	0,00000	 telo amby efapolo sy fiton-jato ny mponina tao Kariatiarima sy Kefirà ary Berota;	
16O	7	30	0,00000	 iraika amby roapolo sy enin-jato, ny mponina tao Ramà sy Gabaà;	
16O	7	31	0,00000	 roa amby roapolo amby zato ny mponina tao Makmasa;	
16O	7	32	0,00000	 telo amby roapolo amby zato ny mponina tao Betela sy Haì;	
16O	7	33	0,00000	 roa amby dimampolo ny mponina tao amin'ny Nebao anankiray;	
16O	7	34	0,00000	 efatra amby dimampolo sy roan-jato sy arivo ny taranak'i Elama anankiray;	
16O	7	35	0,00000	 roapolo sy telon-jato ny taranak'i Harema;	
16O	7	36	0,00000	 dimy amby efapolo sy telon-jato ny zanak'i Jerikao;	
16O	7	37	0,00000	 iraika amby roapolo sy fiton-jato ny zanak'i Loda sy Hadida ary Onao;	
16O	7	38	0,00000	 telopolo sy sivin-jato sy telo arivo, ny zanak'i Senaà.	
16O	7	39	0,00000	 Mpisorona: telo amby fitopolo sy sivin-jato, ny taranak'Idaiasa, avy amin'ny fianakavian'i Josoe; 	
16O	7	40	0,00000	 roa amby dimampolo sy arivo, ny taranak'i Emera; 	
16O	7	41	0,00000	 fito amby efapolo sy roan-jato sy arivo, ny taranak'i Fasora; 	
16O	7	42	0,00000	 fito ambin'ny folo sy arivo, ny taranak'i Arema.	
16O	7	43	0,00000	 Levita: efatra amby fitopolo, ny taranak'i Josoe sy Kedmiela avy amin'ny taranak'i Odoiasa. 	
16O	7	44	0,00000	 Mpihira: valo amby efapolo amby zato, ny taranak'i Asafa. 	
16O	7	45	0,00000	 Mpiandry varavarana: valo amby telopolo amby zato, ny taranak'i Seloma, ny taranak'i Atera, ny taranak'i Telmona, ny taranak'i Akoba, ny taranak'i Hatita, ny taranak'i Sobaì.	
16O	7	46	0,00000	 Natineana: ny taranak'i Sohà, ny taranak'i Hasofà, ny taranak'i Tebaota; 	
16O	7	47	0,00000	 ny taranak'i Kerosa, ny taranak'i Siaà, ny taranak'i Fadona; 	
16O	7	48	0,00000	 ny taranak'i Lebàna, ny taranak'i Hagabà; 	
16O	7	49	0,00000	 ny taranak'i Selmaì, ny taranak'i Hanàna, ny taranak'i Gedela, ny taranak'i Gahera, 	
16O	7	50	0,00000	 ny taranak'i Raaiasa, ny taranak'i Rasìna, ny taranak'i Nekodà, 	
16O	7	51	0,00000	 ny taranak'i Gezema, ny taranak'i Azà, ny taranak'i Faseà, ny taranak'i Besea, 	
16O	7	52	0,00000	 ny taranak'i Monima, ny taranak'i Nefosima; 	
16O	7	53	0,00000	 ny taranak'i Bakboka, ny taranak'i Hakofà; 	
16O	7	54	0,00000	 ny taranak'i Harhora, ny taranak'i Beslota, ny taranak'i Mahidà, ny taranak'i Harsà, 	
16O	7	55	0,00000	 ny taranak'i Berkosa, ny taranak'i Sisarà, ny taranak'i Temà, 	
16O	7	56	0,00000	 ny taranak'i Nasià, ny taranak'i Hatifà. 	
16O	7	57	0,00000	 Taranaky ny mpanompon'i Salomona: ny taranak'i Sotai, ny taranak'i Sofereta, 	
16O	7	58	0,00000	 ny taranak'i Faridà, ny taranak'i Jahalà, ny taranak'i Darkona, ny taranak'i Jedela, 	
16O	7	59	0,00000	 ny taranak'i Safatiasa, ny taranak'i Hatilà, ny taranak'i Fakereta-Asebaima, ny taranak'i Amona. 	
16O	7	60	0,00000	 Roa amby sivifolo sy telon-jato no tontalin'ny Natineana sy ny taranaky ny mpanompon'i Salomona. 	
16O	7	61	0,00000	 Izao no nandeha niala tany Tel-Melà, Tel-Harsà, Keroba, Adaona, ary Emera, izay tsy nahalaza ny fianakavian-drainy amam-pirazanany, hanamarina ny maha-Israely azy: 	
16O	7	62	0,00000	 ny taranak'i Dalaiasa, ny taranak'i Tobia, ny taranak'i Nekodà, roa amby efapolo sy enin-jato. 	
16O	7	63	0,00000	 Ary ny tamin'ny mpisorona dia ny taranak'i Hobià, ny taranak'i Akosa, ny taranak'i Berzelaì, izay naka ho vady ny anankiray tamin'ny zanakavavin'i Berzelaì, Galaadita, ka dia nantsoina amin'ny anarany. 	
16O	7	64	0,00000	 Nikaroka ny taratasy vavolombelon'ny firazanany izy ireo, fa tsy nahita, ka dia nolazaina ho tsy madio, tsy mahatana ny fisoronana; 	
16O	7	65	0,00000	 ary noraran'ny governora tsy hihinana ny zavatra masina indrindra izy ireo, mandra-pitsangan'izay mpisorona, hanontany amin'Andriamanitra, amin'ny Orima sy ny Tomima. 	
16O	7	66	0,00000	 Enipolo sy telon-jato amby roa arivo sy efatra alina no tontalin'ny fiangonana rehetra, 	
16O	7	67	0,00000	 afa-tsy ny mpanompony, lahy amana vavy, izay nisy fito amby telopolo sy telon-jato sy fito arivo. Nisy mpihira, lahy amana vavy, roan-jato tamin'izy ireo. 	
16O	7	68	0,00000	 Ary izao no nananany: soavaly enina amby telopolo sy fiton-jato, mole dimy amby efapolo sy roan-jato, 	
16O	7	69	0,00000	 rameva dimy amby telopolo sy efa-jato, ary ampondra roapolo sy fiton-jato sy enina arivo. 	
16O	7	70	0,00000	 Maro tamin'ny loham-pianakaviana no nanao fanomezana, hanaovana ny asa. Ny governora nanome darìka volamena arivo, kopy dimampolo, akanjom-pisoronana telopolo sy diman-jato, hatao amin'ny rakitra. 	
16O	7	71	0,00000	 Ny sasany amin'ny loham-pianakaviana nanome darìka volamena roa alina, mina volafotsy roan-jato sy roa arivo, hatao amin'ny rakitra hanaovana ny asa. 	
16O	7	72	0,00000	 Ny vahoaka sisa kosa nanome darìka volamena roa alina, mina volafotsy roa arivo, ary akanjom-pisoronana fito amby enimpolo.	
16O	7	73	0,00000	 Dia toy izany no nahatafapetraka tamin'ny tanànany avy ny mpisorona sy ny levita, ny mpihira, ny mpiandry varavarana, ny olona amin'ny ankapobem-bahoaka, ny Natineana, ary Israely rehetra.	
16O	8	1	0,00000	[FAMAKIANA AM-PAHIBEMASO NY LALÀNA - NY NANAOVANA NY FETIN'NY TABERNAKLA] Nony tonga ny volana fahafito, ka efa tafapetraka amin'ny tanànany avy ny zanak'Israely, dia nivory toy ny olona iray ihany ny vahoaka rehetra, teo amin'ny kianja anoloan'ny vavahadin'ny Rano. Ary efa nilazan'izy ireo Esdrasa mpanora-dalàna, mba hitondra ny bokin'ny lalàn'i Moizy, izay nandidian'ny Tompo an'Israely.	
16O	8	2	0,00000	 Ka nentin'i Esdrasa mpisorona ny lalàna, ho eo anatrehan'ny fiangonana, dia ny lehilahy sy ny vehivavy mbamin'izay rehetra efa manan-tsaina hahafantatra azy; andro voalohan'ny volana fahafito tamin'izay.	
16O	8	3	0,00000	 Novakiny teo anatrehan'ny lehilahy sy ny vehivavy mbamin'izay efa manan-tsaina hahafantatra azy ny boky, teo amin'ny kianja anoloan'ny vavahadin'ny Rano, hatramin'ny maraina ka mandra-pisasaky ny andro, ary nampandry sofina nihaino ny bokin'ny lalàna avokoa ny vahoaka.	
16O	8	4	0,00000	 Teo ambony lampihazo vao narafitra hanaovana izany, no nitsangana Esdrasa mpanora-dalàna, ary ireto no teo anilany: ao an-kavanany, Matatiasa, Semeiasa, Aniasa, Oria, Helkiasa, Maasiasa; teo an-kaviany, Fadaiasa, Misaela, Melkiasa, Hasoma, Hasbadanà, Zakaria, Mosolama.	
16O	8	5	0,00000	 Dia nosokafan'i Esdrasa teo imason'ny vahoaka rehetra ny boky, fa tafasondrotra ambonin'ny vahoaka rehetra izy, ary rahefa nosokafany dia nitsangana ny vahoaka rehetra.	
16O	8	6	0,00000	 Nisaotra an'ny Tompo Andriamanitra lehibe Esdrasa, dia nanandra-tànana ny vahoaka rehetra namaly hoe: Amena, Amena! Sady niondrika sy niankohoka tamin'ny tany teo anatrehan'ny Tompo izy ireo.	
16O	8	7	0,00000	 Ary nampianatra ny vahoaka ny lalàna, Josoe, Banì, Sarabiasa, Jamina, Akoba, Septaì, Odiasa, Maasiasa, Kelità, Azariasa, Jozabeda, Hanàna, Falaiasa, mbamin'ny levita; ka samy nijanona teo amin'ny fitoerany ny olona.	
16O	8	8	0,00000	 Novakiny mazava ny boky, dia ny lalàn'Andriamanitra, novoasany koa ny heviny; ka azo tsara ny teny novakina.	
16O	8	9	0,00000	 Ary Nehemia, governora, Esdrasa mpisorona sy mpanora-dalàna, mbamin'ny levita, nampianatra ny vahoaka, niteny tamin'ny vahoaka rehetra, nanao hoe: Andro masina ho an'ny Tompo Andriamanitrareo ity ka aza asiana fisaonana na ranomaso. Fa nitomany avokoa ny vahoaka nony nandre ny tenin'ny lalàna. 	
16O	8	10	0,00000	 Dia hoy koa Nehemia tamin'ireo: Mandehana mihinana hena matavy sy misotro zava-pisotro mamy, ary anatero anjara izay tsy nahavoatra, fa masina ity andro ity ho an'ny Tompontsika; ka aza malahelo fa ny fifaliana amin'ny Tompo no herinareo. 	
16O	8	11	0,00000	 Ny levita koa nampionona ny vahoaka rehetra nanao hoe: Mangina hianareo fa masina ity andro ity ka aza malahelo. 	
16O	8	12	0,00000	 Dia samy nandeha hihinana sy hisotro ary hampitondra anjara ho an'ny sasany ny vahoaka rehetra, ka nanao fifaliana lehibe. Fa azony tsara ny teny nampahafantarina azy ireo.	
16O	8	13	0,00000	 Ny andro faharoa dia nivory teo amin'i Esdrasa mpanora-dalàna, ny loham-pianakavian'ny vahoaka rehetra, mbamin'ny mpisorona sy ny levita, mba handavorary kokoa ny fianarany ny tenin'ny lalàna. 	
16O	8	14	0,00000	 Ka hitan'izy ireo voasoratra ao amin'ny lalàna izay nandidian'ny Tompo tamin'ny alàlan'i Moizy, fa tsy maintsy mitoetra an-trano lay ny zanak'Israely, mandritra ny fety amin'ny volana fahafito, 	
16O	8	15	0,00000	 sy tsy maintsy manao fiantsoana am-pahibemaso ao amin'ny tanànany rehetra sy any Jerosalema hoe: Mankanesa any an-tendrombohitra hianareo dia mitondrà sampan'oliva, sampan'oliva maniry ho azy, sampan-drofia, ary sampan-kazo milobolobo, hanaovan-trano lay araka ny voasoratra. 	
16O	8	16	0,00000	 Dia nandeha nankany ny olona, ka nitondra, ary samy nanao trano lay avy izy ireo teny ambony tafon-tranony, teny an-tokotaniny, teny amin'ny kianjan'ny tranon'Andriamanitra, teo amin'ny kianjan'ny vavahadin'i Efraima. 	
16O	8	17	0,00000	 Samy nanao trano lay sy nipetraka tao anatin'ny trano lay avokoa ny fiangonan'izay niverina avy any amin'ny fahababoana. Tsy mbola nahavita zavatra hoatra izany ny zanak'Israely, hatramin'ny andron'i Josoe zanak'i Nona ka hatramin'io andro io. Ka nisy fifaliana lehibe indrindra tamin'izay.	
16O	8	18	0,00000	 Namakiana isan'andro ny bokin'ny lalàn'Andriamanitra hatramin'ny andro voalohany ka hatramin'ny andro farany. Hafitoana no nanaovana ny fety, ary tamin'ny andro fahavalo, dia nisy fivoriana manetriketrika, araka ny fomba voadidy.	
16O	9	1	0,00000	[FIFADIAN-KANINA - FIEKEN-KELOKY NY VAHOAKA] Tamin'ny andro fahefatra amby roapolon'izany volana izany, nivory hifady hanina ny zanak'Israely, samy nitafy lasaka sy nanisy vovoka ny lohany. 	
16O	9	2	0,00000	 Nisaraka tamin'ny zanaky ny hafa firenena rehetra ny taranak'Israely, dia nitsangana sy niaiky ny fahotany sy ny heloky ny razany. 	
16O	9	3	0,00000	 Nony nitsangana samy teo amin'izay nitoerany avy izy rehetra dia namaky teny ampahefatr'andro, teo amin'ny bokin'ny lalàn'ny Tompo, ary ampahaefatr'andro niaiky heloka sy nivavaka tamin'ny Tompo Andriamaniny. 	
16O	9	4	0,00000	 Niakatra teo amin'ny lampihazon'ny levita Josoe, Banì, Kedmiela, Sabaniasa, Bonì, Sarebiasa, Banì, sy Kananì, ka nitaraina tamin'ny feo avo tamin'ny Tompo Andriamaniny. 	
16O	9	5	0,00000	 Ary hoy ny levita Josoe, Kedmiela, Banì, Hasebniasa, Sarebiasa, Odaiasa, Sebniasa, Fatatiasa: Mitsangana hianareo ka misaora an'ny Tompo Andriamanitrareo, mandrakizay, mandrakizay! Isaorana anie ny anaranao be voninahitra, izay mihoatra noho ny fisaorana amam-piderana rehetra! 	
16O	9	6	0,00000	 Fa hianao irery, dia hianao ry Iaveh, no nanao ny lanitra, ny lanitry ny lanitra, mbamin'ny tafika rehetra eo aminy, ny tany mbamin'izay rehetra eo aminy. Hianao no manome aina an'izany rehetra izany; ary mitsaoka anao ny tafiky ny lanitra. 	
16O	9	7	0,00000	 Hianao, ry Iaveh Andriamanitra, no nifidy an'i Abrahama, ka nitondra azy nivoaka avy any Ora, any Kaldea, sy nanome anarana azy hoe Abrahama. 	
16O	9	8	0,00000	 Nahita ny fony ho mahatoky eo anatrehanao hianao, ka nanao fanekena taminy, fa hanome ho an'ny taranany, ny tanin'ny Kananeana, ny Heteana, ny Amoreana, ny Ferezeana, ny Jeboseana, ary ny Gergeseana, ary notanterahinao ny teninao, fa marina hianao. 	
16O	9	9	0,00000	 Nitsinjo ny fahorian'ny razanay tany Ejipta hianao, ary nihaino ny fitarainany teo amoron'ny ranomasina Mena. 	
16O	9	10	0,00000	 Nanao famantarana amam-pahagagana namely an'i Faraona hianao sy namely ny mpanompony mbamin'ny vahoakan'ny taniny rehetra, satria hitanao fa tamim-pianjonanjonana no nitondrany ny razanay, ka dia nahazo laza ny anaranao, araka izay hita mandraka androany. 	
16O	9	11	0,00000	 Nosarahinao teo anoloan'ireny ny ranomasina, ka dia namaky teo afovoan'ny ranomasina nandia tany maina izy; fa ireo mpanenjika azy kosa nazeranao tao amin'ny hantsana, sahala amin'ny vato, ao anatin'ny ranobe. 	
16O	9	12	0,00000	 Andry rahona no nitarihanao azy raha antoandro, ary andry afo nony alina, mba hanazava eo anatrehany ny làlan-kalehany. 	
16O	9	13	0,00000	 Nidina tany an-tendrombohitra Sinaia hianao, ka niteny tamin'izy ireo, avy any ambonin'ny lanitra, ary nanome azy fitsipika mahitsy, làlam-pahamarinana, lalàna aman-didy lavorary. 	
16O	9	14	0,00000	 Nampahalalainao ny sabatanao masina izy, ary nomenao didy, fitsipika aman-dalàna hotandremany izy, tamin'ny alalan'i Moizy mpanomponao. 	
16O	9	15	0,00000	 Avy any amin'ny lanitra no nanomezanao azy ny mofo hanafa-kanoanana azy; ary avy amim-batolampy no namoahanao ny rano hanala hetaheta azy. Dia nilazanao izy hiditra handray ny tany efa nianiananao homena azy. 	
16O	9	16	0,00000	 Kanjo ny razanay, latsaka am-piavonavonana izy ireo ka nanamafy ny hatony ka tsy nihaino ny didinao. 	
16O	9	17	0,00000	 Nandà tsy hihaino izy, ary tsy nahatsiaro ny fahagagana nataonao ho fanasoavana azy. Nanamafy ny hatony ary nentin'ny didohany dia nanendry mpitarika ho azy izy, mba hiverenany amin'ny fahandevozany. Saingy dia Andriamanitra vonon-kamela heloka hianao, miantra sy mamindra fo, ary malain-kitezitra, sy tsara fo indrindra, ka tsy nafoinao izy. 	
16O	9	18	0,00000	 Na dia tamin'izy nanao zanak'omby anidina aza, sy nilaza hoe: Ity no andriamanitrao, izay nitondra anao nivoaka avy tany Ejipta ka rafitra nanevateva anao izaitsizy, 	
16O	9	19	0,00000	 noho ny haben'ny famindram-ponao, dia tsy nafoinao tany an'efitra izy, ka tsy niala teo akaikiny ny andry rahona fa nitari-dàlana azy raha antoandro, na ny andry afo fa nanazava azy nony alina, amin'ny làlan-kalehany. 	
16O	9	20	0,00000	 Nomenao ny fanahinao tsara izy hahatonga azy ho malina; tsy nolavinao tsy hohanin'ny vavany ny mananao, ary namonona rano hanala hetaheta azy hianao. 	
16O	9	21	0,00000	 Efapolo taona dia namononanao izay nivelomany tany an'efitra izy, ka tsy mba nanana ny tsy ampy fahizany, ny fitafiany tsy nihatonta, ary ny tongony tsy mba nivonto.	
16O	9	22	0,00000	 Fanjakana amam-pirenena no natolotrao azy, ka nozarainao ho azy ireo ny faritanin'ireny, dia lasany avokoa ny tanin'i Sehona, ny tanin'ny mpanjakan'i Hesebona, ny tanin'i Oga mpanjakan'i Basana. 	
16O	9	23	0,00000	 Nohamaroinao ho toy ny kintana eny an-danitra ny zanany ary nentinao izy ho any amin'ny tany, izay efa nolazainao tamin'ny razany, fa hidirany handray azy ho fananany. 	
16O	9	24	0,00000	 Dia tonga ny zanany nandray ny tany ho fananany, ary naetrinao teo anoloany ny mponina ao amin'ny tany, dia ny Kananeana, sy natolotrao ho eo an-tànany mbamin'ny mpanjaka sy ny vahoakan'ny tany, hataony amin'izay itiavany azy. 	
16O	9	25	0,00000	 Afany ny tanàna mimanda, azony ny tany lonaka; ary nahazo trano feno zava-tsoa isan-karazany izy, lavaka famorian-drano efa voahady, voaloboka sy oliva mbamin'ny hazo fihinam-boa an-kabetsahana. Ary nihinana izy ka voky, dia nihamatavy ary nanaram-po tamin'ny zavatra mahafaly, noho ny hatsaram-ponao lehibe. 	
16O	9	26	0,00000	 Kanefa nikomy izy ireo sy niodina taminao, natsipiny any ivohony ny lalànao, novonoiny ireo mpaminaninao, vavalombelona nanohitra azy mba hamerina azy ho aminao, ka rafitra naniratsira anao izaitsizy izy. 	
16O	9	27	0,00000	 Tamin'izay dia nafoinao izy, ho eo an-tanan'ireo mpampahory izay nampahory azy. Tamin'ny andron'ny fahoriany anefa nitaraina taminao izy, dia nihaino azy hianao any an-danitra, ary nentin'ny famindram-ponao lehibe dia nanome mpamonjy izay nanafaka azy teo an-tanan'ireo mpampahory. 	
16O	9	28	0,00000	 Kanjo nony niadana hatreo izy, dia nanao ratsy eo anatrehanao indray, ka nafoinao ho eo an-tanan'ny fahavalony, sy tonga tapahin'ireny. Fa nitaraina taminao indray izy, ka nihaino azy hianao any an-danitra, sy nanafaka azy matetika noho ny famindram-ponao lehibe. 	
16O	9	29	0,00000	 Nitsangan-ko vavolombelona namely azy hianao mba hamerina azy amin'ny làlanao, izy kosa nikiry tamin'ny fiavonavonany, tsy nihaino ny didinao, nandika ny fitsipikao, nefa izany raha tandremana dia ahitana ny aina; soroka tsy mety hiantsoroka no narosony ary nanamafy ny hatony izy ka tsy nety nihaino. 	
16O	9	30	0,00000	 Dia mbola nandefitra taona maro ihany hianao; ny fanahinao, ny vavan'ny mpaminaninao no nentinao ho vavolombelona namely azy, fa tsy nihaino izy. Tamin'izay dia natolotrao ho eo an-tanan'ny vahoakan'ny tany izy. 	
16O	9	31	0,00000	 Noho ny haben'ny famindram-ponao anefa tsy naringanao izy, na nilaozanao, fa Andriamanitra miantra sy mamindra fo hianao.	
16O	9	32	0,00000	 Koa ankehitriny, ry Andriamanitray ô, Andriamanitra lehibe sy mahery sady mahatahotra, hianao izay mitana ny fanekena sy ny famindram-po, dia aoka tsy ho zavatra kely eo imasonao ny fahoriana rehetra efa nanjò anay dia ny tenanay, ny mpanjakanay, ny lehibenay, ny mpisoronay, ny mpaminaninay, ny razanay, ary ny vahoakanao rehetra, hatramin'ny andron'ireo mpanjakan'i Asiria, ka mandrak'izao anio izao. 	
16O	9	33	0,00000	 Marina hianao tamin'izany rehetra nanjo anay izany, satria hianao nanaraka ny marina, izahay kosa nanao ratsy; 	
16O	9	34	0,00000	 ny mpanjakanay, ny lehibenay, ny mpisoronay ary ny razanay dia samy tsy nanaraka ny lalanao, ka tsy nasiany raharaha ny didinao sy ny teny niampanganao azy. 	
16O	9	35	0,00000	 Teo anatin'ny fanjakany, tao afovoan'ny soa be nataonao taminy, ary teo amin'ny tany malalaka sady lonaka natolotrao azy, tsy mba nanompo anao izy na niala tamin'ny ratsy fanaony. 	
16O	9	36	0,00000	 Koa indro, andevo izahay izao! Indreto izahay andevo eto amin'ny tany nomenao ny razanay indrindra, hihinanany ny vokatra sy hiaranany amin'ny soa avy aminy. 	
16O	9	37	0,00000	 Ny vokatra be avy aminy dia ho an'ny mpanjaka notendrenao hampanompo anay noho ny fahotanay. Ny tenanay mbamin'ny biby fiompinay koa ataony amin'izay itiavany azy, ka latsaka amin'ny fahoriana mafy izahay.	
16O	10	1	0,00000	[NY ANARAN'IZAY NANAO SONIA NY FANEKEM-PIHAVANANA - FITSIPIKA SASANY] Noho izany rehetra izany, dia manao fanekena masina izahay ka nalatsaka an-tsoratra, ary ny lehibenay, ny levitanay sy ny mpisoronay nanisy ny tombo-kaseny eo avy.	
16O	10	2	0,00000	 Ireto izy no nanisy ny tombo-kaseny avy: Nehemia, governora zanak'i Helkiasa, 	
16O	10	3	0,00000	 Sedekiasa, Saraiasa, Azariasa, Jeremia, 	
16O	10	4	0,00000	 Fasora, Amariasa, Melkiasa, 	
16O	10	5	0,00000	 Hatosa, Sebeniasa, Melòka, 	
16O	10	6	0,00000	 Harema, Merimota, Abdiasa, Daniela, 	
16O	10	7	0,00000	 Gentona, Baròka, Mosolama, Abiasa, 	
16O	10	8	0,00000	 Miamina, Maaziasa, 	
16O	10	9	0,00000	 Belgaì, Semeiasa, samy mpisorona ireo. 	
16O	10	10	0,00000	 Ary ny levita: Josoe zanak'i Azaniasa, Benaì, isan-janak'i Henadada, 	
16O	10	11	0,00000	 Kedmiela, mbamin'ireo rahalahiny, Sebeniasa, Odaiasa, Kelità, Falaiasa, 	
16O	10	12	0,00000	 Hanàna, Mikà, Rohoba, Hasebiasa, 	
16O	10	13	0,00000	 Zakora, Serebiasa, Sabaniasa,	
16O	10	14	0,00000	 Odaiasa, Bani, Banino.	
16O	10	15	0,00000	 Filohan'ny vahoaka: Farosa, Fahat-Moaba, Elama, Zetò, Banì,	
16O	10	16	0,00000	 Bonì, Azgada, Bebaì,	
16O	10	17	0,00000	 Adoniasa, Begoaì, Adìna,	
16O	10	18	0,00000	 Atera, Ezekiasa, Azora,	
16O	10	19	0,00000	 Odaiasa, Hasoma, Besaì,	
16O	10	20	0,00000	 Harefa, Anatota, Nebaì,	
16O	10	21	0,00000	 Megfiasa, Mosolama, Hazira,	
16O	10	22	0,00000	 Mesezabela, Sadaoka, Jedoà,	
16O	10	23	0,00000	 Feltiasa, Hanàna, Anaiasa,	
16O	10	24	0,00000	 Osea, Anania, Hasoba,	
16O	10	25	0,00000	 Alohesa, Faleà, Sobeka,	
16O	10	26	0,00000	 Rehoma, Hasebnà, 	
16O	10	27	0,00000	 Maasiasa, Ekiasa, Hanana, 	
16O	10	28	0,00000	 Anana, Melòka, Harima, Baanà.	
16O	10	29	0,00000	 Ny vahoaka sisa, ny mpisorona, ny levita, ny mpiandry varavarana, ny mpihira, ny Natineana, ary izay rehetra nisaraka tamin'ny vahoakan'ny tany, hanaraka ny lalàn'Andriamanitra, mbamin'ny vadin'ireo, ny zanany lahy aman-janany vavy,	
16O	10	30	0,00000	 izay afa-nahalala sy manan-tsaina rehetra, dia samy nikambana tamin'ireo rahalahiny, dia ny andriandahiny, avokoa, nanome toky tamim-piozonana amam-pianianana fa hanaraka ny lalàn'Andriamanitra, izay nomena tamin'ny alalan'i Moizy, mpanompon'Andriamanitra, hitandrina sy hankatò ny didin'ny Tompo Tompontsika, mbamin'ny fitsipiny aman-dalàny.	
16O	10	31	0,00000	 Indrindra fa nanome toky izahay fa tsy hanome ny zanakay vavy ho vadin'ny vahoakan'ny tany, na haka ny zanany vavy ho vadin'ny zanakay lahy;	
16O	10	32	0,00000	 tsy hividy na inona na inona amin'ny andro sabata sy ny andro fety amin'ny entam-barotra na zava-pihinana, na inona na inona, raha sendra misy entin'ny vahoakan'ny tany hamidy amin'ny andro sabata; hamela ny tany hijanona tsy ambolena amin'ny taona fahafito, sady hamoy ny trosa rehetra.	
16O	10	33	0,00000	 Nataonay didy ho anay ny handoa ampahatelon-tsikla isan-taona, amin'ny momba ny fanompoana ao an-tranon'Andriamanitra,	
16O	10	34	0,00000	 ny mofo alahatra, ny fanatitra tsy tapaka, ny sorona dorana tsy tapaka, ny sorona amin'ny sabata, ny voaloham-bolana ary ny fety, ny zavatra masina, ny sorona noho ny ota, hanaovana ny fanonerana ho an'ny zanak'Israely, mbamin'izay rehetra fanao ao an-tranon'Andriamanitsika.	
16O	10	35	0,00000	 Nanao filokana izahay mpisorona, levita, vahoaka, ny amin'ny hanaterana ny kitay hazo, mba samy hitondra izany ao an-tranon'Andriamanitsika, isam-pianakaviana araka ny anjara fotoany avy, amin'ny fotoana voaraikitra, isan-taona, mba harehitra eo ambonin'ny otelin'ny Tompo Andriamanitsika, araka ny voasoratra ao amin'ny lalàna.	
16O	10	36	0,00000	 Nametra-teny izahay fa hanatitra ao an-tranon'ny Tompo isan-taona ny voaloham-bokatry ny taninay sy ny santatry ny voankazo rehetra avy amin'ny hazo mamoa rehetra,	
16O	10	37	0,00000	 hitondra ho ao an-tranon'Andriamanitsika, amin'ny mpisorona manao ny fanompoana ao an-tranon'Andriamanitsika, ny lahimatoanay sy ny voalohan-teraky ny biby fiompinay, araka ny voasoratra ao amin'ny lalàna, ary ny voalohan-teraky ny omby aman'ondrinay.	
16O	10	38	0,00000	 Toraka izany koa hanatitra ho an'ny mpisorona ao amin'ny efitrano, ao an-tranon'Andriamanitsika, ny santatry ny kobanay amam-panatitray voaavaka mbamin'ny voankazo avy amin'ny hazo rehetra, ny divay vaovao ary ny diloilo, ary hanolotra amin'ny levita ny ampahafolon'ny vokatry ny taninay; ary ny tenan'ny levita no haka ny ampahafolony any amin'ny tanàna rehetra fambolenay.	
16O	10	39	0,00000	 Ny mpisorona taranak'i Aarona, hiaraka amin'ny levita, rahefa mandray ny fahafolony ny levita, ary ny ampahafolon'ny fahafolony dia haterin'ny levita ao an-tranon'Andriamanitra ao amin'ny efitrano fitehirizan-drakitra.	
16O	10	40	0,00000	 Fa ao amin'ny efitrano no hanateran'ny zanak'Israely sy ny taranak'i Levì ny fanatitra avy amin'ny vary sy ny divay aman-diloilo; ao no misy ny fanaky ny fitoerana masina, sy itoeran'ny mpisorona manao ny fanompoana, mbamin'ny mpiandry varavarana sy ny mpihira, ka amin'izany tsy hataonay mosalahy ny amin'ny tranon'Andriamanitra.	
16O	11	1	0,00000	[FIZARAN-TOERAN'NY MPONINA AMIN'I JEROSALEMA SY NY TANY SISA] Niorim-ponenana tao Jerosalema ny lehiben'ny vahoaka, ary nanaovana filokana ny vahoaka sisa mba ho tonga honina ao Jerosalema tanàna masina ny iray isam-polo, fa ny sivy toko sisa no ho amin'ny tanàna hafa. 	
16O	11	2	0,00000	 Ary nisaoran'ny vahoaka izay rehetra nanolo-tena ho azy, honina ao Jerosalema.	
16O	11	3	0,00000	 Izao no loham-pianakaviana avy any ambanivohitra tonga nonina tao Jerosalema. Tany amin'ny tanànan'i Jodà, samy nonina teo amin'ny taniny aman-tanànany avy: dia Israely, ny mpisorona sy ny levita ary ny Natineana mbamin'ny mpanompon'i Salomona. 	
16O	11	4	0,00000	 Ny niorim-ponenana tao Jerosalema dia ny avy amin'ny taranak'i Jodà sy Benjamina. Avy amin'ny taranak'i Jodà: Ataiasa zanak'i Aziama, zanak'i Zakaria, zanak'i Amariasa, zanak'i Safatiasa, zanak'i Malaleela, avy amin'ny taranak'i Faresa; 	
16O	11	5	0,00000	 ary Maasiasa zanak'i Baròka, zanak'i Kolhozà, zanak'i Haziasa, zanak'i Adaiasa, zanak'i Joiariba, zanak'i Zakaria, zanak'i Selà. 	
16O	11	6	0,00000	 Lehilahy mahery valo amby enimpolo sy efa-jato no tontalin'ny avy amin'ny taranak'i Faresa tonga nonina tao Jerosalema. 	
16O	11	7	0,00000	 Ary izao no taranak'i Benjamina: Seloma, zanak'i Mosolama, zanak'i Joeda, zanak'i Fadaiasa, zanak'i Kolaiasa, zanak'i Maasiasa, zanak'i Eteela, zanak'i Isaia; 	
16O	11	8	0,00000	 ary nanarakaraka azy: Gebai-Selaì: valo amby roapolo sy sivin-jato izy. 	
16O	11	9	0,00000	 Joela zanak'i Zekrì no mpifehy azy; ary Jodà zanak'i Senoà no lefitry ny komandin'ny tanàna.	
16O	11	10	0,00000	 Avy amin'ny mpisorona: Idaiasa zanak'i Joiariba, 	
16O	11	11	0,00000	 Jasina, Saraiasa zanak'i Helkiasa, zanak'i Mosolama, zanak'i Sadaoka, zanak'i Meraiota, zanak'i Akitoba, andriandahy amin'ny tranon'Andriamanitra, 	
16O	11	12	0,00000	 mbamin'ny rahalahin'ireo, izay nanao ny raharaha tao an-trano: roa amby roapolo sy valon-jato; Adaiasa zanak'i Jerohama, zanak'i Feleliasa, zanak'i Amsì, zanak'i Zakaria, zanak'i Fasora, zanak'i Melkiasa, 	
16O	11	13	0,00000	 mbamin'ireo rahalahiny, samy loham-pianakaviana: roa amby efapolo sy roan-jato; ary Amasaì zanak'i Azreela, zanak'i Ahazì, zanak'i Mosolamota, zanak'i Emera, 	
16O	11	14	0,00000	 mbamin'ny rahalahin'ireo, samy lehilahy mahery: valo amby roapolo amby zato. Zabdiela zanak'i Hagdolima no mpifehy azy ireo.	
16O	11	15	0,00000	 Avy amin'ny levita: Semeiasa zanak'i Hasoba, zanak'i Ezrikama, zanak'i Hasabiasa, zanak'i Bonì; 	
16O	11	16	0,00000	 Sabataì sy Jozabada, anisan'ny lohan'ny levita, tonian'ny raharaha teo ivelan'ny tranon'Andriamanitra; 	
16O	11	17	0,00000	 Mataniasa zanak'i Mika, zanak'i Zebedeì, zanak'i Asafa, ilay lehibe mpiventy ny hira fiderana amin'ny fivavahana; Bekbekiasa ilay nanarakaraka teo amin'ireo rahalahiny, sy Abdà zanak'i Samoà, zanak'i Galala, zanak'Iditòna. 	
16O	11	18	0,00000	 Efatra amby valopolo sy roan-jato no tontalin'ny levita tao amin'ny tanàna masina. 	
16O	11	19	0,00000	 Ary ny mpiandry varavarana dia Akoba, Telmona, mbamin'ireo rahalahiiny, mpiambina ny vavahady: roa amby fitopolo amby zato.	
16O	11	20	0,00000	 Israely sisa, ny mpisorona ary ny levita dia tany amin'ny tanànan'i Jodà rehetra, samy tany amin'ny zara taniny avy.	
16O	11	21	0,00000	 Ny Natineana dia nonina teo amin'ny faritanin'i Ofela: Sihà sy Gasfà no nifehy ny Natineana. 	
16O	11	22	0,00000	 Ny mpifehy ny levita tao Jerosalema, dia Azì zanak'i Banì zanak'i Hasabiasa, zanak'i Mataniasa, zanak'i Mikà, anisan-taranak'i Asafa, ireo mpihira niadidy ny fanompoana ao an-tranon'Andriamanitra. 	
16O	11	23	0,00000	 Fa nisy didin'ny mpanjaka ny amin'izy ireo, sy karama voafetra homena ny mpihira isan'andro. 	
16O	11	24	0,00000	 Faratiasa zanak'i Mesezebela, isan-taranak'i Zarà, zanak'i Jodà kosa no mpanao raharahan'ny mpanjaka, amin'ny raharaha rehetra momba ny vahoaka.	
16O	11	25	0,00000	 Ny amin'ny tanàna sy ny tany momba azy dia izao no nonenan'ny zanak'i Jodà: Kariata-Arbe, mbamin'ny vohitra momba azy, Dibona mbamin'ny vohitra momba azy, Kabseela, mbamin'ny zana-bohiny; 	
16O	11	26	0,00000	 Jesoe, Molada, Bet-Faleta; 	
16O	11	27	0,00000	 Hasersoala, Bersabea, mbamin'ny vohitra momba azy; 	
16O	11	28	0,00000	 Sikelega, Mokona, mbamin'ny vohitra momba azy; 	
16O	11	29	0,00000	 En-Remona, Saraà, Jerimota, 	
16O	11	30	0,00000	 Zanola, Odolama, mbamin'ny zana-bohitr'ireo; Lakisa mbamin'ny tany momba azy, Azekà mbamin'ny vohitra momba azy. Hatrany Bersabea ka hatrany amin'ny lohasahan'i Enoma no nonenany. 	
16O	11	31	0,00000	 Ny avy amin'ny taranak'i Benjamina kosa dia nonina hatrany Gebà ka hatrany Makmasa, sy Haì ary Betela, mbamin'ny vohitra momba azy; 	
16O	11	32	0,00000	 tany Anatota, Nobà, Anania, 	
16O	11	33	0,00000	 Asora, Ramà, Getaima, Hadida, 	
16O	11	34	0,00000	 Seboima, Nebalata, Loda, 	
16O	11	35	0,00000	 ary Onao, amin'ny lohasahan'ny Mpanao taozavatra. 	
16O	11	36	0,00000	 Tamin'ny levita, izay anisan'ny antokon'i Jodà, dia nisy nitambatra tamin'i Benjamina.	
16O	12	1	0,00000	[FANISANA NY MPISORONA SY LEVITA MBAMIN'NY FILOHANY - FITOKANANA NY MANDAN'I JEROSALEMA] Izao no mpisorona sy levita niara-niverina tamin'i Zorobabela, zanak'i Salatiela sy Josoe: Saraiasa, Jeremia, Esdrasa, 	
16O	12	2	0,00000	 Amariasa, Melòka, Hatosa, 	
16O	12	3	0,00000	 Sebeniasa, Rehoma, Merimota, 	
16O	12	4	0,00000	 Adao, Gentona, Abiasa, 	
16O	12	5	0,00000	 Miamina, Maadiasa, Belgà, 	
16O	12	6	0,00000	 Semeiasa, Joiariba, Idaiasa, 	
16O	12	7	0,00000	 Seloma, Amòka, Helkiasa, Idaiasa. Ireo no lehiben'ny mpisorona mbamin'ireo rahalahiny, tamin'ny andron'i Josoe.	
16O	12	8	0,00000	 Levita: Josoe, Benoì, Kedmiela, Sarebiasa, Jodà, Mataniasa, izay nitarika ny hira fiderana, niaraka tamin'ireo rahalahiny;	
16O	12	9	0,00000	 Bekbekiasa sy Ani, rahalahin'ireo kosa no antokom-pihira nifamely tamin'ireo, tamin'ny fanompoana.	
16O	12	10	0,00000	 Josoe niteraka an'i Joakima, Joakima niteraka an' i Eliasiba, Eliasiba niteraka an'i Joiadà,	
16O	12	11	0,00000	 Joiadà niteraka an'i Jonatana, ary Jonatana niteraka an'i Jedoà.	
16O	12	12	0,00000	 Izao no mpisorona avy amin'i Saraiasa: Anania avy amin'i Jeremia;	
16O	12	13	0,00000	 Mosolama avy amin'i Esdrasa; Johanàna avy amin'i Amariasa;	
16O	12	14	0,00000	 Jonatana avy amin'i Melòka; Josefa avy amin'i Sebeniasa;	
16O	12	15	0,00000	 Ednà avy amin'i Haràma; Helkì avy amin'i Maraiota;	
16O	12	16	0,00000	 Zakaria avy amin'i Adao; Mosolama, avy amin' i Gentona;	
16O	12	17	0,00000	 Zekrì avy amin'i Abiasa; Feltì avy amin'i Miamina, sy Moadiasa;	
16O	12	18	0,00000	 Samoa avy amin'i Belgà; Jonatàna avy amin'i Semeiasa;	
16O	12	19	0,00000	 Matanai avy amin'i Joiariba; Ajì avy amin'i Jodàiasa;	
16O	12	20	0,00000	 Kelai avy amin'i Selai; Hebera avy amin'i Amòka;	
16O	12	21	0,00000	 Hasabiasa, avy amin'i Heliasa; Natanaela avy amin'i Idaiasa.	
16O	12	22	0,00000	 Tamin'ny andron'i Eliasiba, Joiadà, Johanàna, ary Jedoà, dia voasoratra avokoa ny levita loham-pianakaviana sy ny mpisorona, tamin'ny nanjakan'i Dariosa ilay Persa.	
16O	12	23	0,00000	 Voasoratra ao amin'ny boky tantara, ny taranak'i Levì, loham-pianakaviana, hatramin'ny andron'i Johanàna, zanak'i Eliasiba.	
16O	12	24	0,00000	 Lohan'ny levita: Hasebiasa, Serebiasa, ary Josoe, zanak'i Kedmiela, niandraikitra niaraka tamin'ireo rahalahiny nifanandrify aminy, ny fankalazana sy ny fiderana an'Andriamanitra; araka ny nandaharan'i Davida olon'Andriamanitra an'izany: nanao antokony roa mifamaly.	
16O	12	25	0,00000	 Ny mpiandry varavarana, niambina teo amin'ny tokonam-bavahady kosa, dia Mataniasa, Bekbekiasa, Abdiasa, Mosolama, Telmona, ary Akoba.	
16O	12	26	0,00000	 Ireo izy no tamin'ny andron'i Joakima, zanak'i Josedeka sy Nehemia governora, ary Esdrasa mpisorona sy mpanora-dalàna.	
16O	12	27	0,00000	 Nony notokanana ny mandan'i Jerosalema dia nantsoina tany amin'izay fitoerana nonenany rehetra tany, ny levita, nasaina tonga any Jerosalema hanao ny fitokanana amin-kafaliana, amin'ny hira amam-piderana, amin'ny feon-kipantsona sy valiha ary harpa.	
16O	12	28	0,00000	 Nivory ny zanaky ny mpihira, avy eny ambanivohitra manodidina an'i Jerosalema, avy any an-tanànan'ny Netofatiana,	
16O	12	29	0,00000	 sy Bet-Galgala, ary ny faritanin'i Geba sy Azmaveta; fa nanao vohitra ho azy teny amin'ny manodidina an'i Jerosalema ny mpihira.	
16O	12	30	0,00000	 Rahefa avy nanadio ny tenany, ny mpisorona sy ny levita, dia nanadio ny vahoaka sy ny vavahady ary ny manda koa. 	
16O	12	31	0,00000	 Nasaiko niakatra teny ambonin'ny manda ireo mpanapaka an'i Joda, ary nalahatro ho antokony roa lehibe ny mpihira manao prosesiona. Ny antokony voalohany, nandeha teny ambonin'ny manda, amin'ny ilany havanana, ho eo amin'ny vavahadin'ny Zezika. 	
16O	12	32	0,00000	 Ka ireto no nandeha teo aorian'ireo: Ozaiasa, sy ny antsasaky ny andriandahin'i Jodà, 	
16O	12	33	0,00000	 Azariasa, Esdrasa, Mosolama, Jodà, Benjamina, Semeiasa, ary Jeremia; 	
16O	12	34	0,00000	 ny sasany amin'ny taranaky ny mpisorona, nitondra trompetra: Zakaria zanak'i Jonatàna, zanak'i Semeiasa, zanak'i Mataniasa, zanak'i Mikea, zanak'i Zekora, zanak'i Asafa, 	
16O	12	35	0,00000	 mbamin'ny rahalahiny, Semeiasa, Azareela, Malalaì, Galalaì, Maaì, Natanaela, Jodà, ary Hananì, nitondra ny zava-manenon'i Davida, olon'Andriamanitra. Esdrasa mpanora-dalana no nialoha an'ireo. 	
16O	12	36	0,00000	 Tao amin'ny vavahadin'ny Loharano izy ireo, dia niakatra ny ambaratongan'ny tanànan'i Davida, teo an-tandrifiny, nihazo ny fiakarana amin'ny manda, eo ambonin'ny manda, eo ambonin'ny tranon'i Davida hatreo amin'ny vavahadin'ny Rano, eo atsinanana. 	
16O	12	37	0,00000	 Ny antokom-pihira faharoa kosa, nandeha tamin'ny ilany iray, ka izaho sy ny antsasaky ny vahoaka no teo aorian'io teny ambony manda. Avy eo amin'ny tilikambon'ny Fatana fandoroana, dia nandroso hatreo amin'ny manda malalaka, 	
16O	12	38	0,00000	 dia avy teo ambony vavahadin'i Efraima, teo amin'ny vavahady Goga, teo am-bavahadin'ny Hazandrano, teo amin'ny tilikambon'i Hananeela, sy ny tilikambon'i Meà, hatreo amin'ny vavahadin'ny Ondry; ary teo amin'ny vavahadin'ny Tranomaizina no nijanona. 	
16O	12	39	0,00000	 Dia samy nijanona tao an-tranon'Andriamanitra ny antokom-pihira roa tonta, mbamin'izaho sy ny antsasaky ny andriam-baventy niaraka tamiko, 	
16O	12	40	0,00000	 ary koa ireo mpisorona: Eliasima, Maasiasa, Miamima, Mikeà, Elioenai, Zakaria, Anania, nitondra trompetra, 	
16O	12	41	0,00000	 sy Maasiasa, Semeiasa, Ajì, Johanàna, Melkiasa, Elama, ary Ezera. Dia injay, niredona ny mpihira mbamin'i Jezraiasa mpifehy azy. 	
16O	12	42	0,00000	 Sorona maro no naterin'izy ireo, tamin'izay andro izay, ary fifaliana no nimasoany fa antom-pifaliana lehibe no nomen'Andriamanitra azy ireo. Nifaly mbamin'ny zaza amam-behivavy, ka re lavitra ny hobin-kafaliana tao Jerosalema.	
16O	12	43	0,00000	 Tamin'izany andro izany, dia notendrena ny olona hitandrina ny efi-trano fitehirizana, hasiana ny fanatitra voatokana, ny voaloham-bokatra, ny fahafolon-karena; ary nasaina nangonin'izy ireo, avy any amin'ny faritanin'ny isan-tanàna, ny anjaran'ny mpisorona sy ny levita voadidin'ny lalàna, fa nahafaly an'i Jodà ny nahita ireo mpisorona sy levita, samy eo amin'ny anjara toerany avy, 	
16O	12	44	0,00000	 nitandrina ny zavatra rehetra momba ny fanompoana an'Andriamaniny sy ny momba ny fanadiovana; torak'izany koa ireo mpihira sy mpiandry varavarana, araka ny nandaharan'i Davida sy Salomona zanany. 	
16O	12	45	0,00000	 Fa fahiny, tamin'ny andron'i Davida sy Asafa, lehiben'ny mpihira, dia fanao ny manao hira fiderana amam-pisaorana ho fankalazana an'Andriamanitra. 	
16O	12	46	0,00000	 Tamin'ny andron'i Zorobabela sy Nehemia, Israely rehetra dia manome isan'andro ny anjaran'ny mpihira sy ny mpiandry varavarana. Nomena ny levita ny fanatitra masina, dia ny levita kosa indray no nanome ny anjaran'ny taranak'i Aarona.	
16O	13	1	0,00000	[FISARAHANA AMIN'NY OLONA HAFA FIRENENA - FANDROAHANA AN'I TOBIA - NY ANJARAN'NY LEVITA - NY FITANDREMANA NY SABATA - NY FANAMBADIANA AMIN'NY OLONA HAFA FIRENENA] Tamin'izany andro izany, dia nisy namaky teny tao amin'ny bokin'i Moizy mba ho ren'ny vahoaka; ka hita voasoratra ao fa tsy mahazo miditra amin'ny fiangonan'Andriamanitra, na oviana na oviana, ny Amonita sy ny Moabita, 	
16O	13	2	0,00000	 satria tsy mba nitsena ny zanak'Israely, nitondra mofo sy rano ireo, ary satria nanamby an'i Balaama hanozona azy, saingy nampodin'Andriamanitra ho tso-drano ny ozona. 	
16O	13	3	0,00000	 Nony ren'ny olona izany lalàna izany, dia navahana hiala tamin'Israely ny olon-kafa firenena rehetra.	
16O	13	4	0,00000	 Talohan'izany, Eliasiba mpisorona, izay mpitandrina ny efi-tranon'Andriamanitsika, sy tonga havan'i Tobia, 	
16O	13	5	0,00000	 efa nanamboatra ho an'io, efitrano anankiray lehibe, nitehirizana talohan'izany ny fanatitra, ny emboka, ny fanaka, ny ampahafolon'ny vary, divay vaovao, diloilo, ny hetra ho an'ny levita, ny mpiandry varavarana, ary izay natokana ho an'ny mpisorona. 	
16O	13	6	0,00000	 Tsy tao Jerosalema aho, fony nisy izany rehetra izany, satria tamin'ny taona faharoa amby teloplo nanjakan'i Artakserksesa, mpanjakan'i Babilona, dia niverina tany amin'ny mpanjaka aho. Ary afaka andro vitsivitsy,	
16O	13	7	0,00000	 nahazo làlana tamin'ny mpanjaka hiverina ho any Jerosalema aho, ka izay vao nahita ity ratsy nataon'i Eliasiba, ho fankasitrahana an'i Tobia, fa nanamboatra efitrano ho azy, tao anatin'ny kianjan'ny tranon'Andriamanitra.	
16O	13	8	0,00000	 Tsindrian'ny alahelo lehibe aho tamin'izany, ka natsipiko tany ivelan'ny efitrano ny fanaka rehetra tao amin'ny fonenan'i Tobia.	
16O	13	9	0,00000	 Rahefa izay, nasaiko nodiovina ny efitrano, ary naveriko tao indray ny fanaky ny tranon'Andriamanitra, mbamin'ny fanatitra sy ny emboka.	
16O	13	10	0,00000	 Reko koa fa tsy voaloa ny anjaran'ny levita, ary efa samy nitsoaka ho any amin'ny taniny avy ny levita sy ny mpihira niandraikitra ny fanompoana.	
16O	13	11	0,00000	 Noteneniko mafy ny andriambaventy, nataoko hoe: Nahoana no dia nilaozana ity tranon'Andriamanitra? Dia novoriko ny levita sy ny mpihira, ka napetrako teo amin'ny zara toerany avy. 	
16O	13	12	0,00000	 Izay, Jodà rehetra, vao nitondra ho ao an-trano fitehirizana ny fahafolon'ny vary, ny divay vaovao, ny diloilo. 	
16O	13	13	0,00000	 Ary notendreko ho mpitandrina ny trano fitehirizana Selemiasa mpisorona, Sadaoka mpanora-dalàna, Fadaiasa, anankiray tamin'ny levita; ary nataoko mpanampy an'ireo Hanàna zanak'i Zakora, zanak'i Mataniasa, fa ireo no hita toetra ho mahatoky. Azy ireo ny mizara ho an'ny rahalahiny.	
16O	13	14	0,00000	 Tsarovy aho, noho izany, ry Andriamanitro ô; ary aza kosehina ny asa fitiavam-bavaka nataoko momba ny tranon'Andriamanitra sy amin'ny fanompoana fanao ao.	
16O	13	15	0,00000	 Tamin'izany andro izany aho nahita olona sasany, tany Jodà, nanosihosy teo amin'ny famiazam-boaloboka, tamin'ny andro sabata, nitaona amboaram-bary, nampitondra entana ny ampondrany aza, dia divay, voaloboka, aviavy, mbamin'ny entana isan-karazany, ka nentina ho any Jerosalema tamin'ny andro sabata; noteneniko izy ireo nony nivarotra ny entam-barony. 	
16O	13	16	0,00000	 Nisy Tiriana nonina tao Jerosalema koa nitondra hazandrano sy entam-barotra isan-karazany, namidiny tamin'ny taranak'i Jodà sy tao Jerosalema, tamin'ny andro sabata. 	
16O	13	17	0,00000	 Noteneniko mafy ny lehibe amin'i Jodà, nataoko hoe: Inona izao zava-dratsy ataonareo mandoto ny andro sabata izao? 	
16O	13	18	0,00000	 Tsy toy izao indrindra va no nataon'ny razanareo, ka nampidiran'Andriamanitra izao loza manjo antsika sy ity tanôna ity izao? Ary inty indray hianareo manampy ny hatezerany amin'Israely, amin'ny fandotoana ny sabata! 	
16O	13	19	0,00000	 Taorian'izany, nony efa maizimaizina ny teo amin'ny fidirana ho ao Jerosalema, alohan'ny sabata, dia nasaiko nohidiana ny vavahady, ka tsy navelako hovohana raha tsy efa tapitra ny sabata. Fanampin'izany, napetrako teo am-bavahady ny oloko sasany, mba tsy hisy hampidirana amin'ny andro sabata ny entana rehetra. 	
16O	13	20	0,00000	 Tamin'izay, tafandry tany ivelan'i Jerosalema, indray mandeha na indroa, ny mpandranto amam-pivarotra, 	
16O	13	21	0,00000	 ka noteneniko izy ireo nataoko hoe: Ahoana no andrianareo eto anoloan'ny manda? Raha mbola manao izany hianareo, dia hosamboriko. Hatramin'izay andro izay, dia tsy tonga tamin'ny sabata intsony izy ireo. 	
16O	13	22	0,00000	 Ary nasaiko nanadio ny tenany ny levita, sy ho avy hiambina eo am-bavahady, mba hanamasina ny andro sabata. Tsarovy noho izany koa aho, ry Andriamanitro o, ary tsimbino araka ny haben'ny famindram-ponao aho.	
16O	13	23	0,00000	 Tamin'izany andro izany koa aho, dia nahita Jody namponina tao aminy vehivavy Azotiana, Amonita, Moabita. 	
16O	13	24	0,00000	 Ny antsasaky ny zanak'ireo nanao teny azotiana, fa tsy nahay teny jodeana; tahaka izany koa ny amin'ny fitenin'ny vahoaka hafa sasany. 	
16O	13	25	0,00000	 Nasiako teny mafy izy ireo sy nozoniko; maro no nokapohiko, nombotako ny volony, ary nangataka nitalaho tamin'izy ireo aho, tamin'ny anaran'Andriamanitra, nanao hoe: Ny zanakareo vavy, tsy homenareo ho vadin'ny zanany lahy, ary ny zanany vavy tsy halainareo ho vadin'ny zanakareo lahy, na ho vadinareo.	
16O	13	26	0,00000	 Moa tsy izao indrindra va no nanotan'i Salomona mpanjakan'Israely? Tsy nisy mpanjaka toa azy, teo amin'ny firenena maro; tian'Andriamaniny izy; nataon'Andriamanitra mpanjaka amin'Israely rehetra izy. Kanefa izy koa dia notarihin'ireo vehivavy hafa firenena ho amin'ny fahotana. 	
16O	13	27	0,00000	 Ka moa tokony ho re akory va, fa hianareo koa mahavita heloka be vava sy manota amin'Andriamanitsika toy izany, fa namponina ao aminareo vehivavy hafa firenena! 	
16O	13	28	0,00000	 Ny iray amin'ny zanak'i Joiadà, zanak'i Eliasiba mpisorona lehibe, dia vinantolahin'i Sanabalata, ka noroahiko hiala teo amiko. 	
16O	13	29	0,00000	 Tsarovy izy ireo, ry Andriamanitro ô, ny amin'ny nanalany baraka ny fisoronana sy ny andraikitra masin'ny mpisorona sy ny levita! 	
16O	13	30	0,00000	 Dia voadioko ho afaka amin'ny hafa firenena rehetra izy ireo, ary novelomiko indray ny lalàna momba ny mpisorona sy ny levita, samy amin'ny raharahany avy, 	
16O	13	31	0,00000	 mbamin'ny momba ny fanaterana kitay hazo ara-potoana voafetra, ary ny amin'ny voaloham-bokatra. Tsarovy izany hanasoavana ahy, ry Andriamanitro ô, mba ho soa ho ahy!	
17O	1	1	0,00000	[FANASANA LEHIBE NATAON'I ASOEROSA MPANJAKA - NISAORAN'I ASOEROSA VASTì, VADINY, SATRIA TSY NETY NANEKY AZY] Tamin'ny andron'i Asoerosa, ilay Asoerosa nanjaka hatrany India ka hatrany Etiopia, tamin'ny faritany fito amby roapolo amby zato, 	
17O	1	2	0,00000	 raha ilay nipetraka teo amin'ny seza fiandrianan'ny fanjakany iny Asoerosa mpanjaka, tao Sosa, renivohiny, 	
17O	1	3	0,00000	 dia nanao fanasana ho an'ny andriandahy amam-pandraharahany rehetra, tamin'ny taona fahatelo nanjakany. Tafavory teo anatrehany avokoa ny lehiben'ny foloalindahin'ny Persa sy ny Meda, ny lehibe sy governora isam-paritany:	
17O	1	4	0,00000	 ary tamin'izay no nanamparany teo anatrehany ny voninahitry ny fanjakany tapitra hoatra sy ny famirapiratry ny fahalehibeazany kanto loatra, nandritra ny andro marobe, dia valopolo amby zato andro.	
17O	1	5	0,00000	 Nony tapitra ireo andro ireo, nanao fanasana naharitra hafitoana ny mpanjaka, tao an-kianjan'ny zaridainan'ny tranon'ny mpanjaka, ho an'ny vahoaka rehetra, izay tao Sosa renivohiny, hatramin'ny kely indrindra ka hatramin'ny lehibe indrindra.	
17O	1	6	0,00000	 Nisy lamba temitra fotsy sy maitso ary manga teo, nifehy teo amin'ny masom-bolafotsy amin'ny kofehy rongony fotsy sy jaky tamin'ny andry marbra; nisy farafara volamena sy volafotsy nalahatra teo amin'ny lampivato porfira, marbra fotsy, hara, ary marbra mainty.	
17O	1	7	0,00000	 Kapoaka volamena samihafa endrika, no nampisotroana ny olona, ary be ny divaim-panjakana naroso, fa malala-tànana ny mpanjaka.	
17O	1	8	0,00000	 Araka ny didy dia samy nisotro tsy nisy nanery ny olona, satria araka ny nandidian'ny mpanjaka ny mpitandrina ny tranony, dia izay sitra-pon'ny olona nasaina tsirairay avy no harahina.	
17O	1	9	0,00000	 Vastì, mpanjakavavy koa, nanao fanasana ho an'ny vehivavy, tao amin'ny tranom-panjakan'i Asoerosa mpanjaka.	
17O	1	10	0,00000	 Tamin'ny andro fahafito, raha ilay faly azon'ny divay iny ny fon'ny mpanjaka, dia nomeny teny izy fito lahy eonoka, Maomàna, Bazatà, Harbonà, Bagatà, Abgatà, Zetara ary Karkasa, izay nanompo teo anatrehan'i Asoerosa,	
17O	1	11	0,00000	 hitondra an'i Vastì, mpanjakavavy voasatroka diadema, ho eo anatrehany mba haneho ny hatsarany amin'ny vahoaka sy ny lehibe, fa tsara tarehy izy.	
17O	1	12	0,00000	 Nolavin'i Vastì mpanjakavavy anefa ny manaiky ny tenin'ny mpanjaka nentin'ny eonoka, ka tezitra mafy sy nirehi-pahatezerana ny mpanjaka.	
17O	1	13	0,00000	 Dia niteny tamin'ireo olon-kendry izay manam-pahaizana ny andro ny mpanjaka, fa toy izany no vanaovana ny raharahan'ny mpanjaka teo anatrehan'izay rehetra mahalala ny lalàna sy ny rariny.	
17O	1	14	0,00000	 Ary ny nanakaiky azy indrindra, dia izy fito lahy, andriandahin'i Persa sy Media, Karsena, Setara, Admatà, Tarsisa, Maresa, Marsanà ary Mamokàna, izay nahita ny tavan'ny mpanjaka, sy nitana ny laharana voalohany teo amin'ny fanjakana.	
17O	1	15	0,00000	 Lalàna inona, hoy izy, no hahàtra amin'i Vastì mpajakavavy, noho ny tsy nanekeny ny didin'i Asoerosa mpanjaka izay nomeny azy tamin'ny alalan'ny eonoka?	
17O	1	16	0,00000	 Dia izao no navalin'i Mamokàna teo anatrehan'ny mpanjaka sy ny andriandahy: Tsy tamin'ny mpanjaka ihany no nanao ratsy Vastì mpanjakavavy, fa tamin'ny andriandahy rehetra, mbamin'ny vahoaka rehetra, izay eny amin'ny faritanin'Asoerosa mpanjaka rehetra koa.	
17O	1	17	0,00000	 Fa ho fantatry ny vehivavy rehetra izao nataon'ny mpanjakavavy izao, ka hahatonga azy haniratsira ny vadiny isany, hanao hoe: Asoerosa mpanjaka nandidy ny hitondrana an'i Vastì mpanjakavavy ho eo anatrehanay, nefa tsy nankeo izy.	
17O	1	18	0,00000	 Ka hatramin'izao anio izao ihany, ny andriambavin'i Persa sy Media handre izao nataon'ny mpanjakavavy izao, dia hilaza azy amin'ny andriandahin'ny mpanjaka rehetra, ka ho faniratsirana aman-katezerana be no hitranga.	
17O	1	19	0,00000	 Koa raha sitraky ny mpanjaka, aoka hisy didim-panjaka, haely hatraiza hatraiza amin'ny anarany, sady hosoratana ao amin'ny lalàn' ny Persa sy ny Meda, tsy ho azo dikaina, milaza fa tsy hiseho eo anatrehan'i Asoerosa mpanjaka intsony Vastì mpanjakavavy, ary ny voninahitra hoe mpanjakavavy dia homen'ny mpanjaka ny vehivavy hafa tsaratsara kokoa noho izy.	
17O	1	20	0,00000	 Fa rahefa tafaely eran'ny fanjakany ny didin'ny mpanjaka, dia samy hanaja ny vadiny avy ny vehivavy rehetra, hatramin'ny lehibe indrindra ka hatramin'ny kely indrindra.	
17O	1	21	0,00000	 Sitraky ny mpanjaka sy ny andriandahy izany hevitra izany, ka dia nanao araka ny tenin'i Mamokàna ny mpanjaka.	
17O	1	22	0,00000	 Nandefa taratasy ho any amin'ny faritaniny rehetra amin'ny fanjakany, nataony araka ny soratry ny isam-paritany avy, sy araka ny fitenin'ny isam-poko avy, nilaza fa ny lehilahy rehetra no tsy maintsy lohany ao an-tranony avy, ary izay fitenin'ny fireneny avy no hitenenany.	
17O	2	1	0,00000	[VOAFIDY HO MPANJAKAVAVY ESTERA: NOLAZAINY TAMIN'NY MPANJAKA NY TETI-DRATSY HITAN'I MARDOKEA] Taorian'izany, nony nionona ny hatezeran'i Asoerosa mpanjaka, nahatsiaro an'i Vastì izy, dia ny nataony sy ny notapahina ny aminy.	
17O	2	2	0,00000	 Ary hoy ireo mpanompon'ny mpanjaka izay nanao raharaha teo aminy: Aoka hitadiavana zazavavy virjiny sy tsara tarehy ny mpanjaka;	
17O	2	3	0,00000	 ka isam-paritany rehetra eo amin'ny fanjakany dia hametrahan'ny mpanjaka manam-boninahitra hiadidy ny famoriana ny zazavavy virjiny sy tsara tarehy rehetra, ho eto Sosa, renivohitra, ao amin'ny tranom-behivavy, tandreman'i Egea, eonokan'ny mpanjaka, sy mpitandrina ny vehivavy, izay hamonona ny momba ny fiakanjoan'ireo;	
17O	2	4	0,00000	 dia izay zazavavy sitraky ny mpanjaka no ho mpanjakavavy, hisolo an'i Vastì. Sitraky ny mpanjaka izany hevitra izany ka dia nataony izany.	
17O	2	5	0,00000	 Tao Sosa renivohitra nisy Jody anankiray atao hoe Mardokea, zanak'i Jaira, zanak'i Semei, zanak'i Sisa, taranak'i Benjamina;	
17O	2	6	0,00000	 nentina avy any Jerosalema, anisan'ireo babo nataon'i Nabokodonosora mpanjakan'i Babilona sesi-tany, niaraka tamin'i Jekoniasa mpanjakan'i Jodà.	
17O	2	7	0,00000	 Izy no nitaiza an'i Edisa izay hoe Estera, zana-drahalahin-drainy, fa tsy nanan-dray na reny intsony razazavavy. Sady bikana no tsara tarehy razazavavy; nony maty rainy aman-dreniny, dia natsangan'i Mardokea ho zanany izy.	
17O	2	8	0,00000	 Nony efa naely ny teny aman-didin'ny mpanjaka ka efa maro ny zazavavy tafangona tao Sosa, renivohitra, notandreman'i Egea, Estera koa nalaina ho ao an-tranon'ny mpanjaka, notandreman'i Egea, mpitandrina ny vehivavy. 	
17O	2	9	0,00000	 Ary nahafaly azy sy nahita fitia teo imasony razazavavy, ka novononiny faingana ny zavatra ilainy momba ny fihaingoany aman'anjara haniny, ary zazavavy fito notsongainy tao an-tranon'ny mpanjaka, no nomeny azy, ary ny efi-trano tsara indrindra tao an-tranom-behivavy no nametrahany azy sy ireo zazavavy. 	
17O	2	10	0,00000	 Tsy nilaza izay fireneny na firazanany Estera, fa noraran'i Mardokea tsy hilaza izany. 	
17O	2	11	0,00000	 Nitsangantsangana isan'andro teo anoloan'ny kianjan'ny tranom-behivavy Mardokea, mba hahafantarany ny toe-pahasalaman'i Estera, sy izay fitondran'ny olona azy.	
17O	2	12	0,00000	 Nony avy ny anjara fotoana handehanan'ireo zazavavy ireo amin'i Asoerosa avy, rahefa tapiny ny roa ambin'ny folo volana fanatanterahana izay voadidy hataon'ny vehivavy, dia izao kosa no zavatra alahatra atao amin'ny fotoana idiovany; ny enim-bolana nidiovany amin'ny diloilo misy mira, ary ny enim-bolana kosa amin'ny zava-manitra sy ny zavatra tsara fofona fanaon'ny vehivavy. 	
17O	2	13	0,00000	 Raha nandeha amin'ny mpanjaka ny zazavavy dia nahazo làlana hitondra izay tiany avy ao an-tranom-behivavy mba ho any an-tranon'ny mpanjaka. 	
17O	2	14	0,00000	 Ny hariva izy no mankao; nony ampitso maraina izy, dia mifindra ao amin'ny trano faharoa fitoeram-behivavy, tandreman'i Sosagaza, eonokan'ny mpanjaka, mpitandrina ny vaditsindrano. Tsy miverina ao amin'ny mpanjaka intsony izy, afa-tsy raha irin'ny mpanjaka izy, ka antsoina amin'ny anarany. 	
17O	2	15	0,00000	 Nony tonga ny anjaran'i Estera zanak'i Abihaila, rahalahin-drain'i Mardokea, ilay nanangana azy ho zanaka, handehanany amin'ny mpanjaka, dia tsy mba nila na inona na inona izy, afa-tsy izay natoron'i Egea, eonokan'ny mpanjaka, sy mpitandrina ny vehivavy; nefa izay rehetra nahita an'i Estera nankasitraka azy avokoa. 	
17O	2	16	0,00000	 Tamin'ny volana fahafolo, izay volana Tebeta, taona fahafito nanjakan'i Asoerosa mpanjaka, no nentina ho ao aminy ao an-tranom-panjaka Estera. 	
17O	2	17	0,00000	 Ary Estera no tian'ny mpanjaka indrindra tamin'ny vehivavy rehetra, ka nahita fitia aman-tsitraka taminy mihoatra noho ny zazavavy hafa rehetra. Nosatrohany ny diademam-panjakana ny lohany, sady nataony mpanjakavavy hisolo an'i Vastì. 	
17O	2	18	0,00000	 Nanao fanasana lehibe ny mpanjaka, ho an'ny andriandahiny rehetra sy ny mpanompony, dia ny fanasan'i Estera, nanomezany fitsaharana ny faritaniny, ary nanaovany fanomezana be, amin'ny fahazavam-po mendrika ny mpanjaka.	
17O	2	19	0,00000	 Tamin'ny famoriana zazavavy fanindroany, nipetraka teo am-bavahadin'ny mpanjaka Mardokea; 	
17O	2	20	0,00000	 Estera izany mbola tsy nilaza ny firazanany na ny fireneny, araka ilay efa nandidian'i Mardokea Estera, toy ny fony mbola notezainy ihany. 	
17O	2	21	0,00000	 Tamin'izany andro izany, raha ilay nipetraka teo am-bavahadin'ny mpanjaka iny Mardokea, nentin-katezerana Bagatana sy Taresa, izy roalahy samy eonokan'ny mpanjaka sy mpiambina ny lapa, ka nitady hamono an'i Asoerosa mpanjaka. 	
17O	2	22	0,00000	 Fantatr'i Mardokea ny teti-dratsy, ka nambarany tamin'i Estera izay nilaza izany tamin'ny mpanjaka kosa, ho filazana avy amin'i Mardokea. 	
17O	2	23	0,00000	 Nony nofotorana izany zavatra izany, ka hita fa marina, dia nahantona tamin'ny hazo izy roa lahy eonoka, ary nosoratana tamin'ny bokin'ny Tantarao teo anatrehan'ny mpanjaka izany.	
17O	3	1	0,00000	[TEZITRA TAMIN'I MARDOKEA AMANà, KA NANGATAHINY TAMIN'I ASOEROSA MPANJAKA HATAO MATY TSY MITENY NY JODY REHETRA] Taty aorian'izany, nasandratr'i Asoerosa mpanjaka, laharam-boninahitra Amàna, zanak'i Amadata, avy amin'ny tanin'i Agaga, nasandrany sy napetrany amin'ny fitoerana ambony noho ny an'ny lehibe rehetra nanolotra azy izy. 	
17O	3	2	0,00000	 Nandohalika sy niankohoka teo anatrehan'i Amanà avokoa ny mpanompon'ny mpanjaka izay teo am-bavahadiny, fa izany no didin'ny mpanjaka momba azy. Nefa Mardokea tsy mba nandohalika na niankohoka,	
17O	3	3	0,00000	 ka hoy ireo mpanompon'ny mpanjaka, izay teo am-bavahadiny, tamin'i Markodea: Nahoana hianao no mandika ny didin'ny mpanjaka?	
17O	3	4	0,00000	 Raha naverimberiny taminy isan'andro izany, nefa tsy nohenoiny izy ireo, dia nampandrenesiny an'i Amanà izany, hahitany raha hikiry amin'ny hevitra voakasany Mardokea, satria efa voalazany tamin' izy ireo fa hoe Jody izy.	
17O	3	5	0,00000	 Nony hitan'i Amanà fa tsy nandohalika na niankohoka teo anatrehany Mardokea, dia tezitra indrindra izy.	
17O	3	6	0,00000	 Nataony ho tsinontsinona aminy anefa ny maninji-tànana amin'i Mardokea irery, fa efa nilazana izay firenen'i Mardokea izy ka dia ny handringana ny firenen'i Mardokea dia ny Jody rehetra, teo amin'ny fanjakan'i Asoerosa manontolo, no notadiavin'i Amanà.	
17O	3	7	0,00000	 Tamin'ny volana voalohany izay volana Nisana, taona faharoa ambin'ny folo nanjakan'i Asoerosa, dia nanaovana ny Pora izany hoe loka, teo anatrehan'i Amanà, ho an'ny isan'andro sy ho an'ny isam-bolana, hatramin'ny volana faharoa ambin'ny folo, izay volana Adara.	
17O	3	8	0,00000	 Tamin'izay, hoy Amanà tamin'i Asoerosa mpanjaka: Ao amin'ny faritanin'ny fanjakanao rehetra dia misy vahoaka eo afovoan'ny vahoaka hafa, nefa mitokana ihany, hafa lalàna noho ny vahoaka hafa rehetra, ary tsy mba mitandrina izay lalàn'ny mpanjaka. Tsy mba mahasoa ny mpanjaka ny mamela ireny amin'izao.	
17O	3	9	0,00000	 Fa raha sitraky ny mpanjaka, aoka hanoratana didy handringanana ireny, dia handanja talenta volafotsy iray alina eo an-tanan'ny mpanao raharaha aho, halatsaka ao amin'ny rakitry ny mpanjaka.	
17O	3	10	0,00000	 Dia nesorin'ny mpanjaka ny peratra teny an-tànany, nomeny an'i Amanà zanak'i Amadata, avy amin'ny tanin'i Agaga, fahavalon'ny Jody, ka hoy izy taminy:	
17O	3	11	0,00000	 Afoy ho anao ny vola mbamin'izany vahoaka izany, ka ataovy amin'izay itiavanao azy.	
17O	3	12	0,00000	 Koa tamin'ny andro fahatelo ambin'ny folon'ny volana voalohany, nantsoina ny mpanoratry ny mpanjaka, dia nanoratra araka izay rehetra nasain'i Amanà atao, ho an'ny solom-panjaka, ny governoran'ny isam-paritany, ny lehiben'ny isam-pirenena, natao araka ny soratry ny isam-paritany, araka ny fitenin'ny isam-pirenena, ary nosoratana tamin'ny anaran'i Asoerosa mpanjaka, sy notombohina tamin'ny peratry ny mpanjaka.	
17O	3	13	0,00000	 Nalefa nentin'ny tsimandoa ny taratasy any amin'ny faritanin'ny mpanjaka rehetra, mampandringana sy mampamono ary mampandripaka ny Jody rehetra, na antitra na tanora, na zaza na vehivavy, amin'ny indray andro monja, dia amin'ny andro fahatelo ambin'ny folon'ny volana faharoa ambin'ny folo, izay volana Adara, sady mampandroba ny fananany rehetra. (Jereo ny kopian'ny didy ao amin'ny toko XIII, 1-7)	
17O	3	14	0,00000	 Nisy kopian'ny teny izay tsy maintsy haely ho didy amin'ny isam-paritany, nalefa misokatra ho any amin'ny firenena rehetra, mba samy ho vonona ho amin'izany andro izany.	
17O	3	15	0,00000	 Nandeha faingana ny tsimandoa, araka ny tenin'ny mpanjaka. Ary navoaka tao Sosa, renivohitra, koa ny lalàna; ary raha nipetraka hisotro ny mpanjaka sy Amanà, ny tanàna Sosa kosa nikorontana be ihany.	
17O	4	1	0,00000	[FISAONAN'I MARDOKEA - FAMPORISIHANY AN'I ESTERA HANATONA NY MPANJAKA] Nony nandre izany zavatra nitranga izany Mardokea dia nandriatra ny fitafiany, nitafy lamba malailay, nihosin-davenona, nankany afovoan'ny tanàna, nanezaka nidradradradra mafy tamin'alahelo.	
17O	4	2	0,00000	 Ary tonga hatrany anoloan'ny vavahadin'ny mpanjaka, fa tsy azon'olona mitafy lamba malailay atao ny miditra ny varavaran'ny mpanjaka.	
17O	4	3	0,00000	 Tany amin'ny faritany rehetra nahatongavan'ny teny aman-didin'ny mpanjaka koa, dia velom-pisaonana mafy ny Jody: nifady hanina izy ireo, nitomany, nidradradradra, ary maro aza no nandry tamin'ny lamba malailay aman-davenona.	
17O	4	4	0,00000	 Tonga nilaza izany zava-baovao izany tamin'i Estera ireo ankizivaviny sy eonokany, ka nivadi-po mafy ny mpanjakavavy. Nampanatitra lamba hitafian'i Mardokea izy, mba hanesorany ny lamba malailay teny aminy, kanefa tsy noraisiny izany.	
17O	4	5	0,00000	 Ka dia nantsoin'i Estera Atàka, anankiray amin'ny eonoka napetraky ny mpanjaka ao aminy, nasainy nandeha hanontany an'i Mardokea izay anton'izany, sy izay nahatonga izany fisaonana izany.	
17O	4	6	0,00000	 Dia lasa Atakà, nankeo amin'i Mardokea izay teo an-kianjan'ny tanàna anoloan'ny vavahadin'ny mpanjaka,	
17O	4	7	0,00000	 ary nambaran'i Mardokea taminy avokoa ny zava-nihatra taminy rehetra, sy ny tontalin'ny vola nampanantenain'i Amanà holanjaina hatao ao amin'ny rakitry ny mpanjaka, ho valin'ny famonoana ny Jody.	
17O	4	8	0,00000	 Nomeny azy koa ny kopian'ny didy nantsoina tao Sosa handringanana azy ireo, hasehony amin'i Estera sy hampahafantarany azy ny zavatra rehetra, ary nandidiany azy hankao amin'ny mpanjaka, hifona aminy sy hangataka famindram-po ho an'ny fireneny. (Jereo ny famporisihan'i Mardokea an'i Estera amin'ny toko XV, 1-3).	
17O	4	9	0,00000	 Tonga Atakà nanambara tamin'i Estera ny tenin'i Mardokea.	
17O	4	10	0,00000	 Fa nasain'i Estera nankany amin'i Mardokea indray Atakà, hilaza hoe:	
17O	4	11	0,00000	 Mahalala avokoa ny mpanompon'ny mpanjaka rehetra sy ny vahoaka amin'ny faritaniny, fa raha misy olona mankao amin'ny mpanjaka, ao amin'ny kianja anatiny, na lahy na vavy, nefa tsy nantsoina, dia lalàna tokana manameloka ho faty no hany ahatra aminy, afa-tsy raha toloran'ny mpanjaka ny tehim-bolamenany izy ka mahavelona azy amin'izany. Izaho anefa, telopolo andro izay no tsy nantsoina ho ao amin'ny mpanjaka.	
17O	4	12	0,00000	 Nony efa nambara tamin'i Mardokea ny tenin'i Estera, 	
17O	4	13	0,00000	 dia izao no nasainy navaly azy: Aza mihevitra anakampo fa ho afaka irery amin'ny Jody rehetra hianao, satria ao an-tranon'ny mpanjaka. 	
17O	4	14	0,00000	 Ary raha mangina hianao izao, dia hisy vonjy amam-panafahana ho an'ny Jody avy any an-kafa, fa hianao sy ny fianakavian-drainao kosa haringana! Ary iza moa no mahalala fa tsy ho amin'ny andro toy izany no nanandratana anao ho mpanjakavavy? 	
17O	4	15	0,00000	 Ka dia izao no nasain'i Estera navaly an'i Mardokea: 	
17O	4	16	0,00000	 Mandehana vorio ary ny Jody rehetra eto Sosa, ka manaova fifadian-kanina ho ahy hianareo; aza mihinana na misotro mandritra ny hateloana, na andro na alina. Izaho koa hifady hanina miaraka amin'ireo ankizivaviko; rahefa izany dia hiditra ao amin'ny mpanjaka aho, na dia eo aza ny lalàna, ka raha tsy maintsy ho faty aho dia ho faty. 	
17O	4	17	0,00000	 Dia lasa Mardokea nanao izay rehetra nandidian'i Estera azy. (Jereo ao amin'ny toko XIII, 8 - XIV, 19, ny fivavahan'i Mardokea sy Estera.)	
17O	5	1	0,00000	[NORAISIN'I ASOEROSA TAMIM-PITIAVANA ESTERA. NANAIKY NY HANKANY AMIN'NY FANASAN'I ESTERA IZY MBAMIN'I AMANÀ] Tamin'ny andro fahatelo, niakanjo ny akanjon'ny mpanjaka Estera, dia niseho teo amin'ny kianja anatin'ny tranon'ny mpanjaka, teo anoloan'ny efi-tranon'ny mpanjaka. Ny mpanjaka izany, nipetraka teo amin'ny seza fiandrianan'ny fanjakana, tandrifin'ny vavahadin'ny lapa.	
17O	5	2	0,00000	 Nony hitan'ny mpanjaka, nitsangana teo an-kianja ny mpanjakavavy Estera, dia nahita fitia teo imasony izy, ka notolorany ny tehim-bolamena teny an-tanany.	
17O	5	3	0,00000	 Dia nanatona Estera ka nanendry ny loha-tehina. Ary hoy ny mpanjaka taminy: Maninona hianao, ry Estera mpanjakavavy, ary inona no angatahinao? Fa homeko anao na dia hatramin'ny antsasaky ny fanjakana aza.	
17O	5	4	0,00000	 Dia hoy Estera: Raha sitraky ny mpanjaka, aoka ho tonga ao amin'ny fanasana efa namboariko ho azy ny mpanjaka sy Amanà.	
17O	5	5	0,00000	 Ka hoy ny mpanjaka: Aoka hantsoina miaraka amin'izay Amanà, mba hanao izay nolazain'i Estera. Ka dia nankany amin'ny fanasana namboarin'i Estera ny mpanjaka mbamin'i Amanà.	
17O	5	6	0,00000	 Teo am-pisotroan-divay, hoy ny mpanjaka tamin'i Estera: Inona no angatahinao? Fa homena anao izany. Inona no irinao? Fa ho azonao, na dia ny an-tsasaky ny fanjakana aza. 	
17O	5	7	0,00000	 Hoy ny navalin'i Estera: Izao no angatahiko sy iriko: 	
17O	5	8	0,00000	 Raha nahita fitia eo imason'ny mpanjaka aho, ka sitraky ny mpanjaka ny hanome izay angatahiko, sy hanatanteraka izay iriko, aoka ny mpanjaka ho tonga ao amin'ny fanasana hamboariko ho azy, miaraka amin'i Amanà, dia hamaly ny fanontanian'ny mpanjaka rahampitso. 	
17O	5	9	0,00000	 Tamin'izany andro izany Amanà nivoaka tamin-kafaliana sy haravoam-po, kanjo nahita an'i Mardokea teo am-bavahadin'ny mpanjaka tsy nitsangana na niraika teo anatrehany, dia tezitra loatra tamin'i Mardokea izy. 	
17O	5	10	0,00000	 Nanindry fo ihany anefa Amanà, ka lasa nody tany aminy. Rahefa izany dia nampanalain'i Amanà ny sakaizany sy Zaresa vadiny, 	
17O	5	11	0,00000	 dia nolazainy tamin'ireo ny hahavon'ny hareny, ny hamaroan'ny zanany, ny fiambonian'ny voninahitra nomen'ny mpanjaka azy, fa nasandrany ho ambony noho ny andriandahy amam-panompony izy, 	
17O	5	12	0,00000	 ary izaho irery aza, hoy izy indray, no noraisin'i Estera mpanjakavavy hiaraka amin'ny mpanjaka tao amin'ny fanasana namboariny, sady mbola nasaina indray koa aza aho hiaraka amin'ny mpanjaka any aminy rahampitso. 	
17O	5	13	0,00000	 Kanefa tsy mahafa-po ahy izany rehetra izany, raha mbola hitako koa Mardokea, ilay Jody, mipetraka eo am-bavahadin'ny mpanjaka. 	
17O	5	14	0,00000	 Ka hoy Zaresa vadiny, sy ireto sakaizany rehetra: Aoka hanamboarana hazo dimampolo hakiho ny hahavony, ary rahampitso maraina dia hangatahinao amin'ny mpanjaka hahantona eo Mardokea; hianao kosa handeha an-kafaliana ho any amin'ny fanasana miaraka amin'ny mpanjaka. Nankasitrahan'i Amanà izany hevitra izany, ka dia nampanamboatra ilay hazo izy.	
17O	6	1	0,00000	[AMANÀ VOATERY HANOME VONINAHITRA AN'I MARDOKEA] Ny alin'izay, tsy nety nahita tory ny mpanjaka, ka nasainy alaina ny bokin'ny tetiarana dia ny Tantara, dia novakina teo anatrehan'ny mpanjaka izany; 	
17O	6	2	0,00000	 ka sendra ny filazana ny nanambaran'i Mardokea ny momba an'i Bagatàna sy Taresa, ireo roa lahy eonokan'ny mpanjaka, mpiambina ny lapa, izay nitady hamono an'i Asoerosa mpanjaka. 	
17O	6	3	0,00000	 Ka hoy ny mpanjaka: Inona moa no mba mari-boninahitra amam-pisandratana efa nomena an'i Mardokea, noho izany? - Tsy mbola misy nomena azy na kely akory aza, hoy ny mpanompon'ny mpanjaka izay nanana anjara raharaha teo aminy. 	
17O	6	4	0,00000	 Dia hoy ny mpanjaka: Iza no ao an-kianja? - Amanà izany, efa tonga tao an-kianja ivelan'ny tranon'ny mpanjaka, hangataka amin'ny mpanjaka ny hanantonana an'i Mardokea eo amin'ilay hazo efa namboariny ho azy. 	
17O	6	5	0,00000	 Ka hoy ireto mpanompon'ny mpanjaka namaly azy: Amanà io mitoetra ao an-kianja io. Dia hoy ny mpanjaka: Aoka hiditra izy.	
17O	6	6	0,00000	 Nony niditra Amanà, dia hoy ny mpanjaka taminy: Inona no tokony hatao amin'izay olona tian'ny mpanjaka homem-boninahitra? Ary hoy Amanà anakampo: Iza indray moa no ho tian'ny mpanjaka homem-boninahitra eo, afa-tsy izaho.	
17O	6	7	0,00000	 Ka dia hoy Amanà tamin'ny mpanjaka: Ny hatao amin'ny olona tian'ny mpanjaka homem-boninahitra,	
17O	6	8	0,00000	 dia tokony halaina ny akanjo fiandrianana efa niakanjoan'ny mpanjaka, ary asiana satro-boninahitra fiandrianana ny lohany,	
17O	6	9	0,00000	 dia atolotra ny iray amin'ireo lehiben'ny mpanjaka ambony izany fitafiana sy soavaly izany, dia hampiankanjoana an'izay olona tian'ny mpanjaka homem-boninahitra, sy hitondrana azy mitaingin-tsoavaly mamaky ny kianjan'ny tanàna, ary hiantsoany eo alohany hoe: Toy izao no atao amin'izay olona tian'ny mpanjaka homem-boninahitra!	
17O	6	10	0,00000	 Dia hoy ny mpanjaka tamin'i Amanà: Alaonao faingana ary ny fitafiana sy ny soavaly araka ny voalazanao, ka ataovy izany amin'i Mardokea ilay Jody, mipetraka ao am-bavahadin'ny mpanjaka, aza asiana latsaka izay rehetra voalazanao.	
17O	6	11	0,00000	 Koa nalain'i Amanà ny akanjo sy ny soavaly dia nampiakanjo an'i Mardokea izy, sy nitondra azy mitaingin-tsoavaly mamaky ny kianjan'ny tanàna, ary niantso teo alohany hoe: Toy izao no atao amin'ny olona tian'ny mpanjaka homem-boninahitra.	
17O	6	12	0,00000	 Dia niverina nankeo am-bavahadin'ny mpanjaka Mardokea; ary Amanà dia nody faingana nankany aminy, niferin'aina, nisaron-doha,	
17O	6	13	0,00000	 nitantara izay rehetra nanjo azy tamin'i Zaresa vadiny sy ireo sakaizany rehetra. Ary hoy ny olon-kendriny sy Zaresa vadiny taminy: Raha avy amin'ny taranaky ny Jody Mardokea, izay efa niantomboka nahalavo anao teo anatrehany sahady, dia tsy ho azonao asiana na inona na inona, fa hianao mihitsy no ho lavo eo anatrehany.	
17O	6	14	0,00000	 Mbola miteny aminy eo izy ireo dia indreo tonga ny eonokan'ny mpanjaka, ka nitondra faingana an'i Amanà ho any amin'ny fanasana namboarin'i Estera.	
17O	7	1	0,00000	[TEO AMIN'NY FANASANA, NOTONDROIN'I ESTERA HO MPAMADIKA AMANÀ, KA NALEFA HOVONOINA TEO NO HO TEO] Dia nankao amin'ny fanasan'i Estera ny mpanjaka sy Amanà.	
17O	7	2	0,00000	 Tamin'io andro faharoa io, dia hoy indray ny mpanjaka tamin'i Estera tamin'ny fanasan'ny divay: Inona no angatahinao, ry Estera, mpanjakavavy? Fa homena anao izany. Inona no irinao? Fa na dia ny antsasaky ny fanjakana aza, dia ho azonao. 	
17O	7	3	0,00000	 Ka hoy ny navalin'ny mpanjakavavy, Estera: Raha nahita fitia eo imasonao aho, ry mpanjaka ô, ka sitraky ny mpanjaka izany, dia omeo ahy ny aiko, fa izany no angatahiko, sy ny an'ny fireneko, fa izany no iriko. 	
17O	7	4	0,00000	 Fa namidy izahay, dia izaho sy ny fireneko, mba haringana, hovonoina, hofoanana. Raha namidy ho andevo sy mpanompo fotsiny izahay dia hangina ihany, fa izao, tsy hahonitra izay faty antoky ny mpanjaka akory ilay mpampahory. 	
17O	7	5	0,00000	 Dia niteny Asoerosa, mpanjaka, nanao tamin'i Estera mpanjakavavy hoe: Iza moa izany, ary aiza loatra no misy izay olona asesiky ny fony hanao izany? 	
17O	7	6	0,00000	 Ka hoy ny navalin'i Estera: Ny mpampahory, ny rafilahy, dia Amanà io ratsy fanahy io. Raiki-tahotra teo anatrehan'ny mpanjaka sy ny mpanjakavavy Amanà. 	
17O	7	7	0,00000	 Tezitra loatra ny mpanjaka, ka nitsangana niala teo amin'ny fanasan'ny divay ho ao amin'ny zaridainan'ny lapa, fa Amanà kosa nijanona hangataka ny ainy amin'i Estera mpanjakavavy, satria hitany marina fa raha ny amin'ny mpanjaka, dia ny fahaverezany no raikitra. 	
17O	7	8	0,00000	 Nony niverina avy any amin'ny zaridainan'ny lapa, ho ao an-trano fanasan'ny divay ny mpanjaka, indro Amanà niankohoka teo am-parafara nisy an'i Estera, ka hoy ny mpanjaka: Andray! dia sahy misavika ny mpanjakavavy eto an-tranoko, ato an-dapa ve, ilay ity e? Vantany vao naloaky ny vavan'ny mpanjaka izany teny izany, dia nisy nanarona ny tavan'i Amanà. 	
17O	7	9	0,00000	 Ary Harbona, anankiray tamin'ny eonoka, nilaza teo anatrehan'ny mpanjaka hoe: Ao an-tranon'i Amanà izao, dia efa mitsangana ilay hazo, dimampolo hakiho ny hahavony, namboarin'i Amanà ho an'i Mardokea, ilay niteny nahasoa ny mpanjaka. Dia hoy ny mpanjaka: Amanà no ahantony amin'izany! 	
17O	7	10	0,00000	 Ka dia nahanton'ny olona tamin'ilay hazo namboariny ho an'i Mardokea Amanà. Ary nionona ny hatezeran'ny mpanjaka.	
17O	8	1	0,00000	[FANANDRATANA AN'I MARDOKEA - FANAFAHANA NY JODY] Androtrizay ihany, dia natolotr'i Asoerosa mpanjaka an'i Estera ny tranon'i Amanà, ilay fahavalon'ny Jody, ary niseho teo anatrehan'ny mpanjaka Mardokea, fa efa nampahafantarin'i Estera izay fihavanany aminy.	
17O	8	2	0,00000	 Koa nesorin'ny mpanjaka ny peratra izay efa nalainy tamin'i Amanà, dia nomeny an'i Mardokea, ary Estera nanendry an'i Mardokea hanapaka ny tranon'i Amanà.	
17O	8	3	0,00000	 Rahefa afaka izany, niteny teo anatrehan'ny mpanjaka indray Estera; niantoraka teo an-tongony izy, nihanta taminy tamin-dranomaso, mba hanafoana ny hasomparan'i Amanà, avy amin'ny tanin'i Agaga, sy ny hevitra nataony hamelezana ny Jody.	
17O	8	4	0,00000	 Notoloran'ny mpanjaka ny tehim-bolamena Estera, dia nitsangana sy nijoro teo anatrehan'ny mpanjaka.	
17O	8	5	0,00000	 Raha sitraky ny mpanjaka, hoy izy, raha nahita fitia eo anatrehany aho, raha ataon'ny mpanjaka ho mety izao, ary raha mahita sitraka eo imasony aho, aoka hanoratra hanafoanana ireny taratasy noforonin'i Amanà zanak'i Amadata, avy amin'ny tanin'i Agaga, sy nosoratany hampandringana ny Jody any amin'ny faritanin'ny mpanjaka rehetra.	
17O	8	6	0,00000	 Fa hataoko ahoana no fijery ny loza hanjo ny fireneko ary hataoko ahoana no fijery ny fandringanana ny iray razana amiko?	
17O	8	7	0,00000	 Ka hoy Asoerosa mpanjaka tamin'i Estera mpanjakavavy, sy tamin'i Mardokea Jody: Indro, ny tranon'i Amanà efa nomeko an'i Estera mpanjakavavy, sy tamin'i Mardokea Jody: Indro, ny tranon'i Amanà efa nomeko an'i Estera, ary izy efa nahantona tamin'ny hazo fa naninji-tànana hamely ny Jody.	
17O	8	8	0,00000	 Koa manorata hianareo, amin'ny anaran'ny mpanjaka, araka izay sitrakareo, hamonjy ny Jody, dia tombohy amin'ny peratry ny mpanjaka, fa tsy azo foanana rahefa taratasy nosoratana tamin'ny anaran'ny mpanjaka, sy notombohina tamin'ny peratry ny mpanjaka.	
17O	8	9	0,00000	 Koa nantsoina tamin'izany ny mpanoratry ny mpanjaka, dia tamin'ny andro fahatelo amby roapolon'ny volana fahatelo, izay volana Sivana, dia nosoratana izay rehetra nodidian'i Mardokea ho an'ny Jody, ny solom-panjaka, ny governora, ny lehiben'ny faritany, dia ny faritany fito amby roapolo amby zato, hatrany India ka hatrany Etiopia, natao araky ny soratry ny isam-paritany sy ny fitenin'ny isam-pirenena, ary ny ho an'ny Jody araka ny sorany sy araka ny fiteniny.	
17O	8	10	0,00000	 Ny taratasy dia nosoratana tamin'ny anaran'ny mpanjaka sy notombohina tamin'ny peratry ny mpanjaka. Ny taratasy dia nampitondraina ny tsimandoa an-tsoavaly, mitaingin-tsoavalim-panjakana faingam-pandeha avy amin'ny fiompian-tsoavalin'ny mpanjaka. 	
17O	8	11	0,00000	 Amin'izany taratasy izany, ny mpanjaka nanome làlana ny Jody hivory sy hiaro ny ainy, na aiza na aiza tanàna misy azy, ka handringana, hamono, handripaka ny miaramila mbamin'ny vady aman-janany amin'ny isam-pirenena amam-paritany, izay hitsangana hamely azy; ary handroba ny fananany; 	
17O	8	12	0,00000	 dia ny hanao izany amin'ny indray andro monja, eran'ny faritanin'i Asoerosa mpanjaka rehetra, dia amin'ny andro fahatelo ambin'ny folon'ny volana faharoa ambin'ny folo, izay volana Adara. (Jereo ny teny ao amin'ny didy ao amin'ny toko XVI, 1-24.) 	
17O	8	13	0,00000	 Ny kopia anankiray amin'ny didy izay tsy maintsy havoaka ho lalàna amin'ny isam-paritany dia nalefa misokatra ho an'ny foko rehetra, mba ho voaomana amin'izany andro izany hamaly ny fahavalony ny Jody. 	
17O	8	14	0,00000	 Dia nandeha faingana ny tsimandoa, nitaingina ny soavalim-panjakana, araka ny didin'ny mpanjaka. - Ary nantsoina tao Sosa renivohitra koa ny didy. 	
17O	8	15	0,00000	 Nivoaka avy ao amin'ny mpanjaka Mardokea, niakanjo akanjo fiandrianana manga sy fotsy, nisatroka satro-boninahitra volamena lehibe, nanao kapaoty rongony fotsy madinika sy jaky; ary naneho ny hafaliany tamin'ny hobin-karavoana ny tanàna Sosa. 	
17O	8	16	0,00000	 Ny Jody tamin'izany tsy nahalala afa-tsy hasambarana aman-kafaliana, sy firavoravoana amam-boninahitra. 	
17O	8	17	0,00000	 Tany amin'ny isam-paritany sy isan-tanàna nahatongavan'ny teny aman-didin'ny mpanjaka, dia hafaliana amam-piravoravoana, fety amam-panasana, no an'ny Jody. Ary maro ny olona tamin'ny vahoakan'ny tany nilatsaka ho Jody fa nahazo azy ny tahotra ny Jody.	
17O	9	1	0,00000	[TAMIN'NY ANDRO VOATENDRY HANDRINGANANA NY JODY NO NANDRESENY NY FAHAVALONY - NY NAMONOANA IREO ZANAK'I AMANÀ FOLO LAHY - NY FETIN'NY PORIMA] Tamin'ny volana faharoa ambin'ny folo, izay volana Adara, tamin'ny andro fahatelo ambin'ny folon'ny volana izay hanatanterahana ny didin'ny mpanjaka sy ny teniny, dia andro nantenain'ny fahavalon'ny Jody handresena, kanjo nivadika ny rasa, ka ny Jody indray no naharesy ny fahavalony. 	
17O	9	2	0,00000	 Nivory tao an-tanànany avy ny Jody eran'ny faritanin'i Asoerosa mpanjaka, hamely an'izay nitady haharesy azy, ary tsy nisy olona nahatohitra azy ireo, fa efa nahazo ny foko rehetra hatraiza hatraiza ny tahotra azy. 	
17O	9	3	0,00000	 Nanampy ny Jody koa ny lehiben'ny faritany rehetra, ny solom-panjaka, ny governora, mbamin'ny mpanao raharahan'ny mpanjaka, fa nanindry azy ny tahotra an'i Mardokea. 	
17O	9	4	0,00000	 Satria Mardokea dia nanam-pahefana tao an-tranon'ny mpanjaka, ary niely laza eran'ny faritany rehetra, fa nandroso nihanalaza hatrany hatrany io lehilahy io, dia Mardokea. 	
17O	9	5	0,00000	 Koa nasian'ny Jody tamin'ny sabatra avokoa ny fahavalony, ka vonoana amam-pandringanana moa izany! Nanao izay sitrany tamin'izay nankahala azy izy ireo.	
17O	9	6	0,00000	 Tao Sosa renivohitra, dia nisy diman-jato lahy no matin'ny Jody sy naringany. 	
17O	9	7	0,00000	 Novonoiny koa Farsadatà, Delfòna, Esfatà, 	
17O	9	8	0,00000	 Foratà, Adabia, Aridatà, Fermestà, 	
17O	9	9	0,00000	 Arisaì, Aridaì, ary Jezatà, 	
17O	9	10	0,00000	 dia izy folo lahy, zanak'i Amanà, zanak'i Amadatà, ilay fahavalon'ny Jody. Nefa tsy mba naninji-tànana nandroba izy.	
17O	9	11	0,00000	 Ren'ny mpanjaka androtrizay ihany, ny isan'ny voavono tao Sosa, renivohitra.	
17O	9	12	0,00000	 Ka hoy ny mpanjaka tamin'i Estera, mpanjakavavy: Teto Sosa, renivohitra, efa nahafaty sy naharingana diman-jato lahy, sy ny zanak'i Amanà folo lahy, ny Jody, ka ho toy inona no nataony amin'ny faritanin'ny mpanjaka sisa? Inona no angatahinao? fa homena anao izany. Inona no irinao? fa ho tanteraka. 	
17O	9	13	0,00000	 Dia hoy Estera: Raha sitraky ny mpanjaka, aoka homen-dàlana ny Jody eto Sosa hanao rahampitso koa indray araka ny didy androany, ary aoka hahantona amin'ny hazo izy folo lahy zanak'i Amàna. 	
17O	9	14	0,00000	 Nasain'ny mpanjaka natao izany, ka navoaka tao Sosa ny didy. Dia nahantona izy folo lahy zanak'i Amàna, 	
17O	9	15	0,00000	 ary nivory indray ny Jody tao Sosa tamin'ny andro fahefatra ambin'ny folon'ny volana Adara, sy namono olona telon-jato lahy tao Sosa; nefa tsy mba naninji-tànana nandroba izy. 	
17O	9	16	0,00000	 Ny Jody sisa tany amin'ny faritanin'ny mpanjaka koa nivory mba hiarovany ny ainy, ka hamelan'ny fahavalony azy mandry fehizay: nahafatesany dimy arivo sy fito alina ireo nankahala azy. Fa tsy naninji-tànana nandroba izy. 	
17O	9	17	0,00000	 Tamin'ny fahatelo ambin'ny folon'ny volana Adara izany. Ka ny andro fahefatra ambin'ny folon'io volana io, dia nijanonan'ny Jody ka nataony andro fanasana sy firavoravoana. 	
17O	9	18	0,00000	 Ny Jody tany Sosa kosa dia nivory tamin'ny andro fahatelo ambin'ny folo sy fahefatra ambin'ny folo, ary tamin'ny fahadimy ambin'ny folo dia nitsahatra, ka nataony andro fanasana sy firavoravoana io. 	
17O	9	19	0,00000	 Noho izany, ny Jody tany ambanivohitra, nitoetra tamin'ny tanàna tsy mimanda, dia ny andro fahefatra ambin'ny folon'ny volana Adara no ataony andro firavoravoana, fanasana, ary fety fifanaterana anjara hanina.	
17O	9	20	0,00000	 Nosoratan'i Mardokea izany zavatra izany, ary nandefa taratasy izy, ho any amin'ny Jody eran'ny faritanin'i Asoerosa mpanjaka, na ny akaiky na ny lavitra, 	
17O	9	21	0,00000	 nandidy azy ireo hankalaza isan-taona, ny andro fahefatra ambin'ny folo sy fahadimy ambin'ny folon'ny volana Adara, 	
17O	9	22	0,00000	 ho andro nahazoany fahafahana tamin'ny fahavalony, mba hiadanany, sady volana nampody ny alahelony ho fifaliana, sy ny fisaonany ho andro fety, ka tsy maintsy atao andro fanasana sy firavoravoana ireo andro ireo, fifanaterana anjara hanina sy anomezan-javatra ny mahantra.	
17O	9	23	0,00000	 Ka dia natsangan'ny Jody ho fanao izany, izay efa natombony natao sy nanoratan'i Mardokea taminy. 	
17O	9	24	0,00000	 Fa Amanà zanak'i Amadata, avy amin'ny tanin'i Agaga, favalon'ny Jody rehetra, dia efa nanao hevitra hamely ny Jody handringanana azy ireo, ka nanao Pora izany hoe loka, mba handringanany sy handravany azy. 	
17O	9	25	0,00000	 Fa niseho teo anatrehan'ny mpanjaka Estera, ka nandidy an-tsoratra ny mpanjaka hampitsingerina ho eo an-dohan'i Amanà, ny hevitra ratsy nokasainy hafitsoka ny Jody, ka nahantona tamin'ny hazo izy sy ireo zanany. 	
17O	9	26	0,00000	 Dia izany no iantsoana ireo andro ireo hoe Porima avy amin'ny anarana hoe Pora. Noho izany, araka ny teny rehetra ao amin'izany taratasy izany, sy araka izay efa hitan'ny tenany sy izay nanjo azy ireo, 	
17O	9	27	0,00000	 ny Jody dia nanangana sy nandraikitra ho fomba tsy azo ovana, ho an'ny tenany aman-taranany mbamin'izay rehetra miray aminy, ny mankalaza isan-taona ireo andro roa ireo, araka ny fomba voadidy sy amin'ny fotoana voatendry. 	
17O	9	28	0,00000	 Tsy maintsy tsarovana sy ankalazaina ireo andro ireo amin'ny taranaka mifandimby rehetra, isam-pianakaviana, isam-paritany, ary isan-tanàna, ka tsy tokony ho foanana eo amin'ny Jody na oviana na oviana ireo andron'ny Porima ireo, na hitsahatra ny fahatsiarovana azy, amin'ny taranany. 	
17O	9	29	0,00000	 Nanoratra fanindroany indray Estera mpanjakavavy, zanak'i Abihaila, sy Mardokea Jody, sady teny mamporisika mafy tokoa no nataony mba hanamafy ilay taratasy momba ny Porima. 	
17O	9	30	0,00000	 Ny Jody rehetra amin'ny faritanin'ny fanjakan'i Asoerosa fito amby roapolo amby zato, nandefasana taratasy: teny fiadanana, sy fahamarinana, 	
17O	9	31	0,00000	 haharetana manao ny andron'ny Porima amin'ny fotoana voatendry araka ny efa nanendren'i Mardokea Jody, sy Estera mpanjakavavy, an'izany ho azy ireo, sy araka ny nanendren'i Mardokea Jody, sy Estera mpanjakavavy, an'izany ho azy ireo, sy araka ny nanendreny izany, ho an'ny tenany aman-taranany, mbamin'ny fifadian-kanina amam-pitarainana momba azy. 	
17O	9	32	0,00000	 Ka dia nandraikitra ny fitandremana ny Porima ny didin'i Estera ary nosoratana tamin'ny boky izany.	
17O	10	1	0,00000	[NY FAHEFAN'I ASOEROSA - NY LAZAN'I MARDOKEA - HITAN'I MARDOKEA FA TANTERAKA IZAY NOFINY IZAY] Ary Asoerosa mpanjaka nampandoa hetra ny tany be sy ny nosy eo amin'ny ranomasina. 	
17O	10	2	0,00000	 Moa tsy voasoratra ao amin'ny bokin'ny Tantaran'ny mpanjakan'i Media sy Persa avokoa va ny zavatra momba ny fahefany sy ny herim-po nataony, ary ny andinidininy momba ny fahalehibeazana nanandratan'izy mpanjaka an'i Mardokea. 	
17O	10	3	0,00000	 Fa ny Jody Mardokea dia filohan'ny mpandraharahan'i Asoerosa mpanjaka, malaza teo amin'ny Jody, mamin'ny rahalahiny be dia be, nitady izay hahasoa ny fireneny, ary niteny ny amin'izay hahasambatra ny iray razana aminy rehetra. (Tapitra eo ny boky amin'ny teny hebrio. Tapatapany fanampy hita amin'ny dikan'ny Soratra Masina amin'ny teny Greka) 	
17O	10	4	0,00000	 Dia hoy Mardokea: Andriamanitra no nanao izany zavatra rehetra izany! 	
17O	10	5	0,00000	 Tsaroako tokoa ny nanofisako ny amin'izany ka tsy misy tsy tanteraka ny andinidininy, na dia iray aza: 	
17O	10	6	0,00000	 Ny loharano kely nanjary ony, ny fahazavana niseho, ny masoandro, ary ny rano be: Ny ony, dia Estera, izay nalain'ny mpanjaka ho vady, sy nataony mpanjakavavy. 	
17O	10	7	0,00000	 Ny dragona roa, dia izaho sy Amanà. 	
17O	10	8	0,00000	 Ny firenena, dia ireo izay nivory hanafoana ny anaran'ny Jody: 	
17O	10	9	0,00000	 ary ny fireneko dia Israely, izay nitaraina tamin'Andriamanitra ka voavonjy. Tamin'izany ny Tompo namonjy antsika, sy nanafaka antsika tamin'izany loza rehetra izany; nanao famantarana amam-pahagagana lehibe, tsy mba hita teo amin'ny firenena, Andriamanitra. 	
17O	10	10	0,00000	 Hahatanterahan'izany no nandaharany anjara roa, ny iray ho an'ny vahoakan'Andriamanitra, ary ny iray ho an'ny firenena rehetra. 	
17O	10	11	0,00000	 Izany anjara roa izany dia tonga tamin'ny ora sy fotoana ary andron'ny fitsarana, eo anatrehan'Andriamanitra, ho an'ny firenena rehetra. 	
17O	10	12	0,00000	 Dia nahatsiaro ny vahoakany Andriamanitra sy nanao fitsarana ho an'ny lovany. 	
17O	10	13	0,00000	 Ka ireo andron'ny volana Adara ireo, ny fahefatra ambin'ny folo sy fahadimy ambin'ny folon'izany volana izany, dia hankalazain'izy ireo am-pivoriana amin-kafaliana sy firavoravoana eo anatrehan'Andriamanitra, amin'ny taranaka hatrany hatrany, eo amin'Israely vahoakany.	
17O	11	1	0,00000	[NOFIN'I MARDOKEA] Tamin'ny taona fahefatra nanjakan'i Ptolemea sy Kleopatra, Dositea izay nilaza azy ho mpisorona, avy amin'ny taranak'i Levì, sy Ptolemea zanany, dia nitondra izany taratasy momba ny Frorai izany, izay lazain'izy ireo ho tena marina sy nadikan'i Lisimaka, zanak'i Ptolemea ao Jerosalema.	
17O	11	2	0,00000	 Tamin'ny taona faharoa nanjakan'i Asoerosa mpanjaka lehibe, andro voalohan'ny volana Nisàna, dia nanonofy Mardokea, zanak'i Jaira, zanak'i Semeì, zanak'i Sisa, avy amin'ny firenen'i Benjamina.	
17O	11	3	0,00000	 Izy io dia Jody, nipetraka tao an-tanànan'i Sosa, lehilahy malaza anisan'izay ao an-dapan'ny mpanjaka.	
17O	11	4	0,00000	 Isan'ny babo nentin'i Nabokodonosora mpanjakan'i Babilona, avy any Jerosalema, niaraka tamin'i Jekoniasa, mpanjakan'i Jodà izy.	
17O	11	5	0,00000	 Izao no nofiny: Tampoka, injay nisy feo, tabataba be aman-kotrobaratra, ary nihorohoro sy nikorontana ny tany. 	
17O	11	6	0,00000	 Tampoka indray, nisy dragona roa lehibe nandroso samy vonon-kiady. 	
17O	11	7	0,00000	 Nandefa feo mafy izy ireo, ka tamin'ny feony, dia nivonon-kiady ny firenena rehetra, hamely ny vahoakan'ny olo-marina. 	
17O	11	8	0,00000	 Tampoka indray, nisy andro maizina sy aizim-pito, nisy horohoro aman-tebiteby, sy fahoriana amam-pivadiham-po teto ambonin'ny tany. 	
17O	11	9	0,00000	 Natahotra ny hozoin'ny loza mafy indrindra ny vahoakan'ny olo-marina manontolo ka velom-panahiana sy nioman-ko faty. 	
17O	11	10	0,00000	 Nitaraina tamin'Andriamanitra izy ireo, ary tamin'ny fitarainany, dia nisy toa loharano kely, nivoahan'ony lehibe sy rano be. 	
17O	11	11	0,00000	 Dia namirapiratra ny hazavana sy ny masoandro, ka tafasandratra ireo tanatin'ny fahasimbana, ka nandrapaka ireo tanatin'ny voninahitra. 	
17O	11	12	0,00000	 Nony avy nahita izany nofy izany sy izay efa nokasain'Andriamanitra hatao Mardokea, dia nifoha sy nitana izany tao an-tsainy, ary nanao izay tratry ny ainy, mandra-pahalin'ny andro, hahalala izay hevitr'izany.	
17O	12	1	0,00000	[MARDOKEA MANAMBARA AMIN'I ASOEROSA NY TETI-DRATSIN'NY EONOKA ROA LAHY HAMONO AZY] Rahefa izany, nitoetra teo an-dapa Mardokea, niaraka tamin'i Begatana sy Taresa; samy eonokan'ny mpanjaka sy mpiambina ny vavahadin-dapa izy roa lahy. 	
17O	12	2	0,00000	 Nony hitan'i Mardokea ny hevitr'izy ireo sy takany ny fikasany, fantany fa nikasa hamono an'i Asoerosa mpanjaka izy ireo, ka nandefa filazana izany tamin'ny mpanjaka izy. 	
17O	12	3	0,00000	 Dia nasainy nampijaliana izy roa lahy eonoka, hilazany ny marina, ary noho ny fieken'ireo dia nalefany hovonoina izy. 	
17O	12	4	0,00000	 Nasain'ny mpanjaka nosoratana tao amin'ny boky Tantara izany zavatra izany, ary nalatsak'i Mardokea an-tsoratra koa ny fahatsiarovana azy. 	
17O	12	5	0,00000	 Ny mpanjaka nanapaka fa hanao raharaha ao an-dapa izy sy nanolotra fanomezana ho azy noho ny fiampangany. 	
17O	12	6	0,00000	 Fa Amanà kosa, ilay zanak'i Amadata, avy any Agaga, dia nahazo voninahitra lehibe ao amin'ny mpanjaka, ka nitady hamono an'i Mardokea mbamin'ny fireneny, noho ny amin'izy roa lahy eonokan'ny mpanjaka.	
17O	13	1	0,00000	[DIDIN'I ASOEROSA NAMPANDRINGANA NY JODY - VAVAK'I MARDOKEA] Asoerosa mpanjaka lehibe, amin'ny solom-panjaka sy ny governoran'ny faritany fito amby roapolo amby zato, hatrany India ka hatrany Etiopia, eo ambany fahefany, mandefa izao manaraka izao: 	
17O	13	2	0,00000	 Na dia manapaka firenena maro indrindra aza aho, sy efa nampanaiky an'izao tontolo izao, tsy manampatra ny fahefako mba hirehareha amin'izany no tiako, fa ny mampahazo fandriam-pahalemana ny vahoakako, mandritra ny andro iainany, amin'ny fanapahana malefaka sy mora, mampandry fahizay ny fanjakako sy manao tsara toky azy hatrany amin'izay fara sisiny indrindra, ary mampirobona ny fiadanana mamin'ny olombelona rehetra. 	
17O	13	3	0,00000	 Ka dia nanontaniako tamin'ireo mpanolo-tsaina ahy, izay azo atao hahatanteraka izany zava-kendreko izany; ary ny iray tamin'izy ireo atao hoe Amanà, izay be fahendrena indrindra eto aminay, sady efa malaza noho ny fahafoizan-tenany tsy mety miova sy ny firaiketam-pony aminay tsy mahay mivadika, ary mahazo ny laharana faharoa amin'ny fanjakana. 	
17O	13	4	0,00000	 dia nampahalala ahy fa misy vahoaka izay ratsy hevitra, tafaharo amin'ny foko rehetra eto ambonin'ny tany, mifanohitra amin'ny vahoaka rehetra noho ny lalàny maniratsira lalandava ny didin'ny mpanjaka, any ka misakana ny hisian'ny fifanarahana lavorary eto amin'ny fanjakana entiko. 	
17O	13	5	0,00000	 Nony hitako fa io vahoaka iray monja io, izay mifanohitra lalandava amin'izay mety ho olombelona, sy misaraka amin'izy ireo, noho ny lalàny hafahafa, ary tsy tia akory izay mahasoa ahy sy manao izay faran'izay ratsy indrindra ka misakana ny fandrosoan'ny fanjakana, 	
17O	13	6	0,00000	 dia nandidy aho, fa izy ireo, izay voatondro ao amin'ny taratasin'i Amàna, ilay lohan'ny raharaha sy hajaina hoatra ny faharoan-draiko, dia haringan'ny sabatry ny fahavalony avokoa mbamin'ny vadiny aman-janany, tsy hasiana miangana, tsy hananana antra na indrafo, amin'ny fahefatra ambin'ny folon'ny volana faharoa ambin'ny folo, izay volana Adara, amin'ity taona ity; 	
17O	13	7	0,00000	 mba ho indray midina any ambanin'ny tany, amin'ny famonoana azy ho faty amin'ny andro iray ihany, ireo olona mpanohitra hatry ny fahataloha ka mandrak'ankehitriny ireo, ka ny raharahantsika amin'ny andro manaraka dia hody amin'ny fandrosoana sy amin'ny fiadanana lavorary. (Vakiana manarakaraka ny toko IV, 17) 	
17O	13	8	0,00000	 Ary Mardokea nivavaka tamin'ny Tompo, tamim-pahatsiarovana ny asa rehetra nataony, 	
17O	13	9	0,00000	 ka nanao hoe: Tompo o, Tompo o, Mpanjaka mahefa ny zavatra rehetra hianao, fa eo ambany fahefanao avokoa ny zavatra rehetra, ary tsy misy olona mahasakana anao, raha nikasa ny hamonjy an'Israely hianao. 	
17O	13	10	0,00000	 Hianao no nanao ny lanitra sy ny tany, mbamin'ny zava-mahagaga rehetra eo ambanin'ny lanitra. 	
17O	13	11	0,00000	 Hianao no Tompon'ny zavatra rehetra ary tsy misy mahatohitra anao, hianao Tompo. 	
17O	13	12	0,00000	 Mahalala ny zavatra rehetra hianao; ka fantatrao fa tsy mba nentin-drehareha na avonavona, na fitsiriritam-boninahitra kely akory, no tsy mba niankohofako teo anatrehan'i Amanà, mpiavonavona; 	
17O	13	13	0,00000	 satria vonon-kanoroka ny dian-tongony aza aho, ho famonjena an'Israely. 	
17O	13	14	0,00000	 Fa ny nanaovako izany, dia ny mba tsy hanaovako ny voninahitr'olombelona ho ambony noho ny voninahitra tsy maintsy omena ny Andriamanitro, ka dia tsy hiankohoka eo anatrehan'ny hafa aho, afa-tsy hianao, Tompo, ary tsy mba fiavonavonana no hanaovako izany. 	
17O	13	15	0,00000	 Koa ankehitriny, ry Tompo Andriamanitro sy Mpanjakako, Andriamanitr'i Abrahama, mamindrà fo amin'ny vahoakanao, fa manopy maso anay ny fahavalonay hamono anay, sy handringana ny lovanao faharazana. 	
17O	13	16	0,00000	 Aza atao tsinontsinona ny anjaranao, navotanao avy any amin'ny tany Ejipta. 	
17O	13	17	0,00000	 Henoy ny fivavahako! Hasoavy ny zara lovanao, ovay ho fifaliana ny fisaonanay, mba ho velon'aina, ka hankalaza ny anaranao izahay, ry Tompo; ary aza manakombona ny vavan'ireo midera anao.	
17O	13	18	0,00000	 Israely rehetra koa, samy nitaraina tamin'ny Tompo araka izay tratry ny heriny avokoa, fa efa mananontanona eo imasony ny fahafatesana.	
17O	14	1	0,00000	[VAVAK'I ESTERA] Ny mpanjakavavy Estera koa, nahatsiaro tena ho efa eo am-bavalozan'ny fahafatesana, ka niantso vonjy tamin'ny Tompo.	
17O	14	2	0,00000	 Napetrany ny akanjony kanto indrindra; fitafiam-pahoriana amam-pisaonana no nataony: nohosenany vovoka aman-davenona ny lohany, ho solon'ny zava-manitra sarobidy fanaony; nampijaliany mafy ny tenany, nombotany ny volony ka nataony tototra izany avokoa izao toerana fiaranany amin'ny fifaliana rehetra izao.	
17O	14	3	0,00000	 Dia nanao izao vavaka izao tamin'ny Tompo Andriamanitr'Israely izy: Ry Tompo izay hany Mpanjakanay, vonjeo amin'izao fahaporitako izao aho, izay tsy manam-bonjy afa-tsy hianao,	
17O	14	4	0,00000	 fa ny loza manambana ahy ity, toa voatsapan'ny tanako sahady. 	
17O	14	5	0,00000	 Efa reko fahazaza, tao amin'ny fokon'ikaky, fa hianao, ry Tompo, efa nifidy an'Israely tamin'ny firenena rehetra, sy nifidy ny razanay, tamin'ireo iray razana aminy rehetra, ho lovanao mandrakizay, ary efa notanterahinao hanasoavana azy avokoa ny fampanantenanao rehetra. 	
17O	14	6	0,00000	 Saingy nanota teo anatrehanao izahay, ka natolotrao ho eo an-tanan'ny fahavalonay, 	
17O	14	7	0,00000	 noho izahay nivavaka tamin'ny andriamanitr'izy ireo. Marina hianao, ry Tompo!	
17O	14	8	0,00000	 Ankehitriny anefa, tsy afa-pon'ny manandevo anay amin'ny fanompoana mangidy izy ireo, fa efa nametraka ny tànany teo an-tanan'ireo sampiny indray,	
17O	14	9	0,00000	 nianianany ny hanafoana ny didy naloaky ny vavanao, handringana ny lovanao, hanakombona ny vavan'izay midera anao, ary hamono ny voninahitry ny tempolinao sy ny otelinao,	
17O	14	10	0,00000	 mba hisokafan'ny vavan'ny firenena hidera ny herin'ny sampy sy hankalaza mpanjaka nofo aman-dra mandrakizay.	
17O	14	11	0,00000	 Aza atolotrao an'ireo izay tsinontsinona ny tehim-panjakanao, ry Tompo, mba tsy hihomehezan'izy ireo amin'ny faharavanay, fa atsingereno amin'izy ireo ny hevitra nokasainy, ary mamaiza ho fananarana ny hafa an'ilay nisafoaka voalohany taminay.	
17O	14	12	0,00000	 Tsarovinao izahay, ry Tompo, ataovy manehoneho laza hianao amin'izao andron'ny fahorianay izao, ary omeo hery aho, ry Mpanjakan'ny andriamanitra sy Mpanapaka ny fahefana rehetra!	
17O	14	13	0,00000	 Asio teny malina ao am-bavako, eo anatrehan'ilay liona, ary ovao ny fony hankahala ny fahavalonay, mba hahafaty azy, dia izy mbamin'izay rehetra miray hevitra aminy.	
17O	14	14	0,00000	 Fa izahay kosa dia aoka ny tànanao hanafaka anay, ary ampio aho, amin'izao izaho irery izao, tsy manana an'iza na iza, afa-tsy hianao, ry Tompo! Hianao mahalala ny zavatra rehetra,	
17O	14	15	0,00000	 ka fantatrao fa halako ny famirapiratan'ny ratsy fanahy, ary tsy tiako mainty ny fandrian'ny tsy mifora mbamin'ny hafa firenena rehetra.	
17O	14	16	0,00000	 Fantatrao ny fahavozonana mahazo ahy, ary halako mihitsy ilay mari-pisandratako atao eo an-dohako, amin'ireo andro tsy maintsy hisehoako ho hita; halako toy ny lamba maloto izy, ka tsy mitondra azy aho, amin'ny andro ahazoako mipetraka amin'ny mangingina.	
17O	14	17	0,00000	 Tsy mbola nihinana teo amin'ny latabatr'i Amanà, na oviana na oviana, ny ankizivavinao, na nanao ho zavatra izay fanasan'ny mpanjaka, na nisotro izay divay tamin'ny fanatitra araraka.	
17O	14	18	0,00000	 Na oviana na oviana hatrizay nitondrana ahy nanketo ka mandrak'androany, tsy mba nisy fifaliana nankafizin'ny ankizivavinao, afa-tsy taminao ihany, ry Tompo Andriamanitra, Andriamanitr'i Abrahama!	
17O	14	19	0,00000	 Ry Andriamanitra mahefa noho ny hafa rehetra, henoy ny vavak'izay tsy manan-kantenaina afa-tsy hianao, afaho amin'ny tanan'ny ratsy fanahy izahay, ary esory amin'izao tebitebiko izao aho!	
17O	15	1	0,00000	[FAMPORISIHINA NATAON'I MARDOKEA TAMIN'I ESTERA] Nampitondra teny tamin'i Estera izy mba hidirany ao amin'ny mpanjaka, hanao fangatahana aminy, ho an'ny fireneny sy ny tanindrazany.	
17O	15	2	0,00000	 Tsarovy ny andron'ny fahambanianao, sy ny nameloman'ny tànako anao, fa Amanà, ilay voalohany manarakaraka ny mpanjaka, efa niteny hamely antsika mba handringanana antsika.	
17O	15	3	0,00000	 Fa hianao kosa miantsoa ny Tompo, ary mitenena amin'ny mpanjaka ho anay, vonjeo amin'ny fahafatesana izahay. Ny nisehoan'i Estera teo anatrehan'i Asoerosa. (Vakina amin'ny fiandohan'ny toko V.)	
17O	15	4	0,00000	 Tamin'ny andro fahatelo, nony tapitra ny fivavahan'i Estera, dia napetrany ny akanjo fivalozany, fa ny fihaingoam-piandrianany no niakanjoany.	
17O	15	5	0,00000	 Tao anatin'ny famirapiratan'ny haingony fatratra, nony efa niantso an'Andriamanitra ilay Tompo tokana sy Mpamonjy ny olon-drehetra izy aloha, dia nitondra azy roa vavy mpanaraka azy hiaraka aminy araky ny fomba.	
17O	15	6	0,00000	 Niankina tamin'ny anankiray izy hoatra ny ila tsy zakany ny tenany malemy;	
17O	15	7	0,00000	 ny iray kosa nanaraka avy ato aoriana, nanainga ny akanjo lavan'ity tompovaviny. 	
17O	15	8	0,00000	 Voazavan'ny hatsaran-tarehiny mamirapiratra fatratra izy, ka miramirana ny tarehiny, maha-teo ho tia ny endriny, fa ny fony kosa voagejan'ny tahotra. 	
17O	15	9	0,00000	 Nony tafahoatra ny vavahady rehetra izy, dia niseho teo anatrehan'ny mpanjaka. Asoerosa izany nipetraka teo amin'ny seza fiandrianam-panjakana, nitafy ny mari-piandrianany rehetra sy rakotra volamena amam-batosoa; nahatahotra ny toetr'endriny. 	
17O	15	10	0,00000	 Nony nitraka ny lohany mandefa tsirim-boninahitra, dia fijery nirehi-pahatezerana no natopiny, ka torana ny mpanjakavavy, nivaloarika izy, sady nirona nankany amin'ny sorok'ilay ankizivavy nandeha teo alohany. 	
17O	15	11	0,00000	 Fa novan'Andriamanitra ho halemem-panahy ny hatezeran'ny mpanjaka; velona ahiahy izy dia niantoraka avy amin'ny seza fiandrianany, nanohana an'i Estera tamin'ny sandriny, mandra-pahatsiarony tena, ary nanony ny fivadiham-pony tamin'ny teny maneho fitiavana. 	
17O	15	12	0,00000	 Fa maninona hianao, ry Estera? hoy izy taminy; anadahinao aho, matokia, 	
17O	15	13	0,00000	 tsy ho faty hianao, fa ho an'ny be sy ny maro ny didiko. 	
17O	15	14	0,00000	 Avia! Dia ningainy ny tehim-bolamena, 	
17O	15	15	0,00000	 natehiny teo amin'ny vozony, sady norohany izy, sy nataony hoe: Mitenena amiko. 	
17O	15	16	0,00000	 Ary hoy ny navaliny: Toy ny anjelin'Andriamanitra no nahitako anao, tompokolahy, nitebiteby ny foko azon'ny tahotra ny fiandriananao, 	
17O	15	17	0,00000	 fa mendrika ny higagana hianao, tompokolahy, ary mahate-ho tia ny tarehinao. 	
17O	15	18	0,00000	 Mbola miteny eo izy, dia nitambotsotra ndeha ho torana indray, 	
17O	15	19	0,00000	 ka efa kivy ratsy ny mpanjaka, ary nifamonjy namelombelona ny mpanjakavavy ireo mpanompony rehetra.	
17O	16	1	0,00000	[DIDY AVY AMIN'I ASOEROSA MAHASOA NY JODY] Asoerosa, mpanjaka lehibe, ho an'ny solom-panjaka sy ny lehiben'ny faritany fito amby roapolo amby zato, hatrany India ka hatrany Etiopia, ary ho an'izay rehetra manampo ny mahasoa ahy, Arahaba!	
17O	16	2	0,00000	 Maro ny olona izay nahazo fiamboniam-boninahitra noho ny fazavam-po lehiben'ny andriana mpanao soa azy, ka tonga mpirehareha. 	
17O	16	3	0,00000	 Tsy afa-pon'ny mikezaka hampahory ny vahoakako izy, fa noho izy tsy mahazaka ny havesaran'ny fiamboniana, ny mpanao soa azy indray hanaovany teti-dratsy. 	
17O	16	4	0,00000	 Tsy ampy ho azy raha ny famalian-tsoa no ataony afaka amin'ny olombelona, fa bontsinin'ny famirapiratry ny harem-be loatra tsy fananany izy, ka ny fitsarana hamalian'Andriamanitra izay mahita lalandava ny zavatra rehetra avy, no ataony ho azony andosirana. 	
17O	16	5	0,00000	 Imbetsaka dia imbetsaka, ireo olona izay nomoen'ny andriana adidy hitondra ny raharaha noho ny fankasitrahany azy, no nanao teny hafetsena ka nampiditra ny filohan'ny fanjakana amin'ny loza tsy azo odiana, ka nampiombona azy aminy handatsa-dra tsy manan-tsiny, 	
17O	16	6	0,00000	 fa voafitaky ny laingan-kafetsen-dratsy amin'izany, ny hatsoram-pitiavan'ny mpitondra. 	
17O	16	7	0,00000	 Ary tsy ny tantara taloha ihany araka ny voatsiahiko teo no azonareo ahitana ny asa ratsy, vokatry ny hery mandozan'ireo nampiasa ny fahefana tsy araka ny mety, fa ny fandinihana ny zava-miseho eo akaikinareo no ahitanareo izany mazava kokoa aza. 	
17O	16	8	0,00000	 Ka tsy maintsy miahy ny ho avy aho, mba ho azo antoka ho an'ny olon-drehetra ny fandriam-pahizay amam-piadanan'ny fanjakana,	
17O	16	9	0,00000	 manao ny fanovana ilaina aho, mitsara amim-pahamalinana ny zava-mitranga amiko mba handamina izany amin'ny fahamarinana tsy tapaka. 	
17O	16	10	0,00000	 Amanà zanak'i Amadata, Masedoniana, tena hafa firenena amin'ny taranaky ny Persa, tena lavitra ny halemem-panahiko, fantatrareo ny nandraisako azy, araka ny fahaizako mandray vahiny; 	
17O	16	11	0,00000	 sy ny nahazoany soa araka ny hamoram-po hitondrako ny vahoaka rehetra, ka voaantso ho raiko aza izy ary nahita ny olon-drehetra niankohoka teo anoloany, fa nahazo ny laharam-piamboniana manakaiky indrindra ny fiandrianan'ny mpanjaka. 	
17O	16	12	0,00000	 Nefa tsy nahay nitondra anjara fiamboniana toy izany izy, ka any amin'ny hanala ahy amin'ny fanjakana sy amin'ny velona no nalehan'ny heviny. 	
17O	16	13	0,00000	 Nampiasainy avokoa izao hafetsena amam-pitaka rehetra izao, hamonoana an'i Mardokea, izay namonjy ahy sy nanompo ahy mandrakariva, ary Estera koa izay namako tsy manan-tsiny amin'ny fanjakako, mbamin'ny firenen'izy ireo manontolo. 	
17O	16	14	0,00000	 Ny nantenainy tamin'izany, dia ny hahazo antsika voasaratsaraka mba hanolorany ny fanjakan'ny Persa ho an'ny Masedoniana. 	
17O	16	15	0,00000	 Fa ireo Jody, voatolotr'io olona tsy misoro-doza indrindra io ho vonoina kosa, dia hitako fa tsy misy hadisoana mahameloka azy, fa manara-dalàna marina indrindra, 	
17O	16	16	0,00000	 sy zanaky ny Andriamanitra avo indrindra, lehibe indrindra, sy velona mandrakizay, izay mitahiry ity fanjakana ity ho antsika, haharitra aminà'ny fandrosoana fatratra indrindra, toy ny nataony ho an'ny razantsika koa.	
17O	16	17	0,00000	 Noho izany, tsara ny ataonareo raha tsy asianareo raharaha akory ny taratasy nampitondrain'i Amanà, zanak'i Amadita; 	
17O	16	18	0,00000	 satria io fototr'izany heloka izany io, dia efa nahantona tamin'ny hazo, teo anoloan'ny vavahadin'i Sosa niaraka tamin'ny ankohonany rehetra, fa namay azy amin'ny famaizana tandrify azy, Andriamanitra Tompon'ny zavatra rehetra, ambony indrindra. 	
17O	16	19	0,00000	 Aoka hisy kopian'ity taratasy ankehitriny ity, hapetaka talaky maso amin'ny fitoerana rehetra, ka avelao ny Jody hanaraka malalaka tsara ny lalàny, 	
17O	16	20	0,00000	 ary ampio izy, mba hahazoany manohitra ireo izay nitsangan-kamely azy, tamin'ny andro fampahoriana, dia ampio izy amin'ny fahatelo ambin'ny folon'ny volana faharoa ambin'ny folo, atao hoe Adara, amin'ny indray andro ihany. 	
17O	16	21	0,00000	 Fa Andriamanitra ilay Tompon'ny zavatra rehetra ambony indrindra efa nanova izany androm-pahoriana izany ho andro fifaliana, ho an'ny taranaka voafidy. 	
17O	16	22	0,00000	 Aoka ary hianareo koa, hankalaza izany andro izany amin'ny fifaliana isan-karazany, toy ny iray amin'ireo fety manetriketrika fanaonareo ka na ankehitriny na amin'ny ho avy izany, dia 	
17O	16	23	0,00000	 ho antom-pamonjena ho antsika sy ho an'izay rehetra tafaraiki-po amin'ny Persa, fa ho fahatsiarovana famongorana kosa ho an'izay miray tetika hamely ahy. 	
17O	16	24	0,00000	 Ny tanana rehetra, ary ny faritany rehetra, tsy an-kanavaka, izay tsy hanaraka ity didy ity, dia hosimbana amin'ny fisamboaravoaran'ny afo amam-by, ka hatao sady tsy azon'olombelona akekezina, no halan'ny biby dia amam-borona koa aza. Aoka haseho talaky maso eran'ny fanjakana manontolo ny kopian'ity, mba ho voaoman-kamely ny fahavalony ny Jody amin'io andro voatondro io.	
18O	1	1	0,00000	[NY AMIN'I JOBA: TOETRANY, HARENY, FITIAVANY VAVAKA, FITSAPAN'ANDRIAMANITRA AZY] Nisy lehilahy anankiray atao hoe Joba, tany amin'ny tanin'i Hosa. Izy io dia lehilahy marina, mahitsy, matahotra an'Andriamanitra ary nifady ny ratsy. 	
18O	1	2	0,00000	 Fito lahy sy telo vavy no zanaka naterany. 	
18O	1	3	0,00000	 Ny fananany kosa dia ondry fito arivo, rameva telo arivo, omby diman-jato tsiroaroa, ampondravavy diman-jato, ary mpanompo maro be, ka dia izy no lehilahy lehibe indrindra tamin'ny zanaky ny Tatsinanana.	
18O	1	4	0,00000	 Fanaon'ireo zanany ny mifamangy sy mifanasa amin'ny sakafo tsara samy amin'ny an'androny avy, ary naniraka hanasa ireo anabaviny telo vavy izy, hiara-mihinana sy misotro aminy. 	
18O	1	5	0,00000	 Nony tapitra nitsingerina izany fanasana izany, nampanalain'i Joba ireo zanany dia nodioviny. Nifoha vao maraina koa izy sy nanatitra sorona dorana araka ny isan-janany, fa hoy izy: Fandrao nanota ny zanako, sy diso tamin'Andriamanitra tao am-pony. Toy izany no nataon'i Joba hatrany hatrany. 	
18O	1	6	0,00000	 Indray andro kosa, nony tonga teo anatrehan'ny Tompo ireo zanak'Andriamanitra, dia mba tonga teo afovoan'izy ireo koa Satana.	
18O	1	7	0,00000	 Ka hoy Iaveh tamin'i Satana: Avy aiza hianao? Dia hoy ny navalin'i Satana: Avy nitety ny tany aho sy nitsangantsangana teny. 	
18O	1	8	0,00000	 Ary hoy Iaveh tamin'i Satàna: Efa nandinika an'i Joba mpanompoko va hianao? Tsy misy olona toa azy eny ambonin'ny tany, marina, mahitsy, matahotra an'Andriamanitra, ary mifady ny ratsy. 	
18O	1	9	0,00000	 Fa hoy Satana namaly an'ny Tompo: Moa matahotra an'Andriamanitra maimaim-poana va Joba? 	
18O	1	10	0,00000	 Tsy efa vitanao fefy manodidina va ny tenany, ny ankohonany mbamin'ny ananany rehetra? Fa nambininao ny asan'ny tànany, ka manenika ny tany ny biby fiompiny. 	
18O	1	11	0,00000	 Fa ahinjiro ny tànanao dia kasiho ny ananany, raha tsy manozona anao manatrika azy! 	
18O	1	12	0,00000	 Ka hoy Iaveh tamin'i Satana: Indro, azonao anaranam-po avokoa izay ananany, fa ny tenany tokana no aza kasihin-tànana. Dia niala teo anatrehan'ny Tompo Satana. 	
18O	1	13	0,00000	 Ary indray andro, raha ilay nihinana sy nisotro divay tao an-tranon'ny zokiny lahimatoa iny, ireo zanany lahy aman-janany vavy, 	
18O	1	14	0,00000	 dia nisy iraka tonga nilaza tamin'i Joba hoe: Raha mbola niasa ny omby, ka nihinana teo akaikiny koa ny ampondravavy, 	
18O	1	15	0,00000	 dia tonga tampoka ny Sabeana nandroba azy ireo, sady namono ny ankizilahy tamin'ny lelan-tsabatra, fa izaho irery no afa-nandositra hilaza izany aminao. 	
18O	1	16	0,00000	 Mbola miteny eo io, no nisy iray koa tonga nilaza hoe: Nilatsaka avy any an-danitra ny afon'Andriamanitra ka nandoro ny ondry mbamin'ny ankizilahy, sy nandevona azy, fa izaho irery no hany afa-nandositra hilaza izany aminao. 	
18O	1	17	0,00000	 Mbola miteny eo io, no nisy iray koa tonga nilaza hoe: Niantoraka tamin'ny rameva ny Kaldeana nizara telo toko, ka nandroba azy, sady namono ny ankizilahy tamin'ny lelan-tsabatra; fa izaho irery no afa-nandositra hilaza izany aminao. 	
18O	1	18	0,00000	 Mbola miteny eo io, dia nisy iray koa tonga nilaza hoe: Nihinana sy nisotro divay tao amin'ny zokiny lahimatoa, ny zanakao lahy aman-janakao vavy, 	
18O	1	19	0,00000	 ary indro nisy rivotra mahery nifofofofo avy any an-dafin'ny efitra, nanainga ny zoron-trano efatra, dia nianjera tamin'ireo zatovo ny trano, ka maty izy: izaho irery no afa-nandositra hilaza izany aminao. 	
18O	1	20	0,00000	 Dia nitsangana Joba tamin'izay, nandriatra ny fitafiany, nanaratra ny lohany, nidaboka tamin'ny tany ary niankohoka nanao hoe: 	
18O	1	21	0,00000	 Nitanjaka no nivoahako avy tao an-kibon'ineny, ary mitanjaka no hiverenako any indray. Iaveh no nanome, Iaveh no naka; isaorana anie ny anaran'ny Tompo. 	
18O	1	22	0,00000	 Tamin'izany rehetra izany Joba tsy nanota akory, na nilaza hadalana momba an'Andriamanitra.	
18O	2	1	0,00000	[JOBA NOZAHAN-TOETRA TAMIN'NY ARETINA MAHATSIRAVINA NAHAZO NY TENANY - TSY NIVADIKA TAMIN'ANDRIAMANITRA IZY NA DIA NESOIN'NY VAVY AZA - NY NAHATONGAVAN'IREO SAKAIZANY TELO LAHY] Indray andro, raha tonga teo anatrehan'ny Tompo ireo zanak'Andriamanitra, dia mba tonga teo afovoan'izy ireo koa Satana, ka tonga teo anatrehan'ny Tompo. 	
18O	2	2	0,00000	 Ary hoy Iaveh tamin'i Satana: Avy aiza hianao? Ka hoy Satana namaly an'ny Tompo: Avy nitety ny tany aho ary nitsangantsangana teny.	
18O	2	3	0,00000	 Dia hoy Iaveh tamin'i Satana: Efa nandinika an'i JOba mpanompoko va hianao? Tsy misy olona toa azy eny ambonin'ny tany, marina, mahitsy, matahotra an'Andriamanitra ary mifady ny ratsy. Maharitra mandrakariva amin'ny fahamarinana izy, na dia notaominao hamery azy tsy ahoan-tsy ahoana aza aho. 	
18O	2	4	0,00000	 Fa hoy ny navalin'i Satana an'ny Tompo: Hoditra fefin'ny hoditra! Izay ananan'ny olona dia atolony ho fefin'ny ainy avokoa. 	
18O	2	5	0,00000	 Fa ahinjiro hikasika ny nofo amam-batany ny tànanao, raha tsy manozona anao manatrika izy! 	
18O	2	6	0,00000	 Ka hoy Iaveh tamin'i Satana: Indro atolotro eo an-tànanao izy; ny ainy tokana no hany tsimbino. 	
18O	2	7	0,00000	 Dia niala teo anatrehan'ny tavan'ny Tompo Satana, ka nasiany habokana ratsy Joba, hatrany am-paladiany ka hatrany an-tampon-dohany. 	
18O	2	8	0,00000	 Ary Joba naka tavim-bilany hihaorany ny feriny, sy nipetraka teo ambony lavenona. 	
18O	2	9	0,00000	 Dia hoy ny vavy taminy: Mbola maharitra amin'ny fahamarinanao ihany va hianao? Ozony Andriamanitra dia aoka ho faty hianao. 	
18O	2	10	0,00000	 Fa hoy izy taminy: Miteny toy ny vehivavy adala hianao! Mandray ny soa avy amin'Andriamanitra isika, ka nahoana no tsy handray ny ratsy avy aminy koa? Tamin'izany rehetra izany Joba tsy mba nanota tamin'ny molony. 	
18O	2	11	0,00000	 Nony nandre ny loza rehetra nanjo an'i Joba ireo sakaizany telo lahy: Elifaza avy any Temàna, Baldada avy any Sohe, ary Sofara avy any Naamà, dia samy niainga avy any amin'ny fonenany avy, ka niara-nidinika izay handehanana hitsapa alahelo sy hampionona azy. 	
18O	2	12	0,00000	 Mbola teny lavidavitra teny izy, dia nanopy ny masony fa tsy nahalala azy, ka nanandra-peo nitomany; samy nandrovitra ny kapaotiny izy ireo, nanipy vovoka mankany an-danitra ambonin'ny lohany. 	
18O	2	13	0,00000	 Dia niara-nipetraka tamin'ny tany teo akaikiny izy, fito andro sy fito alina tsy nisy niteny taminy, na dia indraim-bava aza, satria hitany fa mafy loatra ny fahoriany.	
18O	3	1	0,00000	[FITARAINAN'I JOBA] Rahefa afaka izany, dia niloa-bava Joba ary nanozona ny andro nahaterahany izy.	
18O	3	2	0,00000	 Nanomboka niteny Joba nanao hoe:	
18O	3	3	0,00000	 Ho foana anie ny andro nahaterahako, Mbamin'ny alina nanao hoe: Misy olona iray vao torontoronina.	
18O	3	4	0,00000	 Hiova ho aizina anie izany andro izany, Ka tsy hiahy azy any ambony anie Andriamanitra, ary tsy hamirapiratra aminy anie ny hazavana. 	
18O	3	5	0,00000	 Fa ny aizina aman'aloky ny fahafatesana anie hahalasa azy, ho voasaron'ny rahona matevina izy, ka hahatsiravina ny fanokanana ny hazavany! 	
18O	3	6	0,00000	 Ho babon'ny aizim-pito anie izany alina izany, ka tsy hisaina amin'ny andron'ny taona, tsy hiditra amin'ny fanisana ny volana! 	
18O	3	7	0,00000	 Ho efitra foana anie izany alina izany, ka tsy ho re ao ny hobin-kafaliana! 	
18O	3	8	0,00000	 Hanozona azy anie ireo izay manozona ny andro, izay mahay mamoha an'i Leviatana! 	
18O	3	9	0,00000	 Hihamaizina anie ny kintan'ny marainany, andrasany anie ny fahazavana nefa tsy ho tonga, ary aza mahita ny hodimason'ny maraina izy! 	
18O	3	10	0,00000	 Satria tsy nohidiany ho ahy ny varavaran'ny kibo, ary nafeniny tamin'ny masoko ny fahoriana.	
18O	3	11	0,00000	 Toy izay aho, ka maty hatrany am-bohoka! Toy izay aho, ka niala aina, raha vao nivoaka avy tao an-kibo! 	
18O	3	12	0,00000	 Nahoana aho, no dia nahita lohalika roa hiampofo? Ary nahoana no nisy nono roa notsentsefiko? 	
18O	3	13	0,00000	 Fa toy izay aho efa nandry ary niadana, efa natory sy niala sasatra, 	
18O	3	14	0,00000	 miaraka amin'ireo mpanjaka sy lehiben'ny tany, izay efa nahavita fasan-dehibe ho an'ny tenany;	
18O	3	15	0,00000	 Sy amin'ireo andriandahy be volamena, nameno volafotsy ny fonenany. 	
18O	3	16	0,00000	 Na hoe: tsy ho nisy aho, toy ireo tsy tonga volana tsy fantatra; Sy toy ireo zaza tsy nahita masoandro. 	
18O	3	17	0,00000	 Any, tsy manao an-keriny intsony ny ratsy fanahy any, miala sasatra ny olona lany hery; 	
18O	3	18	0,00000	 ny voababo any, mandry fahizay avokoa, tsy mandre intsony izay feon'ny mpampahory azy. 	
18O	3	19	0,00000	 Any avokoa ny kely sy ny lehibe, Ary ny mpanompo afaka amin'ny tompony. 	
18O	3	20	0,00000	 Nahoana no atao mahita masoandro ny ory, sy omena ny aina ireo vonton'ny hangidy ny fanahiny, 	
18O	3	21	0,00000	 manantena ny fahafatesana, nefa tsy avy ny fahafatesana; katsahiny an-kafanam-po, mihoatra noho ny rakitra, 	
18O	3	22	0,00000	 fa sambatra izy ireo, sady mientan-kafaliana, ary miravoravo raha sehatra ny fasana; 	
18O	3	23	0,00000	 dia ny olona maizin-dalan-kaleha izany, sy voafefin'Andriamanitra hatraiza hatraiza! 	
18O	3	24	0,00000	 Ny fitolokoko no toy ny mofoko, ary ny fitarainako migororoana toy ny rano. 	
18O	3	25	0,00000	 Fa izay atahorako no manjo ahy, ary izay angovitako no miantefa amiko. 	
18O	3	26	0,00000	 Tsy misy fianinana intsony, tsy misy fiadanana intsony, tsy misy fitsaharana intsony, fa ny tebiteby no nahazo ahy.	
18O	4	1	0,00000	[LAHATENIN'I ELIFAZA: NY RATSY FANAHY IHANY NO VOASAZY - TSY MISY AFA-TSINY EO IMASON'ANDRIAMANITRA] Dia niteny Elifaza avy any Temana ka nanao hoe: 	
18O	4	2	0,00000	 Raha manandrana hiteny indraim-bava izahay, dia sao ho sosotra hianao amin'izany. Nefa zovy moa ho hahatana ny teniny?	
18O	4	3	0,00000	 Indro fa nampianatra olona maro hianao; nankahery izay niraviravy tanana hianao;	
18O	4	4	0,00000	 nampijoro izay nivembena ny teninao, sy nanampy ny lohalika malemy hianao. 	
18O	4	5	0,00000	 Kanjo ankehitriny, nony mankaminao ny loza, dia kivy hianao, nony mba trany hianao izao, dia manary toky kosa! 	
18O	4	6	0,00000	 Tsy ny fahatahoranao an'Andriamanitra va no fanantenanao? Tsy ny hadiovan'ny toetranao va no mba tokinao? 	
18O	4	7	0,00000	 Mba tadidio ange: zovy moa no tsy manan-tsiny mba very? Taiza ho aizan'izao tontolo izao, no mba naringana ny olo-marina? 	
18O	4	8	0,00000	 Raha izaho, ny hitako, dia izay miasa heloka, sy ireo mamafy tsy fahamarinana, no mijinja ny vokatr'izany. 	
18O	4	9	0,00000	 Fa ny fofon'ain'Andriamanitra no aharinganan'ireny, ny fifofofofon'ny hatezerany no mahalevona ireny. 	
18O	4	10	0,00000	 Ny fieron'ny liona mbamin'ny feony mikotrokotroka, dia tankina, ary ny nifin'ny liona tanora dia voatorotoro. 	
18O	4	11	0,00000	 Noho ny tsy fisian-dremby dia maty ny lion-dahy, ary ny zanaky ny liom-bavy miely patrana. 	
18O	4	12	0,00000	 Nisy teny nisokosoko tonga tamiko ary ngoningonina malemy no hany ren'ny sofiko tamin'izany. 	
18O	4	13	0,00000	 Tao amin'ny fahitana manjavozavo alina, tao anatin'ny fotoana mahasondrian-tory mafy ny olombelona, 	
18O	4	14	0,00000	 nisy tahotra aman-kovitra nahazo ahy, ary nanozongozona ny taolako rehetra izany, 	
18O	4	15	0,00000	 Dia indro nisy fanahy nandalo teo anatrehako, ka nampitsangam-bolo ny tenako rehetra.	
18O	4	16	0,00000	 Nitraka izy, tsy fantatro endrika velively dia toa matoatoa teo imasoko. Dia nisy fahanginana aloha, vao nandre feo aho: 	
18O	4	17	0,00000	 Ho marina va ny olombelona eo antrehan'Andriamanitra? Ho madio va ny olona, eo anoloan'ny Mpahary azy? 	
18O	4	18	0,00000	 Indro fa ny mpanompony aza, tsy itokiany, ary ny anjeliny aza, ahitany tsiny: 	
18O	4	19	0,00000	 ka mainka izay olona monina an-trano fotaka ary vovoka ny fototra iorenany, ka hatao manjary vovoka toy ny voan'ny kalalao!	
18O	4	20	0,00000	 Hatramin'ny maraina ka hatramin'ny hariva, dia voaringana izy; ary levona mandrakizay izy, nefa tsy ahoan'ny olona akory. 	
18O	4	21	0,00000	 Tapaka ny kofehy amin'ny lain'izy ireo; Maty alohan'ny fahazoana ny fahendrena izy.	
18O	5	1	0,00000	[TSY NY MITARAINA FOANA, FA NY MIHAIKY HELOKA NO METY HAHITANA FIADANANA INDRAY] Miantsoa hoe, raha misy olona hamaly anao! Iza amin'ireo masina no hitodihanao? 	
18O	5	2	0,00000	 Ny adala levona amin'ny hatezerany ary ny foka maty amin'ny fisafoahany. 	
18O	5	3	0,00000	 Efa nahita ny adala namaka nisandrahaka aho, kanjo vetivety foana dia nanozona ny fonenany. 	
18O	5	4	0,00000	 Tsy misy famonjena ho an'ny zanany; montsanina eo am-bavahady ireny, nefa tsy manan-kamonjy; 	
18O	5	5	0,00000	 Ny variny vokatra, dia lanin'ny lehilahy noana, mihoatra ny fefy tsilohery izy, dia mandroba azy; ny hareny koa, areboky ny lehilahy mangetaheta. 	
18O	5	6	0,00000	 Fa tsy mivoaka avy amin'ny vovoka ny fahoriana, ary tsy mitsimoka avy amin'ny tany ny fijaliana, 	
18O	5	7	0,00000	 no ho teraka mba hozoim-pahoriana ny olona, toy ny zanaky ny varatra mba hiakatra fanidina. 	
18O	5	8	0,00000	 Raha izaho hianao, Andriamanitra no hotodihiko, any aminy no handefasako ny fivavahako. 	
18O	5	9	0,00000	 Manao zava-dehibe tsy takatry ny saina izy, zava-mahagaga tsy tambo isaina. 	
18O	5	10	0,00000	 Izy no mandatsaka ranonorana amin'ny tany, mandefa ny rano ho eny amin'ny saha, 	
18O	5	11	0,00000	 manandratra izay voaetry, ary ny tra-pahoriana mahita hasambarana indray. 	
18O	5	12	0,00000	 Manafoana ny tetik'adin'ny mpamadika izy, ka tsy mahatanteraka ny teti-dratsiny ny tànan'ireny.	
18O	5	13	0,00000	 Maningotra ny fetsy amin'ny hafetseny izy, ary mandrava ny tetik'adin'ny fetsy ratsy, 	
18O	5	14	0,00000	 ka tojo ny aizina amin'ny antoandro izy ireny ary miraparapa toy ny amin'ny alina, amin'ny mitatao vovonana indrindra.	
18O	5	15	0,00000	 Hataon'Andriamanitra afaka amin'ny sabatry ny lelan'ireny ny malahelo, sy amin'ny tanan'ny mahery. 	
18O	5	16	0,00000	 Ka mody amin'ny mahantra ny fanantenana, ary ny faharatsiana kosa mikombom-bava. 	
18O	5	17	0,00000	 Sambatra ny olona faizin'Andriamanitra! ka aza atao tsy ho zavatra ny fanitsian'ny Tsitoha. 	
18O	5	18	0,00000	 Fa mandratra izy, ary mamehy ny ratra; mikapoka izy, ary manasitrana amin'ny tànany.	
18O	5	19	0,00000	 Inenina izy hanafaka anao amin'ny fahoriana; ary amin'ny fanimpitony, dia tsy hahazo anao ny loza. 	
18O	5	20	0,00000	 Amin'ny mosary, harovany amin'ny fahafatesana hianao; amin'ny ady, harovany tsy ho voan'ny sabatra hianao. 	
18O	5	21	0,00000	 Ho voaaro amin'ny kotopian'ny lela hianao, ary tsy hatahotra rahefa avy ny fandringanana. 	
18O	5	22	0,00000	 Hihomehezanao ny mosary amam-pandringanana; tsy hatahotra ny biby dia amin'ny tany. 	
18O	5	23	0,00000	 Fa ho vita fanekena aminao ny vato eny an-tsaha; ary hihavana aminao ny biby dia amin'ny tany. 	
18O	5	24	0,00000	 Fa hahita ny fiadanana manjaka eo an-dainao hianao; ary hitsidika ny tanim-bilonao hianao, ka tsy hisy diso tsy ao.	
18O	5	25	0,00000	 Ho hitanao ny taranakao mitombo, ary ny solofonao mihamaro, hoatra ny ahitra any an-tsaha. 	
18O	5	26	0,00000	 Efa tratra antitra tsara hianao vao hiditra any am-pasana, toy ny amboaram-bary akarina amin'ny fotoany. 	
18O	5	27	0,00000	 Izany no voadinikay, izany no marina. Henoy izy, ary ataovy soa ho anao.	
18O	6	1	0,00000	[NY NAVALIN'I JOBA AN'I ELIFAZA: MAFY LOATRA TSY HITA HOLAZAINA NY FIJALIANY - NY SAKAIZANY TSY MAHAY MAMPIONONA AZY - TSY MISY FAHOTANA NATAONY] Tamin'izay, dia niteny Joba ka nanao hoe:	
18O	6	2	0,00000	 Eh, raha mba azo lanjaina mantsy ny fahoriako, ka azo atambatra atao eo ambony mizana avokoa ny loza manjo ahy, 	
18O	6	3	0,00000	 dia havesatra noho ny fasiky ny ranomasina izy: ka noho izany, dia tafahoatra ho rediredy ny teniko. 	
18O	6	4	0,00000	 Fa ny zana-tsipìkan'ny Tsitoha no manindrona ahy, ary ny poizina amin'ireo, fohin'ny fanahiko; ny fampitahoran'Andriamanitra tafalahatra hiady amiko. 	
18O	6	5	0,00000	 Minananana eo akaikin'ny vilo-maitso va ny ampondra dia? Mimama eo anoloan'ny haniny va ny ombalahy? 	
18O	6	6	0,00000	 Atao ahoana no fihinan-kanina matsatso sy tsy misy sira? Atao ahoana no fakafy ron'anana tsy misy tsirony? 	
18O	6	7	0,00000	 Izay lavin'ny foko tsy hokasihina akory, no indro tonga haniko, sady feno loto maharikoriko. 	
18O	6	8	0,00000	 Aiza no hahitako izay hahato ny faniriako, sy izay hahatanterahan'Andriamanitra ny antenaiko! 	
18O	6	9	0,00000	 Ho sitrak'Andriamanitra anie ny hanorotoro ahy, handefa ny tanany sy hanapitra ny androko!	
18O	6	10	0,00000	 Aoka tsy ho afaka amiko izao fiononam-po izao, ka iravoravoako ao anatin'ny loza anindriany ahy: dia ny tsy nandikako na oviana na oviana ny didin'ny Masina. 	
18O	6	11	0,00000	 Inona moa ny heriko, mba hanantenako? Ohatrinona no halavan'ny androko, mba haharetako?	
18O	6	12	0,00000	 Herim-bato va ny heriko? Ary varahina va ny nofoko? 	
18O	6	13	0,00000	 Tsy efa foana amiko va ny vonjy rehetra? Tsy efa alana amiko va ny toky rehetra hahitana famonjena? 	
18O	6	14	0,00000	 Mendrika hiantran'ny sakaizany izay tra-pahoriana, na dia nandao ny fahatahorana ny Tsitoha aza izy. 	
18O	6	15	0,00000	 Ireo rahalahiko kosa, namadika toy ny ranotrambo, toy ny rano an-dahasahan-driaka, izay mikoriana; 	
18O	6	16	0,00000	 Sakantsakanan'ny vongan-dranomandry ny fandehany, levona anatin'ny onjany, ny oram-panala. 	
18O	6	17	0,00000	 Rahefa maina ny andro dia levona izy; raha vao mafana ny andro, ritra an-toerana izy. 	
18O	6	18	0,00000	 Eny amin'izao sakeli-dalana rehetra izao ny ranony dia lany; eny amin'ny habakabaka izy, manjary etona, dia tankina.	
18O	6	19	0,00000	 Nanandrandra azy ny andiam-pivahiny avy any Tema; nanantena azy ny mpandeha avy any Saba. 	
18O	6	20	0,00000	 Kanjo foana ny fanantenan'ireny, fa nony tonga teo amorony indreo nangaihay. 	
18O	6	21	0,00000	 Toy izany koa hianareo manary ahy amin'izao; fa vao nahita ny fahoriana hianareo, dia nihodina raiki-tahotra. 	
18O	6	22	0,00000	 Kanefa moa ve aho nanao hoe: Mba omeo zavatra kely aho? mba omeo anjara amin'izay anananareo aho? 	
18O	6	23	0,00000	 Vonjeo amin'ny tanan'ny fahavalo aho, afaho amin'ny tanan'ny mpitoha aho?	
18O	6	24	0,00000	 Ampianaro aho, fa hangina hihaino anareo, ampahafantaro ahy izay nahadiso ahy.	
18O	6	25	0,00000	 Endrey izany herin'ny teny marina! Fa mba inona kosa no iharan'ny faninianareo? 	
18O	6	26	0,00000	 Sao dia ny hisambo-teny fotsiny no tadiavinareo? Raha izay tenin'ny mamoy fo anefa, dia entin-drivotra foana.	
18O	6	27	0,00000	 Indrisy, latsahanareo harato ity kamboty, ary ihadianareo lavaka ny sakaizanareo hamandrihana azy! 	
18O	6	28	0,00000	 Fa ankehitriny mba mitodiha kely aty amiko, dia ho hitanareo, raha hilazako lainga manatrika hianareo.	
18O	6	29	0,00000	 Miverena, ka aza mety ho tsy marina, miverena, dia hiharihary ny tsy fananako tsiny.	
18O	6	30	0,00000	 Nisy faharatsiana va eo am-bavako? Sa tsy mahay manavaka ny ratsy va ny vavako?	
18O	7	1	0,00000	[RATSY NY FIAINAN'NY OLONA ETO AN-TANY - NY HAHATAPERANY HAINGANA NO IRIN'I JOBA] Andro fanompoana, ny fiainan'ny olombelona eto an-tany, ary toy ny an'ny mpikarama ny androny. 	
18O	7	2	0,00000	 Toy ny mpanompo maniry alokaloka, toy ny mpikarama miandry ny karamany, 	
18O	7	3	0,00000	 mova tsy izany aho nanana izay anjara volana mampahory, sy nanana izay anjara alina mampijaly. 	
18O	7	4	0,00000	 Fa nony handry aho manao hoe: Rahoviana aho no hifoha? Rahoviana ny alina no ho tapitra? dia mandry an-driran'antsy foana eo aho, mandra-pahazavan'ny andro. 	
18O	7	5	0,00000	 Ny nofoko rakotra olitra aman-takopery vasoka, ny hoditro mitsefatsefaka, sady ivoahanana.	
18O	7	6	0,00000	 Mihelina faingana toy ny famahanan-tenona ny androko, dia lany: tsy misy fanantenana intsony! 	
18O	7	7	0,00000	 Andriamanitra o, tsarovy fa fofona kely foana ny aiko? ka tsy hahita fiadanana intsony ny masoko.	
18O	7	8	0,00000	 Ny maso mijery ahy, tsy hahita ahy intsony; ny masonao hizaha ahy, fa tsy ho eo intsony aho. 	
18O	7	9	0,00000	 Mihahaka dia levona ny rahona: toy izany koa izay midina ho any amin'ny seoly dia tsy hiakatra intsony; 	
18O	7	10	0,00000	 tsy hody ao an-tranony intsony izy, ary tsy hahalala azy intsony ny fonenany teo aloha. 	
18O	7	11	0,00000	 Noho izany dia tsy hamehy ny vavako aho; fa hiteny noho ny fahorian'ny fanahiko, handefa ny fitarainako noho ny ngidiny ato am-poko. 	
18O	7	12	0,00000	 Ranomasina va aho, sa biby dia an-dranomasina, no dia asianao fefy avokoa ny manodidina ahy? 	
18O	7	13	0,00000	 Nony injay aho mba milaza hoe: Hampionona ahy ny farafarako, hampitony ny fitarainako ny fandriako, 	
18O	7	14	0,00000	 injay kosa hianao mampitahotra ahy amin'ny nofy; mampivadi-po ahy amin'ny tsindrimandry. 	
18O	7	15	0,00000	 Endrey! Aleon'ny fanahiko alana aina an-keriny; ny taolako miantso ny fahafatesana! 	
18O	7	16	0,00000	 Ny tenako voan'ny fahalevonana; ny aiko mitsoaka amiko ho amin'ny mandrakizay: avelao re aho; fa fofona foana ny androko.	
18O	7	17	0,00000	 Inona moa ny olombelona, no dia tombananao fatratra ery, fa mba mety hikarakara azy hianao, 	
18O	7	18	0,00000	 mamangy azy isa-maraina ary zahanao toetra isan-tapak'andro? 	
18O	7	19	0,00000	 Rahoviana re no hitsahatra ny fijerinao ahy? Rahoviana re no havelanao aho, mba hisy hitelemako ivy? 	
18O	7	20	0,00000	 Raha nanota aho, inona no azoko atao aminao, ry Mpiandry ny olombelona o! Nahoana no dia apetrakao hiantefan'ny zana-tsipikanao aho, ka hampanjarianao enta-mavesatra ho ahy ny tenako? 	
18O	7	21	0,00000	 Nahoana no dia tsy avelanao ny heloko? Nahoana no dia tsy hadinoinao ny hadisoako? Fa vetivety foana dia handry any amin'ny vovoka aho, ary hitady ahy hianao; fa tsy hisy intsony aho.	
18O	8	1	0,00000	[LAHATENIN'I BALDADA: MARINA ANDRIAMANITRA - NY RATSY FANAHY NO LEVONA VETIVETY FOANA] Dia niteny Baldada avy any Sohe tamin'izay ka nanao hoe: 	
18O	8	2	0,00000	 Mandra-pahoviana no hanaovanao teny toy izany, sy vava miloaka toy ny tafio-drivotra mifofofofo? 	
18O	8	3	0,00000	 Andriamanitra va hampandefitra ny rariny, ny Tsitoha va hamadika ny fahamarinana?	
18O	8	4	0,00000	 Ny zanakao aloha raha nanota taminy, dia natolony ho eo am-pelatanan'ny haratsiany. 	
18O	8	5	0,00000	 Hianao kosa, raha mangata-bonjy amin'Andriamanitra hianao, raha mitalaho amin'ny Tsitoha hianao, 	
18O	8	6	0,00000	 raha madio sy mahitsy fo hianao, dia hiambina anao izy, haveriny amin'ny fiadanany indray ny fonenan'ny fahamarinanao, 	
18O	8	7	0,00000	 ka hataonao ho zavatra kely foana ny toetranao voalohany noho ny faharoa efa lasa ambony loatra. 	
18O	8	8	0,00000	 Anontanio ange ny olona tany aloha; diniho ange izay efa notsapain'ny razana; 	
18O	8	9	0,00000	 satria isika vao omaly, ka tsy mahalala na inona na inona, ny androntsika eto an-tany mihelina toy ny aloka, 	
18O	8	10	0,00000	 fa ireny kosa, tsy hanoro anao sy hilaza aminao va, ka hamoaka oha-teny avy ao am-pony? 	
18O	8	11	0,00000	 Maniry eny ivelan'ny heniheny va ny zozoro? mitrebona tsy misy rano va ny harefo? 	
18O	8	12	0,00000	 Mbola tanora, tsy voatapaka akory izy, dia maina, alohan'ny zava-maitso eny an-tsaha. 	
18O	8	13	0,00000	 Toy izany koa no lalan-kalehan'izay manadino an'Andriamanitra, ho levona ny fanantenan'ny tsy mpivavaka. 	
18O	8	14	0,00000	 Ho maito ny tokiny, hanahaka ny tranon-kala ny fitokiany. 	
18O	8	15	0,00000	 Miankina amin'ny tranony izy, nefa tsy mafy orina io; mifikitra aminy izy, nefa tsy mahajoro io. 	
18O	8	16	0,00000	 Be aina eo ambany masoandro izy; misandrahaka eo amin'ny tanimboliny, ny rantsany;	
18O	8	17	0,00000	 mifaniditra eo amin'ny korontam-bato ny fakany; tafalentika hatreo ambanin'ny vato izy. 	
18O	8	18	0,00000	 Raha voafongotra teo amin'ny fitoerany izy, dia lavin'ny fitoerany ataony hoe: Tsy nahita anao na oviana na oviana aho. 	
18O	8	19	0,00000	 Ka tapitra hatreo ny fijaliany fa hafa indray no hisandratra avy amin'io tany io.	
18O	8	20	0,00000	 Tsia, Andriamanitra tsy manary ny tsy manan-tsiny; izy tsy mitantana ny mpanao ratsy. 	
18O	8	21	0,00000	 Hataony feno hehy mikakakaka ny rovanao, hataony eo amin'ny molotrao ny hira fifaliana. 	
18O	8	22	0,00000	 Ho safo-kenatra ny fahavalonao; ary ho fongotra ny lain'ny ratsy fanahy.	
18O	9	1	0,00000	[NY NAVALIN'I JOBA AN'I BALDADA. TSY MAINTSY MIHAIKY HELOKA EO ANATREHAN'ANDRIAMANITRA, NA DIA IZAY MANAO NY TENANY HO MARINA AZA - TSY MANAN-TSINY AHO, HOY JOBA, NEFA TSY AHOAN'ANDRIAMANITRA IZANY] Dia niteny Joba ka nanao hoe: 	
18O	9	2	0,00000	 Fantatro tsara fa izany tokoa no izy: Ahoana no hahamarina ny olombelona mifandahatra amin'Andriamanitra? 	
18O	9	3	0,00000	 Fa raha mitady hifamaly aminy izy, dia tsy hahavaly azy, na dia iray amin'ny arivo aza. 	
18O	9	4	0,00000	 Fa hendry Andriamanitra ao am-pony, mahefa izy amin'ny heriny, Zovy moa no nanohitra azy, ka tsy naninon-tsy naninona? 	
18O	9	5	0,00000	 Mamindra ny tendrombohitra izy, ka tsy fantatr'izy ireo, mandrodana ireny amin'ny hatezerany izy; 	
18O	9	6	0,00000	 manifikifika ny tany amin'ny fanorenany izy, dia mihozongozona ny andriny. 	
18O	9	7	0,00000	 Mandidy ny masoandro izy, dia tsy miposaka io; asiany tombo-kase ny kintana. 	
18O	9	8	0,00000	 Izy irery no mamelatra ny lanitra, mandia ny onjan-dranomasina. 	
18O	9	9	0,00000	 Izy no nahary ny Orsa, ny Telonohorefy, ny Kotokelimiadilaona, ary ny lafin'ny lanitra atsimo. 	
18O	9	10	0,00000	 Manao zava-dehibe tsy hay fantarina izy, dia zava-mahagaga tsy tambo isaina. 	
18O	9	11	0,00000	 Indro fa mandalo eo akaikiko izy, tsy mahita azy aho, manalavitra indray izy, tsy mahatsikaritra azy aho. 	
18O	9	12	0,00000	 Raha mipaoka remby izy, zovy no hahasakana izany? Zovy no hanao aminy hoe: Fa inona ity ataonao? 	
18O	9	13	0,00000	 Andriamanitra! Tsy misy mahaketraka ny hatezerany, na inona na inona, mitanondrika eo anoloany ireo maro mpisolanandrana. 	
18O	9	14	0,00000	 Ka izaho ve no hanonofy izay hamaly azy, ka hifantina izay teny hifandaharako aminy? 	
18O	9	15	0,00000	 Na hanana ny marina aza aho tsy hahavaly akory, ny hangataka ny famindram-pon'izy mpitsara ahy no hataoko. 	
18O	9	16	0,00000	 Na ho nanaiky ny fitarainako aza izy, dia tsy hoheveriko ho nihaino ny feoko, 	
18O	9	17	0,00000	 izy ilay manorotoro ahy toy ny ao amin'ny tadio, sy mampitombo ny feriko tsy ahoan-tsy ahoana; 	
18O	9	18	0,00000	 tsy avelany hahita hiainana akory aho, sady vokisany zava-mangidy.	
18O	9	19	0,00000	 Raha ny hery no heverina, mahery izy; raha ny rariny indray, hoy izy: Iza no mitory ahy? 	
18O	9	20	0,00000	 Na tsy manan-tsiny aza aho, hohelohin'ny vavako; fa na marina aza, dia holazainy ho diso. 	
18O	9	21	0,00000	 Tsy manan-tsiny, izany tokoa, aho, nefa tsy mifikitra amin'ny fiainana, ary enta-mavesatra ho ahy ny fahavelomako. 	
18O	9	22	0,00000	 Tsy mampaninona anefa izany; ka hoy aho hoe: Samy aringany ihany na ny marina na ny meloka. 	
18O	9	23	0,00000	 Raha mba mahafaty amin'ny indray mamono ahay ny loza! Fa indrisy; ihomehezany ny fizahan-toetra ny marina. 	
18O	9	24	0,00000	 Voatolotra eo an-tanan'ny ratsy fanahy ny tany; saronan'Andriamanitra tava ny mpitsara eo. Satria iza indray moa no hanao izany raha tsy izy? 	
18O	9	25	0,00000	 Faingana noho ny tsimandoa ny androko, lasa tsy mbola nahita ny fiadanana izy, 	
18O	9	26	0,00000	 mandalo toy ny lakan-jozoro izy, tahaka ny voromahery miantonta amin'ny rembiny. 	
18O	9	27	0,00000	 Raha mba manao hoe, aho: Aoka hohadinoiko ny fitarainako, sy hajanoko ny tarehiko malahelo fa hanao endrika miramirana; 	
18O	9	28	0,00000	 dia indro mangovitra aho, noho ny fijaliako rehetra, satria fantatro fa tsy hataonao ho tsy manan-tsiny aho. 	
18O	9	29	0,00000	 Ho voatsara ho meloka ihany, ka nahoana no hanasa-tena foana? 	
18O	9	30	0,00000	 Na dia handro amin'ny oram-panala aza aho, ka hanadio ny tanako amin'ny ranon-davenona, 	
18O	9	31	0,00000	 dia harobokao ao amin'ny fotaka kosa, ka hataon'ny fitafiako ho zava-betaveta aho. 	
18O	9	32	0,00000	 Tsy olombelona toa ahy Andriamanitra, ka ho azoko valiana, mba hifanatrehanay eo amin'ny fitsarana. 	
18O	9	33	0,00000	 Tsy misy mpanelanelana anay, hametraka ny tanany aminay roa tonta. 	
18O	9	34	0,00000	 Fa aoka hesoriny amiko ny tsora-kazo, aoka hitsahatra tsy hampivadi-po ahy ny fampitahorany; 	
18O	9	35	0,00000	 amin'izay aho dia hiteny tsy aman-tahotra azy, Fa raha tsy izany aho dia mba verivery saina.	
18O	10	1	0,00000	[MOA FALY MIKAPOKA NY TSY MANAN-TSINY VA ANDRIAMANITRA? - HOMENY ANDRO HIAINANY KELY ANIE JOBA ALOHAN'NY HAHAFATESANY] Sasatry ny miaina ny fanahiko, havelako hijojojojo ny fitarainako, hiteny amim-pahorian'ny foko aho. 	
18O	10	2	0,00000	 Hoy aho amin'Andriamanitra: Aza manameloka ahy, ampahalalao izay antony ilanao akisa aho.	
18O	10	3	0,00000	 Sa dia mahafaly anao ny mampahory, sy hamay ny asan'ny tananao; ka hampamirapiratra ny fanambinanao eo amin'ny fisainan'ny ratsy fanahy? 	
18O	10	4	0,00000	 Manana maso-nofo va hianao, sa mijery toy ny fijerin'olombelona? 	
18O	10	5	0,00000	 Toy ny andron'olombelona va ny andronao, sa toy ny taonan'ny mety maty ny taonanao, 	
18O	10	6	0,00000	 no dia karohinao ny fahadisoako, no dia henjehinao ny fahotako, 	
18O	10	7	0,00000	 na dia fantatrao aza fa tsy meloka aho, sady tsy misy mahafaka ahy amin'ny tananao akory koa?	
18O	10	8	0,00000	 Tananao no namorona ahy sy namolavola ahy, izaho manontolo, ka tadiavinao ho levonina indray aho ity! 	
18O	10	9	0,00000	 Tsarovy fa novolavolainao toy ny tanimanga aho; ary haverinao ho amin'ny vovoka indray aho ity! 	
18O	10	10	0,00000	 Moa tsy naidinao toy ny ronono aho, ary nampandrinao toy ny ranomandry? 	
18O	10	11	0,00000	 Notafianao hoditra ama-nofo aho, ary norarinao taolana aman-kozatra. 	
18O	10	12	0,00000	 Nomenao aina amam-panambinana aho, ary noravanao tamin'ny fiahianao ny aiko. 	
18O	10	13	0,00000	 Kanjo izao no nafeninao tao am-ponao: hitako tsara izao izay nokendrenao: 	
18O	10	14	0,00000	 Raha manota aho, dia mitsikilo ahy hianao, ary tsy mamela ny hadisoako hianao. 	
18O	10	15	0,00000	 Meloka moa aho, dia loza ho ahy; Marina indray aho tsy sahy miandrandra akory; fa safo-kenatra aho, mahita ity fahoriako. 	
18O	10	16	0,00000	 Raha mba mitraka aho, enjehinao toy ny fanaon'ny liona, dia foteranao ampijaliana lozan-tany indray.	
18O	10	17	0,00000	 Manangam-bavolombelona vaovao hamely ahy indray hianao; dia ataonao avo sasaka ny fisafoakanao amiko, tafika mifandimby no mandroso hamely ahy. 	
18O	10	18	0,00000	 Nahoana no dia namoaka ahy tao am-bohoka hianao? dia maty eo aho, tsy ho nisy maso nahita ahy. 	
18O	10	19	0,00000	 Ka ho toy ny tsy hary akory aho, fa vao avy any an-kibon-dreny dia ho nentina tany am-pasana. 	
18O	10	20	0,00000	 Tsy vitsy foana va ny androko? Aoka havelany aho! aoka hihemotra izy, dia haka aina kely aho, 	
18O	10	21	0,00000	 alohan'ny hahalasanako tsy hiverina intsony, ho any amin'ny tanin'ny aizina aman'aloky ny fahafatesana,	
18O	10	22	0,00000	 tany manjombona sy maizimaizin-dava, anjakan'ny fikorontanana aman'aloky ny fahafatesana sy itovian'ny fahazavana amin'ny alim-pito.	
18O	11	1	0,00000	[LAHATENIN'I SOFARA: RAHA AMBARAN'ANDRIAMANITRA NY FAHOTAN'I JOBA DIA TSY MIFANDANJA AMINY IZAO SAZY MIHATRA IZAO - AOKA HANENINA IZY DIA HO VOAVONJY] Dia niteny Sofara avy any Naama, ka nanao hoe: 	
18O	11	2	0,00000	 Tsy hisy valiny va ny teny maro be, ary ny basivava ve no hanana ny marina?	
18O	11	3	0,00000	 Izay bedibedinao va no hampangina ny olona? Haniratsira ve hianao, ka dia tsy hisy handresy lahatra anao e?	
18O	11	4	0,00000	 Hoy hianao tamin'Andriamanitra: Ny fisainako no marina, ary tsy manan-tsiny eo anatrehanao aho. 	
18O	11	5	0,00000	 Endrey, raha mety miteny Andriamanitra, ka hiloa-bava hamaly anao, 	
18O	11	6	0,00000	 raha ambarany anao ny zava-miafina ao amin'ny fahendreny mbamin'ny safeliky ny hevitra kendreny izay voatakona, dia ho hitanao fa misy hadinony ny helokao. 	
18O	11	7	0,00000	 Mihambo hanakatra ny halalinan'Andriamanitra va hianao, sy hahatratra ny fahalavorarian'ny Tsitoha?	
18O	11	8	0,00000	 Avo tahaka ny lanitra izany, ka hataonao ahoana? lalina noho ny fonenan'ny maty izany, ka inona no ho fantatrao? 	
18O	11	9	0,00000	 Ny fandrefesana azy lava noho ny tany, malalaka noho ny ranomasina.	
18O	11	10	0,00000	 Raha miantoraka amin'ny meloka izy, sy misambotra azy, raha mamory ny mpitsara: zovy moa no hahatohitra izany? 	
18O	11	11	0,00000	 Fa fantany ny olon-dratsy: hitany ny haratsiana, raha mbola tsy miahy ny ho hita izy ity. 	
18O	11	12	0,00000	 Amin'ny fandinihana izany, na ny adala aza hahazo hevitra, na ny zanak'ampondra dia aza, ho tonga manan-tsaina.	
18O	11	13	0,00000	 Fa hianao kosa, raha mitondra ny fonao ho amin'Andriamanitra mananty tanan-droa miandrandra azy,	
18O	11	14	0,00000	 raha manary lavitra ny hadisoanao izay eo an-tananao, ary tsy mampitoetra ny tsy fahamarinana eo an-dainao, 	
18O	11	15	0,00000	 dia hatrakanao tsy manan-tsiny ny handrinao; tsy hangozohozo na hanan-tahotra intsony hianao. 	
18O	11	16	0,00000	 Hohadinoinao amin'izay ny fahorianao, ho toy ny rano nandalo no hahatsiarovanao azy. 	
18O	11	17	0,00000	 Ny ho avy hiposaka aminao mamirapiratra toy ny mitataovovonana, ny maizina hiova hanjary mazava atsinanana. 	
18O	11	18	0,00000	 Ho feno toky hianao, ary tsy ho foana ny fanantenanao; hijery ny manodidina anao hianao, dia handry tsy amin'ahiahy.	
18O	11	19	0,00000	 Handry fehizay hianao, ka tsy hisy mpanabataba, ary maro no hanafosafo ny tavanao.	
18O	11	20	0,00000	 Fa ny mason'ny ratsy fanahy kosa hihalevona, tsy misy hialofany; toy ny fofon'ain'ny miala aina ny fanantenany.	
18O	12	1	0,00000	[NY NAVALIN'I JOBA AN'I SOFARA: FIHOMEHEZAN'NY SAKAIZANY NY OLO-MARINA - TSY MISY TSY MAHALALA NY FAHEFAN'ANDRIAMANITRA, MISEHO AMIN'NY ASAN-TÀNANY] Dia niteny Joba ka nanao hoe: 	
18O	12	2	0,00000	 Marina tokoa fa hianareo ihany dia sahala fahendrena amim-bahoaka be, ka dia hiara-maty aminareo ny fahendrena! 	
18O	12	3	0,00000	 Izaho koa anefa mba manan-tsaina toa anareo, tsy latsaka noho hianareo na amin'inona na amin'inona. Ary iza moa no tsy mahalala izay zavatra lazainareo?	
18O	12	4	0,00000	 Fananihanin'ny sakaizako aho, izaho izay miantso an'Andriamanitra, ka ohenoin'Andriamanitra. Fananihaniny aho, ilay marina, ilay tsy manan-tsiny! 	
18O	12	5	0,00000	 Ny olona ory, fandatsa! Izany no teny arahin'ny miadana; ary eso no miandry an'izay mangozohozo. 	
18O	12	6	0,00000	 Ny lain'ny jiolahy anefa, anjakan'ny fiadanana; ny mihaika an'Andriamanitra, no mandry fahizay; dia ireo tsy manana andriamanitra, afa-tsy ny sandriny ihany. 	
18O	12	7	0,00000	 Kanefa, masìna hianao, mba fotory ny biby, fa hampianatra anao izy; hatramin'ny voro-manidina, fa hanoro anao izay izy. 	
18O	12	8	0,00000	 Na mitenena amin'ny tany fa hampahalala anao izy; hatramin'ny hazandrano any an-dranomasina aza, dia hitantara izany aminao. 	
18O	12	9	0,00000	 Satria iza moa amin'ireo rehetra ireo no tsy mahalala, fa ny tanan'ny Tompo no nahavita ireo zavatra ireo, 	
18O	12	10	0,00000	 ary izy no mitana eo an-tanany ny ain'ny manan'aina rehetra, mbamin'ny fofon'ain'ny olombelona rehetra? 	
18O	12	11	0,00000	 Moa tsy ny sofina va no mamantatra ny teny, ary ny vava no manandrana ny hanina? 	
18O	12	12	0,00000	 Ny fotsy volo no manam-pahendrena, ary ny andro lava no mahavokatra fahamalinana. 	
18O	12	13	0,00000	 Ao amin'Andriamanitra no onenan'ny fahendrena amam-pahefana, ary ny fahalalana amam-pahazavan-tsaina. 	
18O	12	14	0,00000	 Indro manjera izy, ka tsy misy manorina indray, manidy ny olona aman-trano, ka tsy misy mamoha. 	
18O	12	15	0,00000	 Indro tazoniny ny rano, dia ritra; alefany indray, dia manakorontana ny tany. 	
18O	12	16	0,00000	 Azy ny faherezana amam-pahamalinana, azy ny maniasia sy ny mampaniasia. 	
18O	12	17	0,00000	 Entiny mifatotra ny mpanome saina ny vahoaka, ary esoriny amin'ny mpitsara ny fahatsiloan-tsainy. 	
18O	12	18	0,00000	 Vahany ny fehikibon'ny mpanjaka, dia feheziny tady ny valahany. 	
18O	12	19	0,00000	 Tarihiny ho any am-pahababoana ny mpisorona, ary aongany ny manam-pahefana. 	
18O	12	20	0,00000	 Ataony tsy manan-kalahatra izay olona mahay indrindra, ary endahany fisainana ny anti-panahy.	
18O	12	21	0,00000	 Latsahany fanamavoana ny andriandahy; ary ketrahiny fehin-kibo ny matanjaka. 	
18O	12	22	0,00000	 Alany sarona ny zava-miafina amin'ny aizina ary asehony eo amin'ny mazava ny aloky ny fahafatesana. 	
18O	12	23	0,00000	 Ampitomboiny ny firenena, dia ravany koa; itariny izy, dia eteny indray. 	
18O	12	24	0,00000	 Ny saina esoriny amin'ny mpanapaka ny firenen'ny tany, dia ampaniasiaviny any an'efitra tsy misy lalana izy ireo, 	
18O	12	25	0,00000	 dia miraparapa amin'aizina lavitra ny mazava ireny, ary avembenany toy ny olona mamo.	
18O	13	1	0,00000	[MIANGATRA IRETO SAKAIZAN'I JOBA KA TSY HANKASITRAHAN'ANDRIAMANITRA NY TENINY ENTINY MIARO AZY - HANDAHATRA AMIN'NY ADINY JOBA RAHEFA VOAESOTRA AMINY NY LOZA MANJO AZY] Indro fa nahita izany rehetra izany ny masoko, ary ny sofiko nandre sy nahalala izany.	
18O	13	2	0,00000	 Izay fantatrareo, dia fantatro koa, tsy latsaka noho hianareo aho na amin'inona na amin'inona. 	
18O	13	3	0,00000	 Fa amin'ny Tsitoha no tiako hitenenana, amin'Andriamanitra no tiako handaharana ny amin'ny adiko. 	
18O	13	4	0,00000	 Fa hianareo, dia mpamahan-dalitra foana, mpitsabo tsy vanon-ko inona avokoa hianareo. 	
18O	13	5	0,00000	 Injay mba mangina hianareo! fa izany no solom-pahendrena ho anareo.	
18O	13	6	0,00000	 Masìna hianareo, henoy ny fanamarinako tena, tandremo izay alahatry ny molotro momba ny adiko. 	
18O	13	7	0,00000	 Hilaza lainga va hianareo hanamarina an'Andriamanitra, fitaka va no hataonareo hiarovana azy? 	
18O	13	8	0,00000	 Hizaha tavan'olona hianareo momba an'Andriamanitra sy hitsangana ho mpisolo vava? 	
18O	13	9	0,00000	 Raha ny fonareo no mba zahany toetra, hankasitraka anareo va izy amin'izany? Ho fitahinareo toy ny famitaka olombelona va izy?	
18O	13	10	0,00000	 Tsy maintsy hohelohiny mihitsy hianareo, raha mizaha tavan'olona mangingina hianareo.	
18O	13	11	0,00000	 Eny, hampivadi-po anareo ny fahalehibeazany, hianjera aminareo ny fampitahorany. 	
18O	13	12	0,00000	 Fa hevi-javona ny porofonareo, trano manda fotaka ny mandanareo.	
18O	13	13	0,00000	 Mangina hianareo, avelao aho fa te-hiteny; dia hanjo ahy izay hanjo ahy.	
18O	13	14	0,00000	 Te-haka ny nofoko amin'ny nifiko aho, te-hametraka ny aiko eo an-tanako aho. 	
18O	13	15	0,00000	 Na dia hovonoiny aza aho, ka tsy hanan-kantenaina intsony, dia hiaro ny fitondra-tenako eo anatrehany aho. 	
18O	13	16	0,00000	 Nefa izy no famonjena ahy, fa ny tsy mivavaka tsy mba mety miseho eo anatrehany. 	
18O	13	17	0,00000	 Ka henoy ary ny teniko, manongilana sofina amin'izay halahatro. 	
18O	13	18	0,00000	 Indro efa voalahatra ny amin'ny adiko ary fantatro fa hahazo ny rariny aho.	
18O	13	19	0,00000	 Moa misy ta-handahatra hamely ahy? dia hangina eo no ho eo ihany aho, dia ho faty. 	
18O	13	20	0,00000	 Fa mba halaviro ahy ireto zavatra roa ireto ry Andriamanitra, dia tsy hiery hiala eo anatrehan'ny tavanao aho.	
18O	13	21	0,00000	 Esory tsy hitambesatra amiko ny tànanao, ary aoka tsy hampivadi-po ahy ny fampitahoranao.	
18O	13	22	0,00000	 Amin'izay, dia antsoy aho fa hamaly, na izaho no hiteny aloha, ary hamaly kosa hianao. 	
18O	13	23	0,00000	 Firy no isan'ny hadisoako amam-pahotako? Ampahalalao ahy izay fiodinako aman-dratsy nataoko.	
18O	13	24	0,00000	 Nahoana hianao no dia manafina ny tavanao toy izao, sy mijery ahy ho toy ny favahalonao! 	
18O	13	25	0,00000	 Moa te-hampitahotra ravin-kazo hozongozonin'ny rivotra va hianao, hanenjika vodivary maina, 	
18O	13	26	0,00000	 no dia ny hadisoan'ny fahatanorako no ampanodiavinao ahy,	
18O	13	27	0,00000	 no dia ampidirinao amin'ny boloky hazo ny tongotro, no dia tsikiloinao avokoa izay alehako, 	
18O	13	28	0,00000	 no dia feranao koa izay hodiaviko? Ny nofoko anefa ity efa mihalevona hoatra ny hazo vovohina, sy tahaka ny fitafiana hanin'ny kalalao.	
18O	14	1	0,00000	[FOHY SADY RATSY NY ANDRON'NY OLONA ETO AN-TANY - NY MATY TSY MBA TAHAKY NY HAZO, KA VELONA INDRAY RAHEFA MATY - NY FONENAN'NY MATY TSY HIERENA VETIVETY] Ny olona tera-behivavy, dia vitsy andro iainana, sady vontom-pahoriana.	
18O	14	2	0,00000	 Mitsimoka, dia jinjaina hoatra ny voninkazo izy; Lasa miala tsy mijanona hoatra ny aloka.	
18O	14	3	0,00000	 Amin'izy io anefa no ampihiratanao ny masonao, izy no entinao hifandahatra aminao amin'ny fitsarana! 	
18O	14	4	0,00000	 Iza no mahay mamorona madio avy amin'ny maloto? Tsy iza, tsy iza. 	
18O	14	5	0,00000	 Raha voaisa ny andron'ny olombelona, raha naraikitrao ny isan'ny volany, raha nametra faritra tsy hihoarany hianao, 	
18O	14	6	0,00000	 avilio tsy hijery azy ny masonao mba hisy hitsaharany, mandra-pankafiziny ny fiafaran'ny androny toy ny mpikarama. 	
18O	14	7	0,00000	 Ny hazo mbola manan-kantenaina, na voatapaka aza izy, mbola mety hiha-maitso, ary miteraka solofony tsy an-kijanona.	
18O	14	8	0,00000	 Na efa antitra ao anaty tany aza ny fakany, na maty ao anaty vovoka aza ny fotony,	
18O	14	9	0,00000	 raha vao mahazo rano izy, dia mihamaitso, dia misandrahaka toy ny tanora vao nambolena. 	
18O	14	10	0,00000	 Fa ny olona kosa maty, dia miampatra eo, rahefa miala aina izy, dia aiza moa? 	
18O	14	11	0,00000	 Ny rano an-kamory mihalevona, ny ony miharitra, dia maina. 	
18O	14	12	0,00000	 Toy izany koa ny olona mandry, dia tsy miarina intsony, raha mbola eo koa ny lanitra tsy hahatsiaro intsony izy, ary tsy hofohazina amin'ny torimasony. 	
18O	14	13	0,00000	 Endrey! raha mba mety manafina ahy any amin'ny fonenan'ny maty mantsy hianao, ka hampiery ahy any mandra-pahafaky ny hatezeranao, hilaza amiko izay fetr'andro hahatsiarovanao ahy indray!	
18O	14	14	0,00000	 Raha mba velona indray mantsy ny olona nony efa maty izy! handrasako amin'ny andro rehetra anjara fiambenako izay hahatongavan'izay hisolo ahy. 	
18O	14	15	0,00000	 Hiantso hianao amin'izay, ary izaho kosa hamaly anao; ary mba hanina ny asan'ny tananao hianao.	
18O	14	16	0,00000	 Nefa indrisy, fa hianao ankehitriny manisa ny diako, mibandrina ny fahotako hianao.	
18O	14	17	0,00000	 Voaisy tombo-kase ny kitapo misy ny fahadisoako, nasianao loko ny tsy fahamarinako. 	
18O	14	18	0,00000	 Ny tendrombohitra miletsy sy mihalevona, ny vatolampy afindra hiala amin'ny toerany, 	
18O	14	19	0,00000	 ny rano mandavaka vao, ny onjany tondraka manindao ny vovo-tany: toy izany no andravanao ny fanantenan'ny olombelona. 	
18O	14	20	0,00000	 Aonganao tsy hiarina izy, dia lasa; lazoinao ny tavany, dia alefanao izy. 	
18O	14	21	0,00000	 Omem-boninahitra ny zanany, tsy fantany izany; voaetry ireny, tsy hitany akory. 	
18O	14	22	0,00000	 Ny nofony tsy mahatsiaro afa-tsy ny fijaliany ihany, ny fanahiny tsy mitaraina afa-tsy amin'izay manjo azy.	
18O	15	1	0,00000	[LAHATENIN'I ELIFAZA FANINDROANY: NY TENIN'I JOBA IHANY NO MANAMELOKA AZY - MITSANGAN-KIADY AMIN'ANDRIAMANITRA IZY NEFA TSY MISY OLONA MARINA EO ANATREHANY - TENIN'OLON-KENDRY MOMBA NY SAZY HIHATRA AMIN'NY RATSY FANAHY] Dia niteny Elifaza avy any Temana ka nanao hoe: 	
18O	15	2	0,00000	 Moa fahaizana tsy misy fotony va no amalian'ny olon-kendry? Ataony mivozihitra rivotra va ny tratrany? 	
18O	15	3	0,00000	 Moa va izay miaro tena amin'ny teny foana, sy amin'ny lahateny tsy misy antony?	
18O	15	4	0,00000	 Hianao kosa mandrava hatramin'ny fahatahorana an'Andriamanitra, dia manafoana mihitsy rahefa mety ho fitiavam-bavaka amin'Andriamanitra. 	
18O	15	5	0,00000	 Vavanao no manambara ny fahadisoanao, sy fitenin'ny mpanoloky no ataonao. 	
18O	15	6	0,00000	 Tsy izaho fa ny vavanao no manameloka anao, ny molotrao no miteny miampanga anao.	
18O	15	7	0,00000	 Hianao va no teraka voalohany tamin'ny olombelona? Hianao va nateraka talohan'ny havoana? 	
18O	15	8	0,00000	 Nanatrika ny fivoriam-pisainan'Andrimanitra va hianao? Voarombakao ho anao irery va ny fahendrena? 	
18O	15	9	0,00000	 Inona no fantatrao, tsy fantatray? Inona no nianaranao, ka tsy mahazatra anay izany? 	
18O	15	10	0,00000	 Eo aminay mba misy koa ny efa fotsy volo, ny anti-panahy lava andro niainana noho rainao!	
18O	15	11	0,00000	 Ka ataonao ho zavatra kely va ny fampiononana avy amin'Andriamanitra, sy ny teny mamy ataonay aminao? 	
18O	15	12	0,00000	 Fa entin'ny fonao mankaiza ity hianao, ary maninona izato masonao no mihebiheby?	
18O	15	13	0,00000	 Andriamanitra va ataonao hiharan'ny hatezeranao, ary ny vavanao va no hamoahanao lahateny toy izany?	
18O	15	14	0,00000	 Fa inona ny olombelona no mba hadio, izay tera-behivavy, no mba ho marina? 	
18O	15	15	0,00000	 Indro ireo masiny aza, tsy mahatoky an'Andriamanitra, ary ny lanitra, tsy madio eo anatrehany, 	
18O	15	16	0,00000	 koa mainka izay zava-betaveta sy ratsy fanahy, izay olombelona misotro ota toy ny fisotro rano! 	
18O	15	17	0,00000	 Hampianatra anao aho ka mihainoa; ny zavatra hitako no hambarako, 	
18O	15	18	0,00000	 dia izay ampianarin'ny olon-kendry, - Efa reny tamin'ny razany ka tsy afeniny, 	
18O	15	19	0,00000	 izy ireo no hany nomeny ny tany, ary tsy nisy vahiny nandalo teo aminy na oviana na oviana. – 	
18O	15	20	0,00000	 Ahiahy lava no mihinana ny ratsy fanahy amin'ny androny rehetra; taona vitsy isa, no hany voatokana ho an'ny mpampahory.	
18O	15	21	0,00000	 Feo mahatsiravina no mangingina ao an-tsofiny, raha eo afovoan'ny fiadanana izy no irotsahan'ny mpandrava. 	
18O	15	22	0,00000	 Tsy mba manantena ho afak'aizina izy, ary tsaroany tsikiloin-tsabatra lava izao. 	
18O	15	23	0,00000	 Mirenireny izy mba hitady ny mofony; fantany fa ny andron'ny aizina dia efa vonona ao anilany. 	
18O	15	24	0,00000	 Ianjeran'ny fahoriana amam-tebiteby izy, hoatra ny mpanjaka hary fitaovan-kiady no fiantorak'ireny aminy. 	
18O	15	25	0,00000	 Satria nanainga tanana hamely an'Andriamanitra izy, nihaika ny Tsitoha izy, 	
18O	15	26	0,00000	 nanamafy hatoka nimaona hamely azy izy: eo ambanin'ny vohon'ampingany matevina. 	
18O	15	27	0,00000	 Efa safotry ny taviny ny tavany sady manotraka be ny valahany. 	
18O	15	28	0,00000	 Ny tanàna fonenany dia foana tsy misy intsony, ny trano tsy misy olona intsony, zary korontam-bato no halehany. 	
18O	15	29	0,00000	 Tsy hahazo harena intsony izy, ny fananany tsy haharitra, ny fananany tsy hitatra intsony eto ambonin'ny tany. 	
18O	15	30	0,00000	 Izy tsy ho afa-mandositra ny aizina, ny solofony ho levon'ny afo, ary hofaohin'ny fofon'aina avy amin'ny vavan'Andriamanitra izy.	
18O	15	31	0,00000	 Aoka tsy hitoky amin'ny fitaka izy, fa voafandrik'izany: ny lainga no valy ho azony. 	
18O	15	32	0,00000	 Hanjo azy alohan'ny hahafeno ny androny, izany valy izany, ka tsy ho maitso intsony ny sampany. 	
18O	15	33	0,00000	 Hanintsam-boa vao mibontana, toy ny voaloboka, izy; avelany hiraraka, toy ny an'ny oliva, ny voniny. 	
18O	15	34	0,00000	 Fa tsy hisy taranaka ny tranon'ny tsy mivavaka, ary ho levon'ny afo ny lain'ny mpitsara voasisika. 	
18O	15	35	0,00000	 Totontoroina loza izy, ka miteraka atambo. Voam-pitaka no masaka ao an-kibony.	
18O	16	1	0,00000	[NY NAVALIN'I JOBA AN'I ELIFAZA: FOANA TSY MISY FOTONY NY TENIN'IREO SAKAIZANY - FA ANDRIAMANITRA MOA NO NANOLOTRA AZY TSY MANAN-TSINY EO AN-TÀNAN'IREO - IZY NO HANAFAKA AZY] Dia niteny Joba ka nanao hoe:	
18O	16	2	0,00000	 Efa reko matetika ny kabary toy izany, Mpampionona tsy zaka leferina avokoa hianareo. 	
18O	16	3	0,00000	 Rahoviana re no ho tapitra izany lahateny foana izany e? Asesiky ny fitsindrona inona hianao no mamaly indray?	
18O	16	4	0,00000	 Hahay miteny toa anareo izao koa aho, raha hianareo no mba toa ahy izao; hofafazako teny tsara lahatra hianareo, hanifikifi-doha aminareo aho. 	
18O	16	5	0,00000	 Vava no hankaherezako anareo, ka ny molotro mihetsika no ho fanamaivanana anareo. 	
18O	16	6	0,00000	 Raha miteny moa aho, tsy mihena ny fijaliako; raha mangina indray, hanamaivana azy va izany? 	
18O	16	7	0,00000	 Fa ankehitriny, indrisy, efa mandreraka ny heriko Andriamanitra: naringanao ny havako rehetra, ry Andriamanitra o.	
18O	16	8	0,00000	 Mamatotra ahy hianao: ka izany vavolombelona miampanga ahy, mitsangana hanohitra ahy ny hahiazako, miampanga ahy manatrika. 	
18O	16	9	0,00000	 Ny hatezerany mamiravira sy manenjika ahy; mikitro-nify amiko izy; ary fijery mivandravandra no atifitry ny fahavaloko ahy. 	
18O	16	10	0,00000	 Asanasanany handrapaka ahy ny vavany, fetahany amin-datsa ny takolako, miray tetika izy rehetra hamery ahy. 	
18O	16	11	0,00000	 Natolotr'Andriamanitra amin'ny ratsy fanahy aho ity; natsipiny eo an-tanan'ny olon-dratsy aho ity. 	
18O	16	12	0,00000	 Teo amin'ny fiadanana aho, no notabainy, noraisiny tamin'ny hatoko aho, dia nomontsaniny. Natsangany ho tigetra kendren'ny zana-tsipìkany; 	
18O	16	13	0,00000	 mirimorimo manodidina ahy ny zana-tsipikany, trobarany tsy ananany antra ny lanivoako, ararany amin'ny tany ny tsinaiko. 	
18O	16	14	0,00000	 Akoany hiampy ny mikoa amiko, toy ny rapeton'olona no fiantorany amiko. 	
18O	16	15	0,00000	 Nanjairako gony ny hoditro, ary nahosikosiko tamin'ny vovoka ny handriko.	
18O	16	16	0,00000	 Teramenan'ny ranomaso ny tavako, ary mivelatra eo ambony hodi-masoko ny aloky ny fahafatesana. 	
18O	16	17	0,00000	 Kanefa tsy misy haratsiana eo an-tanako, ary madio ny fivavahako. 	
18O	16	18	0,00000	 Ry tany o, aza saronanao ny rako, ary aoka hisondrotra malalaka ny fitarainako! 	
18O	16	19	0,00000	 Fa na dia izao aza, manam-bavolombelona any an-danitra aho, ary mpiaro ahy, any amin'ny fitoerana avo any. 	
18O	16	20	0,00000	 Ireo sakaizako mihomehy ahy; fa amin'Andriamanitra kosa no itomanian'ny masoko. 	
18O	16	21	0,00000	 Aoka izy hitsara hanelanelana an'Andriamanitra sy ny olombelona, hanelanelana ny zanak'olombelona sy ny namany. 	
18O	16	22	0,00000	 Fa mandroso ho lany ny taona voaisa ho ahy, ary ny lalana idirako, tsy hiverenan-kilalana.	
18O	17	1	0,00000	[TSY METY MOMBA NY RATSY FANAHY ANDRIAMANITRA - NY HO FATY NO ANJARA TSY AZO IDIFIANA] Efa mihareraka ny fofon'aiko, efa milopilopy ny androko; ny fasana sisa mba ho ahy. 	
18O	17	2	0,00000	 Voahodidina maneso aho, misokatra ny masoko eo afovoan'ny fanevatevany ahy. 	
18O	17	3	0,00000	 Ry Andriamanitra o, aoka ny tenanao ihany no hiantoka ahy aminao, fa iza indray moa no hety hitehaka ny tanako? 	
18O	17	4	0,00000	 Ny fony efa nohidianao tsy handray ny fahendrena, ka aza avelanao hisandratra ireo. 	
18O	17	5	0,00000	 Misy miantso ny sakaizany hiara-kizara aminy nony efa mihareraka ny mason'ny zanany. 	
18O	17	6	0,00000	 Efa nataony ho fihomehezan'ny firenena aho; ilay olona fandrora amin'ny tavany aho. 	
18O	17	7	0,00000	 Voasaron'ny alahelo ny masoko, hoatra ny aloka sisa ny rantsam-batako rehetra. 	
18O	17	8	0,00000	 Talanjona amin'izany ny olona mahitsy fo; ary tezitra amin'ny tsy mivavaka ny tsy manan-tsiny. 	
18O	17	9	0,00000	 Ny olo-marina anefa mifikitra mafy amin'ny lalany ary izay madio tanana miezaka amin-kerim-po tokoa. 	
18O	17	10	0,00000	 Fa avia indray ary hianareo rehetra, avia; dia tsy hahita olon-kendry iray aminareo va aho? 	
18O	17	11	0,00000	 Lany ity ny androko, foana ny hevitra voakasako; dia ireo hevitra mba nolalaiko indrindra. 	
18O	17	12	0,00000	 Ny alina ataony ho andro, eo anatrehan'ny aizina, lazainy ho efa akaiky ny fahazavana; 	
18O	17	13	0,00000	 Na dia tsy miandry aza aho, ny seoly no fonenako; ao amin'ny aizina no namelarako ny fandriako. 	
18O	17	14	0,00000	 Hoy aho tamin'ny fasana: Raiko hianao; ary tamin'ny kankana: Reniko sy anabaviko hianareo. 	
18O	17	15	0,00000	 Nankaiza ny fanantenako: Iza no afa-kahita ny fanantenako? 	
18O	17	16	0,00000	 Nidina any am-bavahadin'ny seoly izy; raha mba mahita fitsaharana ahay mantsy, any amin'ny vovoka!	
18O	18	1	0,00000	[LAHATENIN'I BALDADA: MANINY AN'I JOBA IZY - FAHARAVAN'NY RATSY FANAHY - TSY HANAM-PARAMANDIMBY IZY] Dia niteny Baldada avy any Sohe, ka nanao hoe:	
18O	18	2	0,00000	 Rahoviana ihany vao hotaperinao izany teny izany? Manana saina aloha hianao vao miresaka isika. 	
18O	18	3	0,00000	 Nahoana hianao no dia mihevitra anay ho biby foana, fa ataonao ho donana velona eo imasonao va izahay? 	
18O	18	4	0,00000	 Hianao izay mamiravira tena amin'ny hatezerana indray, noho ny aminao ve, dia tianao ho lao ny tany, ary hafindra toerana ny vatolampy? 	
18O	18	5	0,00000	 Eny, ny ratsy fanahy dia ho faty ny fanilony, tsy hazava intsony ny afo eo am-patany. 	
18O	18	6	0,00000	 Hanjomba ny andro eo an-dainy, ho faty ny jirony eo amboniny. 	
18O	18	7	0,00000	 Izy efa mafy famindra dia ho voatery ny diany, hafainganin'ny saim-pantany ny fahalavoany. 	
18O	18	8	0,00000	 Afatratry ny tongony amin'ny harato izy; mandia fandrika izy. 	
18O	18	9	0,00000	 Azon'ny fandrika ny ombalahitongony, voatanan'ny tadivavarana izy. 	
18O	18	10	0,00000	 Ny fandrika harato miafina ao ambanin'ny tany hahavoa azy, ary longoa mitoto-bozaka no eny an-dalan-kalehany. 	
18O	18	11	0,00000	 Manodidina azy hatraiza hatraiza ny fampitahorana, sady manenjika azy hatrany hatrany. 	
18O	18	12	0,00000	 Ny mosary dia anjara saziny, ary ny faharinganana dia vonon-ko amin'izay hahalavoany. 	
18O	18	13	0,00000	 Lany ny hoditry ny rantsam-batany; lanin'ny lahimatoan'ny fahafatesana ny rantsam-batany. 	
18O	18	14	0,00000	 Tsoahana izy hiala ao an-dainy, izay nitokiany handriana fehizay, ka tarihina ho any amin'ilay Mpanjakan'ny fampitahorana. 	
18O	18	15	0,00000	 Tsy misy monina eo an-dainy ny ankohonany; nofafazana solfara ny fonenany. 	
18O	18	16	0,00000	 Ao ambany izy, maim-paka, eo ambony kosa tapa-drantsana. 	
18O	18	17	0,00000	 Ny fahatsiarovana azy, foana amin'ny tany; efa very anarana amin'ny faritany izy. 	
18O	18	18	0,00000	 Roahina hiala amin'ny mazava izy, ho ao amin'ny maizina, ary esorina hiala amin'izao tontolo izao. 	
18O	18	19	0,00000	 Tsy mamela fara aman-dimby amin'ny fokony izy; ary tsy misy velona ny ao amin'ny fonenany. 	
18O	18	20	0,00000	 Ny firenena Andrefana, talanjona amin'ny faharavany; ny Tatsinanana koa raiki-tahotra amin'izany. 	
18O	18	21	0,00000	 Toy izany no fonenan'ny tsy mivavaka; toy izany no fitoeran'ny olona tsy mahalala an'Andriamanitra.	
18O	19	1	0,00000	[NY NAVALIN'I JOBA AN'I BALDADA: AVY AMIN'ANDRIAMANITRA NY FAHORIANY - NY SAKAIZANY NO NANTENAINY HANGORAKA AZY AMIN'NY LOZA - DISO FANANTENANA IZY - ANDRIAMANITRA IHANY NO HAMONJY AZY] Dia niteny Joba ka nanao hoe: 	
18O	19	2	0,00000	 Mandra-pahoviana no hampahorianareo ny fanahiko sy hamizananareo ahy amin'ny teninareo? 	
18O	19	3	0,00000	 Efa impolo izay no manala baraka ahy hianareo, sy manevateva ahy tsy aman-kenatra akory. 	
18O	19	4	0,00000	 Na diso aza aho, izaho ihany no hihandronan'ny fahadisoako.	
18O	19	5	0,00000	 Fa hianareo kosa izay mitsangana hamely ahy, ka ny fahafam-baraka no atombokareo ahy, handresena ahy, 	
18O	19	6	0,00000	 dia mba fantaro kosa fa Andriamanitra no mampahory ahy, sy manarona ahy amin'ny fandrika haratony. 	
18O	19	7	0,00000	 Indro aho mitaraina noho ny fanaovana an-keriny, nefa tsy misy mamaly! miantso fitsarana ambony, nefa tsy mahazo ny rariny. 	
18O	19	8	0,00000	 Ny lalako nofefeny, ka tsy afaka handeha aho; ny sakeli-dalana halehako namelarany aizina. 	
18O	19	9	0,00000	 Ny voninahitro nendahany tamiko, ny satro-boninahitro nesoriny teo an-dohako. 	
18O	19	10	0,00000	 Nohadiny manodidina ny ao ambaniko, ka mianjera aho; nofongorany toy ny hazo ny fanantenako. 	
18O	19	11	0,00000	 Nirehitra tamiko ny fahatezerany, ka nataony fitondra fahavalo aho. 	
18O	19	12	0,00000	 Indray nirohotra ny antoko-miaramilany, nisava lalana hankanesany aty amiko, dia nanao fahirano ny laiko.	
18O	19	13	0,00000	 Ka ny rahalahiko nampanalaviriny ahy; ny sakaizako mivily miala amiko. 	
18O	19	14	0,00000	 Ny havako nandao ahy. Ny olona mifankazatra amiko nanadino ahy. 	
18O	19	15	0,00000	 Ny mponina ao an-tranoko sy ny ankizivaviko manao ahy ho olon-kafa; 	
18O	19	16	0,00000	 olon-tsy fantatra eo imasony aho.	
18O	19	17	0,00000	 Mahaloiloy ny vadiko ny fofon'aiko, mifona amin'izay iray tampo amiko aho, 	
18O	19	18	0,00000	 Ny ankizy madinika aza, mamingavinga ahy, nony mba mitsangana anaovany kivalavala.	
18O	19	19	0,00000	 Ireo tsy nanafenako, dia marikoriko amiko, ireo nolalaiko mivadika mamely ahy.	
18O	19	20	0,00000	 Ny taolako, tafaraikitra amin'ny hoditra ama-nofoko, ny akanjo-nifiko no hany nentiko nilefa. 	
18O	19	21	0,00000	 Hianareo sakaizako ahay, no mba mamindra fo, mamindra fo amiko. Fa nasian'ny tanan'Andriamanitra aho ity ! 	
18O	19	22	0,00000	 Nahoana no dia manenjika ahy, tahaka an'Andriamanitra koa hianareo, ka tsy mety ho boboky ny nofoko? 	
18O	19	23	0,00000	 Adray! raha mba mety ho voasoratra koa ny teniko! raha mba mety ho vita an-tsoratra ao anatin'ny boky izy! 	
18O	19	24	0,00000	 raha mba fisokirana vy mbamin'ny firaka no isokirana azy amin'ny vatolampy ho mandrakizay. 	
18O	19	25	0,00000	 Fantatro fa velona ny mpamaly ra ho ahy, ka hitsangana farany eo ambonin'ny vovoka izy, 	
18O	19	26	0,00000	 ary amin'izay, dia izao taolako mitafy ny hodiny, dia ny nofoko no hahitako an'Andriamanitra. 	
18O	19	27	0,00000	 Eny, izaho izao no hahita azy ny masoko no hahita azy, fa tsy olon-kafa! Matim-paniriana izany ny foko ato anatiko. 	
18O	19	28	0,00000	 Amin'izay hianareo vao hilaza hoe: Nahoana isika no nanenjika azy? fa ho hita ny mahamarina ny adiko. 	
18O	19	29	0,00000	 Ho an'ny tenanareo no aoka hatahoranareo ny sabatra amin'izay; fa mahatsiravina ny famalian'ny sabatra, ary ho fantatrao fa misy fitsarana marina.	
18O	20	1	0,00000	[LAHATENIN'I SOFARA: TSY MAHARITRA NY FANDRESEN'NY RATSY FANAHY - IZAY NOROBAINY SY IZAY MAMINY INDRINDRA TSY MISY HOENTINY MIALA ETO AN-TANY - FA NY LOZA NO MISESY MAMELY AZY] Dia niteny Sofara avy any Naama ka nanao hoe: 	
18O	20	2	0,00000	 Koa noho izany, dia asesiky ny saiko hanome valy aho, ka tsy andriko ny handefasako azy noho ny fikoratabako. 	
18O	20	3	0,00000	 Nandre faniniana manala baraka ahy aho, ka hahita hahavaly avy amin'ny fahalalako ny saiko. 	
18O	20	4	0,00000	 Fantatrao tsara va, fa hatrizay ela izay, hatrizay nametrahana ny olombelona teto an-tany, 	
18O	20	5	0,00000	 dia vetivety foana no nahombiazan'ny ratsy fanahy, ary mihelina ihany ny fifalian'ny tsy mivavaka. 	
18O	20	6	0,00000	 Na hapakany amin'ny lanitra aza ny reharehany, ka hitehina amin'ny rahona ny lohany, 	
18O	20	7	0,00000	 dia levona mandritra ny mandrakizay toy ny dikiny izy; izay nahita azy manao hoe: Aiza izy? 	
18O	20	8	0,00000	 manidina toy ny nofy izy, ka tsy hita intsony, mihalevona toy ny fahitana amin'ny alina izy. 	
18O	20	9	0,00000	 Ny maso nahita azy, tsy mahatazana azy intsony; ny fonenany tsy hahatsinjo azy intsony. 	
18O	20	10	0,00000	 Ny zanany hangataka amin'ny malahelo, ny tanany no hanonerany ny nalainy an-keriny. 	
18O	20	11	0,00000	 Ny taolany feno ny otany miafina, izay hiara-mandry aminy eo amin'ny vovoka. 	
18O	20	12	0,00000	 Fa mamy tao am-bavany ny ratsy, ka nafeniny tao ambany lelany, 	
18O	20	13	0,00000	 nankamamy ka tsy foiny, ary nakombony tao an-danilaniny. 	
18O	20	14	0,00000	 Ho zary poizina amin'ny tsinainy ny haniny, ka ho tonga poizim-bibilava an-kibony. 	
18O	20	15	0,00000	 Fa nitelina harena izy, ka handoa izany; Andriamanitra no handoatra izany, avy ao an-kibony.	
18O	20	16	0,00000	 Nitsentsitra ny poizin'ny bibilava izy, ka ho fatin'ny lelan'ny menarana. 	
18O	20	17	0,00000	 Tsy mba ho hitany misononoka na oviana na oviana ny ony, ny ria-tantely aman-dronono. 	
18O	20	18	0,00000	 Hamerina izay azony izy, fa tsy hambosika an'izany, araka ny tombony azony, ka tsy hiarana amin'izany izy.	
18O	20	19	0,00000	 Fa nampahory sy nandao ny mahantra izy, nandroba ny tranon'ireny,nefa tsy nanangana azy indray. 	
18O	20	20	0,00000	 Tsy nety nianina ny fahalianany; tsy hoentiny izay maminy indrindra. 	
18O	20	21	0,00000	 Tsy misy tsy tratry ny fahalianany te-handrapaka, koa tsy haharitra ny fiadanany. 	
18O	20	22	0,00000	 Ao anatin'ny fananam-be izy, nefa latsaka amin'ny tsy fahampiana, iharan'izao kapoky ny loza rehetra izao izy.	
18O	20	23	0,00000	 zao no hameno ny kibony: Halatsak'Andriamanitra aminy, ny afom-pahatezerany, ka hirotsaka aminy, hatrany an-kibony. 	
18O	20	24	0,00000	 Raha afaka amin'ny fiadiana vy izy ho trobaran'ny tsipika varahina. 	
18O	20	25	0,00000	 Tsoahany ny zana-tsipika, ka mitsoaka miala amin'ny tenany izany, dia mivoaka manelatselatra avy amin'ny atiny ny varahina; ka azon'ny tahotry ny fahafatesana izy. 	
18O	20	26	0,00000	 Aizim-pito no mitelina ny rakiny; afo tsy narehtir'olombelona no mandevona azy, sy mandany izay sisa tavela rehetra ao an-dainy. 	
18O	20	27	0,00000	 Ny lanitra hanambara ny helony, ary ny tany hitsangana hiampanga azy.	
18O	20	28	0,00000	 Ny fananam-be ao an-tranony, haely, ho levona izany amin'ny andron'ny fahatezerana. 	
18O	20	29	0,00000	 Izany no anjara naraikitr'Andriamanitra ho an'ny ratsy fanahy, sy lova voatendrin'Andriamanitra ho azy.	
18O	21	1	0,00000	[NY VALIN'I JOBA: TSIA, TSY MARINA NY HOE: AZON-DOZA MANDRAKARIVA NY RATSY FANAHY SADY HAMPITOVIN'NY FAHAFATESANA NY TSARA SY NY RATSY - KOA LAINGA TSARA LAHATRA NY TENIN'IRETO SAKAIZANY] Dia niteny Joba ka nanao hoe: 	
18O	21	2	0,00000	 Mihainoa, mihainoa ny teniko, aoka mba ho izany ahay no fampiononana azoko aminareo. 	
18O	21	3	0,00000	 Avelao hiteny aho amin'ny anjarako; fa rehefa tapitra ny teniko, mahazo mamelively ihany hianareo.	
18O	21	4	0,00000	 Moa olombelona va no alehan'ny fitarainako? Ka aiza no hahatsindriako ny foko? 	
18O	21	5	0,00000	 Jereo aho, ka aoka ho talanjona hianareo, ary tampeno ny vavanareo.	
18O	21	6	0,00000	 Raha mihevitra izany aho, dia mihoron-koditra, ary tera-kovitra ny nofoko. 	
18O	21	7	0,00000	 Nahoana ary no velona ihany ny ratsy fanahy; sady tratra antitra mitombo hery? 	
18O	21	8	0,00000	 Ny taranany mihamahery eo anoloany, ny solofony mandroso laza eo imasony. 	
18O	21	9	0,00000	 Ny ankohonany mandry fehizay, lavitry ny tahotra, ny tsora-kazon'Andriamanitra tsy mba mikasika azy. 	
18O	21	10	0,00000	 Ny ombalahiny mahavanona anaka, ny ombivaviny miteraka, tsy mamotsotra. 	
18O	21	11	0,00000	 Avelany miriaria toa andian'ny biby fiompy ny zanany, mifalihavanja manodidina azy mbamin'ny zanany vao teraka.	
18O	21	12	0,00000	 Manara-bava ny feon-dokanga aman'ampongatapaka izy ireo, ary mikoriana amin'ny feon-tsodina. 	
18O	21	13	0,00000	 Mandany ny androny amin'ny fiadanana izy ireo, fa sombin'andro monja no idinany ho any amin'ny seoly. 	
18O	21	14	0,00000	 Hoy anefa ireny amin'Andriamanitra: Miala aminay; fa tsy te-hahalala izay lalanao akory izahay. 	
18O	21	15	0,00000	 Zinona moa ny Tsitoha, no ho tompoinay? Inona no ho azonay amin'izay fivavahana aminy? 	
18O	21	16	0,00000	 Moa tsy efa eo an-tanany va, ny fiadanan'izy ireo? - Kanefa, lavira ahy anie, ny fisainan'ny tsy mivavaka! – 	
18O	21	17	0,00000	 Mba fahita matetika va ny hoe, maty ny fanilon'ny tsy mivavaka, iantsamboaran-doza izy ireo, na nanendren'Andriamanitra anjara aminny hatezerany izy ireo? 	
18O	21	18	0,00000	 Moa toa mololo indaosin'ny rivotra no ahitana azy, sy toy ny akofa paohin'ny tadio? 	
18O	21	19	0,00000	 Hoy hianareo: atokan'Andriamanitra ho an'ny zanany ny sazy afitsony azy. Fa aoka ny tenan'Andriamanitra no hanasazy azy mba ho tsaroany, 	
18O	21	20	0,00000	 sy ho hitan'ny masony ny faharinganany, ary hosotroin'ny tenany ny fahatezeran'ny Tsitoha! 	
18O	21	21	0,00000	 Mampaninona azy izay manjo ny taranany aty aoriana, rahefa tapaka hatreo ny isan'ny volana hiainany.	
18O	21	22	0,00000	 Andriamanitra va no hotoroana fahendrena, nefa ny tafasandratra indrindra aza, mbola tsarainy? 	
18O	21	23	0,00000	 Ny iray maty ao anatin'ny fiadanana, ny hafinaretana amam-pianinany lavorary; 	
18O	21	24	0,00000	 ny valahany manotraky ny taviny; ny taolany feno tsoka mandranoka. 	
18O	21	25	0,00000	 Ny iray kosa maty amin'ny fahorian'ny fanahiny, tsy mba nanandrana izay fiadanana akory. 	
18O	21	26	0,00000	 Samy mandry eo amin'ny vovoka izy roa tonta; samy rakotr'olitra ny tenan'izy roa tonta! 	
18O	21	27	0,00000	 Endrey! fantatro tsara ny hevitrareo; mbamin'ny fitsarana tsy marina amelezanareo ahy. 	
18O	21	28	0,00000	 Fa hoy hianareo: Aiza ny tranon'ny mpampahory? Zary inona ny lay nitoeran'ny tsy mivavaka? 	
18O	21	29	0,00000	 Tsy mbola mba nanontany mpandeha lavitra va hianareo, ka tsy mahalala ny zavatra ambarany? 	
18O	21	30	0,00000	 Amin'ny andron'ny fahoriana, voatsimbina ny ratsy fanahy; amin'ny andron'ny fahatezerana, afak'alanalana izy! 	
18O	21	31	0,00000	 Iza akory no maniny ny fitondran-tenany eo anoloany? Iza akory no nampamoaka izay nataony? 	
18O	21	32	0,00000	 Amim-panajana no itondrana azy halevina, ary misy miambina eo amin'ny fasany. 	
18O	21	33	0,00000	 Ho maivana aminy ny bainga any an-dohany, sady ny olona rehetra hanaraka azy any avokoa, toy ireo maro tany alohany, izay efa nialoha azy any.	
18O	21	34	0,00000	 Ka inona no hevitr'izao fampiononam-poana ataonareo izao? Fanomezam-bohony avokoa no hany sisa amin'izao valin-teninareo izao.	
18O	22	1	0,00000	[LAHATENIN'I ELIFAZA: NY MAHAVOASAZY AN'I JOBA DIA NY OTANY SY NY TENINY RATSY - NEFA NA DIA AMIN'IZAO IZY MBOLA MAHAZO MIHAVANA AMIN'ANDRIAMANITRA, KA HAHITA FIADANANA] Dia niteny Elifaza, ka nanao hoe: 	
18O	22	2	0,00000	 Mety hanasoa an'Andriamanitra va ny olombelona? Manasoa ny tenany ihany ny olon-kendry. 	
18O	22	3	0,00000	 Mampaninona ny Tsitoha, raha marina hianao? Inona no azony, raha tsy misy diso ny lalanao?	
18O	22	4	0,00000	 Noho ny fitiavanao vavaka va no amaizany anao, sy ifandaharany aminao amin'ny fitsarana? 	
18O	22	5	0,00000	 Tsy mihoa-pampana va ny haratsianao, ary tsy hita isa ny fahadisoanao? 	
18O	22	6	0,00000	 Efa naka tsatoka tsy ahoan-tsy ahoana tamin'ny rahalahinao hianao, efa nanendaka ny lamban'ny mihanjaka hianao. 	
18O	22	7	0,00000	 Ny olona reraky ny hetaheta tsy nomenao rano; ny noana, tsy nahafoizanao hanina. 	
18O	22	8	0,00000	 Fa an'ny sandry matanjaka ny tany, ary izay manam-piaro no miorim-ponenana eo. 	
18O	22	9	0,00000	 Ny mpitondratena nampodinao maina ary tapaka ny sandrin'ny kamboty. 	
18O	22	10	0,00000	 Izany no mahavoahodidim-pandrika anao, ka indro hianao tabatabain'ny horohoro tampoka, 	
18O	22	11	0,00000	 safotr'aizina, tsy mahita, ary difotry ny rano mangeniheny. 	
18O	22	12	0,00000	 Tsy any an-tampon'ny lanitra va Andriamanitra? Jereo ange ny handrin'ny kintana: akory ity hahavony! 	
18O	22	13	0,00000	 Ka hoy hianao: Inona no fantatr'Andriamanitra amin'izany? Hahay mamantatra ny an-koatry ny rahona matevina va izy? 	
18O	22	14	0,00000	 Manjary sarona eo anatrehany ny rahona ka tsy mahita izy, fa any amin'ny lanitra boribory any foana no mandehandeha.	
18O	22	15	0,00000	 Mbola tohizanao harahina va ny lalana fahagola izay nodiavin'ny olona mpanao ratsy fahizany, 	
18O	22	16	0,00000	 ka nalaina talohan'ny andro voafetra, ary nindaosin'ny riaka ny fanorenany? 	
18O	22	17	0,00000	 Fa hoy izy tamin'Andriamanitra: "Miala aminay hianao! Fa inona moa no hain'ny Tsitoha hatao aminay". 	
18O	22	18	0,00000	 Kanefa izy no nameno harena ny tranony. - Lavitra ahy anie, ny fisainan'ny ratsy fanahy! – 	
18O	22	19	0,00000	 Mahita ny fianjeran'ireny ny marina, ka mifaly, ary mihomehy azy ny tsy manan-tsiny: 	
18O	22	20	0,00000	 Indro efa rava ny fahavalontsika! efa levon'ny afo ny hareny! 	
18O	22	21	0,00000	 Koa mihavana amin'Andriamanitra, dia mionona hianao, fa izany no hiverenan'ny fiadanana aminao. 	
18O	22	22	0,00000	 Raiso avy amin'ny vavany ny fampianarana ary alatsaho ao am-ponao ny teniny. 	
18O	22	23	0,00000	 Ho tafarina hianao, raha miverina amin'ny Tsitoha, sy manesotra ny heloka lavitra ny lainao. 	
18O	22	24	0,00000	 Ario eny amin'ny vovoka ny anja-bolamena, ary eny amin'ny korontam-bato eny an-dohasahan-driaka, ny volamenan'i Ofira. 	
18O	22	25	0,00000	 Fa ny Tsitoha no ho volamenanao, sy ho volafotsy miavosa ho anao. 	
18O	22	26	0,00000	 Amin'izay dia ny Tsitoha no hankamaminao, izy koa no hanandratanao ny tananao. 	
18O	22	27	0,00000	 Hivavaka aminy hianao dia hohenoiny, ka hoefainao ny voadinao. 	
18O	22	28	0,00000	 Raha misy fikasanao hataonao, dia ho tanteraka, ary ny lalanao hamirapiratam-pahazavana. 	
18O	22	29	0,00000	 Ireo mavozo handrina hilazanao hoe: Miandrandra, dia hovonjen'Andriamanitra izay mietry fijery. 	
18O	22	30	0,00000	 Ny olo-meloka aza hataony afaka, fa voavonjy amin'ny hadiovan'ny tananao izy.	
18O	23	1	0,00000	[NY NAVALIN'I JOBA: RAHA AZONY HIAKARANA MANTSY NY FIKETRAHAN'ANDRIAMANITRA! - FANTATRY NY TOMPO NY FAHAMARINANY; FA MISY HEVITRA TSY TIANY HOVANA] Dia niteny Joba ka nanao hoe: 	
18O	23	2	0,00000	 Eny mangidy anio ny fitarainako, nefa mbola tampenan'ny tanako aza ny fitolokoko. 	
18O	23	3	0,00000	 Ah, raha mba misy mantsy hampahafantatra ahy izay hahitako azy, sy hahatongavako hatrany amin'ny seza fiandrianany!	
18O	23	4	0,00000	 Dia halahatro eo anatrehany ny momba ahy, ary hofenoiko teny fanamarinana ny vavako! 	
18O	23	5	0,00000	 Ho fantatro izay hevitra mety hoentiny hanohitra ahy, ary ho hitako izay mba mety holazainy amiko. 	
18O	23	6	0,00000	 Ny haben'ny fahefany ve no hoentiny manda ahy? Tsy ho sitrany ve ny manipy maso amiko ahay? 	
18O	23	7	0,00000	 Amin'izay dia hifandahatra aminy ny olo-marina, ka dia handeha aho efa voavelan'ny mpitsara ahy ho afa-mandrakizay. 	
18O	23	8	0,00000	 Kanjo miantsinanana aho, tsy any izy, miankandrefana indray, tsy tazako izy. 	
18O	23	9	0,00000	 Manan-draharaha any avaratra izy, tsy hitako, miafina any atsimo, tsy haiko tsinjovina.	
18O	23	10	0,00000	 Fantany anefa ny lalana falehako; raha mizaha toetra ahy izy, dia hivoaka madio toy ny volamena aho. 	
18O	23	11	0,00000	 Fa nandia ny dian-tongony mandrakariva ny tongotro; nizotra tsy mivily teo amin'ny lalany aho. 	
18O	23	12	0,00000	 Tsy nivily niala teo amin'ny didin'ny vavany aho, ary ny sitra-poko nofolahiko nampanekeko ny didin'ny molony.	
18O	23	13	0,00000	 Manana ny heviny anefa izy; ka iza no hampiova azy amin'izay? Izay iriny dia tanterahiny avokoa. 	
18O	23	14	0,00000	 Hotanterahiny ary izay efa notendreny ho ahy; ary tsy vitsy ny hevitra toy izany ao aminy. 	
18O	23	15	0,00000	 Izany no mampitebiteby ahy eo anatrehany; rahefa mihevitra izany aho, dia matahotra azy. 	
18O	23	16	0,00000	 Mandreraka ny foko Andriamanitra; mameno tahotra ahy ny Tsitoha. 	
18O	23	17	0,00000	 Fa tsy mba ny aizina no mihinana ahy, na ny alina no manarona ny tavako.	
18O	24	1	0,00000	[MISY HARATSIANA MARO SAMIHAFA IZAY TOA TSY HEVERIN'ANDRIAMANITRA AKORY] Nahoana no tsy misy fotoana natokan'ny Tsitoha, ary ireo manompo azy tsy mba mahita ny androny? 	
18O	24	2	0,00000	 Misy olona mamindra orim-bato, miandry biby fiompy nangalariny, 	
18O	24	3	0,00000	 mandroaka ny ampondran'ny kamboty, mitana ny ombin'ny mananotena ho tsatoka, 	
18O	24	4	0,00000	 manosika ny mahantra hivily lalana, ka voatery hiery avokoa ny madinika amin'ny tany. 	
18O	24	5	0,00000	 Mova tsy ny ampondra dia any an'efitra izy: dia mivoaka izy hanao ny asany, mitady ny rembiny hatramin'ny vao maraina. Ny tany efitra no ahazoany hanina ho an-janany; 	
18O	24	6	0,00000	 ny salohim-bary eny an-tsaha no tsongoiny, ary ao an-tanim-boaloboky ny mpampahory azy izy no mifetsy. 	
18O	24	7	0,00000	 Mihanjaka izy ireo, ary mandritra ny alina, noho ny fitafiana tsy misy, mandry tsy amam-pirakofana aro hatsiaka. 	
18O	24	8	0,00000	 Kotsan'ny ranonorana eny an-tendrombohitra, mitampisaka eny amin'ny vatolampy fa tsy manan-kialofana.	
18O	24	9	0,00000	 Misarika ny kamboty eo am-pinonoana, maka tsatoka amin'ny olona ory; 	
18O	24	10	0,00000	 ka dia miboridana tsy manan-kitafy ireo, noana mivesatra ny amboaram-barin'ny tompo; 	
18O	24	11	0,00000	 mamia ny diloilo ao an-trano fitahirizana divay; mangetaheta eo am-pamiazana voaloboka. 	
18O	24	12	0,00000	 Misondrotra avy eny an-tanana eny ny feon'ny olona mitoloko, velon-taraina ny ain'ny voaratra, nefa tsy ahoan'Andriamanitra izany heloka bevava izany! 	
18O	24	13	0,00000	 Misy miteotra ao amin'ny fahavalon'ny fahazavana, tsy mahalala ny lalany akory, na maharitra mizotra amin'ny sakeli-dalany.	
18O	24	14	0,00000	 Ny mpamono olona mifoha vao mangiran-dratsy, mamono ny ory aman-tsy manana, misodisody alina toa jiolahy. 	
18O	24	15	0,00000	 Ny mason'ny mpaka vadin'olona mikendry izay ihavian'ny maizimaizina: tsy misy mahita ahy, hoy izy, dia manao very maso izy. 	
18O	24	16	0,00000	 Ny sasany manamy trano amin'ny alina, mihery nony antoandro; tsy mahalala ny fahazavana izy.	
18O	24	17	0,00000	 Toy ny aloky ny fahafatesana ho azy ireo ny maraina, satria ny alina mahatahotra no efa mahazatra azy. 	
18O	24	18	0,00000	 Ah, mitsinkafona ambonin'ny rano, toy ny zava-maivana, ny tsy mivavaka, tsy manana afa-tsy anjara voaozona izy eto an-tany, tsy mba manitsy lalana mankany amin'ny tanim-boaloboka izy. 	
18O	24	19	0,00000	 Toy ny ifohan'ny maina sy ny hafanana ny ranom-panala, no iteleman'ny seoly ny mpanota.	
18O	24	20	0,00000	 Ah, ny kibo nitoerany manadino azy, ny olitra mihinana azy amam-pankafizana, ny olona tsy mahatsiaro azy intsony: tapaka toy ny hazo ny haratsiana. 	
18O	24	21	0,00000	 Nandroba ny momba tsy niteraka izy, ary tsy nanisy soa sy mananotena. 	
18O	24	22	0,00000	 Ny olo-mahery kosa anefa hozongozonin'ny herin'Andriamanitra: mitsangana izy, dia tsy manampo izay ho velona intsony ireo: 	
18O	24	23	0,00000	 ataony matoky tsy manana ahiahy ihany ireo, fa ataony andry maso eny amin'izay alehany. 	
18O	24	24	0,00000	 Mba misandratra izy, nefa vetivety, dia tsy eo intsony indray; mianjera sy jinjaina toy ny olon-drehetra, tangosana toy ny salohim-bary.	
18O	24	25	0,00000	 Raha tsy izany no izy, dia iza kosa no hamaky lainga ahy? Iza no hampiseho ny teniko ho tsinontsinona?	
18O	25	1	0,00000	[LAHATENIN'I BALDADA: TSY MISY OLONA MADIO EO ANATREHAN'ANDRIAMANITRA MASINA INDRINDRA] Dia niteny Baldada avy any Sohe, ka nanao hoe:	
18O	25	2	0,00000	 Azy ny fanapahana sy fampatahorana, fiadanana no ampanjakainy any amin'ny fonenany avo. 	
18O	25	3	0,00000	 Azo isaina va ny miaramilany? Ary zovy no tsy iposahan'ny fahazavany? 	
18O	25	4	0,00000	 Ahoana no hahamarina ny olombelona eo anatrehan'Andriamanitra? Ahoana no hahadio izay tera-behivavy? 	
18O	25	5	0,00000	 Ny volana aza, latsa-pahazavana, ny kintana aza, tsy madio eo imasony! 	
18O	25	6	0,00000	 Ka mainka izay olombelona kankana foana, sy izay zanak'olombelona olitra tsy manjary!	
18O	26	1	0,00000	[NY NAVALIN'I JOBA - FILAZANA NY FAHEFANA AMAM-PAHENDREN'ANDRIAMANITRA] Dia niteny Joba ka nanao hoe: 	
18O	26	2	0,00000	 Akory ity fahaizanao manohana ny osa, sy mamonjy ny tanana reraka!	
18O	26	3	0,00000	 Endrey izato fanoronao ny tsy mahalala, sy izato habetsahan'ny fahendrena asehonao! 	
18O	26	4	0,00000	 Iza moa no ilazanao teny? ary avy amin'iza ny fanahy mivoaka ny vavanao? 	
18O	26	5	0,00000	 Eo anatrehan'Andriamanitra ny matoatoa mihararetra, any ambanin'ny rano mbamin'ny mponina any. 	
18O	26	6	0,00000	 Ny seoly mihanjahanja eo anatrehany, ary ny hantsana tsy misy rakony. 	
18O	26	7	0,00000	 Izy no mamelatra ny avaratra eo ambonin'ny habakabaka babangoana, manantona ny tany eo ambonin'ny tsinontsinona;	
18O	26	8	0,00000	 mampihiboka ny rano eo amin'ny rahony; kanefa tsy mitriatra noho ny havesaran'izany ny rahona.	
18O	26	9	0,00000	 Manarona ny tavan'ny seza fiandrianany izy, ka rahona no velariny eo amboniny. 	
18O	26	10	0,00000	 Nasiany faritra manodidina eny ambonin'ny rano, eo amin'ny fisarahan'ny mazava sy ny maizina. 	
18O	26	11	0,00000	 Mihozongozozna ny andrin'ny lanitra, sady ankona amin'ny teny mafy ataony. 	
18O	26	12	0,00000	 Ny heriny no anaingany ny ranomasina, ny fahendreny no anorotoroany ny avonavona. 	
18O	26	13	0,00000	 Ny fofon'ainy no anjarian'ny lanitra ho madio, ary ny tanany no nanao ny menarana mpandositra. 	
18O	26	14	0,00000	 Izany no sisintsisin'ny lalany, fimenomenonana malefaka mba rentsika, fa raha ny fikotrokotroky ny heriny, iza no mahahaino izany?	
18O	27	1	0,00000	[ANJARAN'NY RATSY FANAHY] Mbola niteny indray Joba hoy izy: 	
18O	27	2	0,00000	 Amin'Andriamanitra velona izay manda tsy hanome rariny ahy, amin'ny Tsitoha izay mameno zava-mangidy ny aiko, 	
18O	27	3	0,00000	 raha mbola manam-pofon'aina koa aho, ka mbola eo am-bavoroko ny fofon'ain' Andriamanitra; 	
18O	27	4	0,00000	 dia tsy hisy tsy marina hotonoin'ny molotro, tsy hanonon-dainga ny lelako.	
18O	27	5	0,00000	 Lavitra ahy izay hihevitra ny anareo ho marina, fa hiaro ny tsy fananako tsiny aho mandra-pahatapitry ny aiko. 	
18O	27	6	0,00000	 Efa nanomboka nanamarina ny tenako aho, tsy hitsahatra amin'izany, tsy misy androko anomezan'ny foko tsiny ahy na dia iray aza. 	
18O	27	7	0,00000	 Fitondra olon-dratsy anie no ho anjaran'ny fahavaloko, ary anjaran'ny tsy mivavaka anie no ho an'ny mpanohitra ahy! 	
18O	27	8	0,00000	 Inona no ho fanantenan'ny tsy mivavaka, raha fognoran'Andriamanitra izy, raha alany ny ainy? 	
18O	27	9	0,00000	 Moa Andriamanitra hihaino izay fitarainany akory va, amin'ny andro hamelezan'ny fahoriana azy? 	
18O	27	10	0,00000	 Mahita firavoravoana ao amin'ny Tsitoha va izy? Manao fivavahana mandrakariva amin'Andriamanitra va izy?	
18O	27	11	0,00000	 Hotoroako ny fitondra'Andriamanitra hianareo, ary tsy hanafenako ny hevitry ny Tsitoha. 	
18O	27	12	0,00000	 Tenanareo rehetra aza no efa nahita maso izany! ka nahoana hianareo no mandahadahatra foana?	
18O	27	13	0,00000	 Izao no anjara natokan'Andriamanitra ho an'ny ratsy fanahy, sy lova azon'ny mpanao an-keriny, avy amin'ny Tsitoha. 	
18O	27	14	0,00000	 Raha maro anaka izy, ho anjaran'ny sabatra ireny; ary ny solofony tsy mba ho voky hanina.	
18O	27	15	0,00000	 Ny sisa velona aoriany, hasitrika amin'ny fahafatesana, ny mpitondratenany tsy mba hitomany azy. 	
18O	27	16	0,00000	 Na hahangona volafotsy hoatra ny fasika aza izy, ka hampiavosa fitafiana hoatra ny fotaka, 	
18O	27	17	0,00000	 fanangonana no azy, fa ny marina no hitondra ireny; ny tsy manan-tsiny no handova ny volanao. 	
18O	27	18	0,00000	 Ny tranony toy ny ataon'ny kalalao, manahaka ny trano bongo aorin'ny mpiandry tanim-boaloboka.	
18O	27	19	0,00000	 Mandry ny manan-karena, dia izay no farany; manokatra ny masony izy, dia maty eo. 	
18O	27	20	0,00000	 Saforan'ny fampahatahorana toy ny rano be izy; paohin'ny tafio-drivotra mamaton'alina. 	
18O	27	21	0,00000	 Ongoahan'ny rivotra avy any atsinanana izy, dia tsy hita, fa tsoahany an-keriny eo amin'ny fonenany. 	
18O	27	22	0,00000	 Fafazan'Andriamanitra ny zana-tsipikany, tsy ananany antra izy; Ka taitra mandositra tsy ho tratry ny tanany; 	
18O	27	23	0,00000	 itehafan'ny olona izy, avy eo an-trano nitoerany, dia anakorana azy.	
18O	28	1	0,00000	[FIKAROHANA NY FAHENDRENA] Misy toerana ihadiam-bolafotsy, misy toerana fanadiovam-bolamena. 	
18O	28	2	0,00000	 Ny vy alaina avy amin'ny tany; ny vato arendrika hahazoana varahina. 	
18O	28	3	0,00000	 Mampisava ny aizina ny olona, hatrany anatin'ny hantsana izy no mikaroka ny vato miafina ao amin'ny aizina sy ny aloky ny fahafatesana. 	
18O	28	4	0,00000	 Mihady lalana izy lavitry ny tany onenana, tsy fantatry ny tongotry ny velona; tafahantona mitsingevaheva lavitry ny olombelona. 	
18O	28	5	0,00000	 Ny tany ihavian'ny hanina, voakorontana aty toa voan'ny afo. 	
18O	28	6	0,00000	 Ny vatony no itoeran'ny safira, sy ahitana vovo-bolamena. 	
18O	28	7	0,00000	 Ny vorom-pihaza tsy mahita ny lalana any, ny masom-papango tsy mahatazana azy; 	
18O	28	8	0,00000	 ny biby dia tsy nandia izany, ny liona koa tsy nandalo tany na oviana na oviana. 	
18O	28	9	0,00000	 Ny olombelona maninji-tanana amin'ny vatomainty, manozongozona ny tendrombohitra hatramin'ny fotony;	
18O	28	10	0,00000	 mandavaka lalana anatin'ny valolampy; tsy misy zava-tsarobidy tsy hitan'ny masony.	
18O	28	11	0,00000	 Mahay manampina ny rano mananika izy, ary mitondra ny miafina rehetra ho eo amin'ny mazava.	
18O	28	12	0,00000	 Fa aiza kosa no ahitana ny Fahendrena? Aiza no fitoeran'ny Fahalalana? 	
18O	28	13	0,00000	 Ny olombelona tsy mahay manombana azy; ny tanin'ny velona tsy ahitana azy.	
18O	28	14	0,00000	 Fa hoy ny hantsana: Tsy ato anatiko izy; ny ranomasina milaza hoe: Tsy aty amiko izy. 	
18O	28	15	0,00000	 Ny volamena madio tsy mahatakalo azy, na lanjam-bolafotsy ohatrinona aza tsy mahavidy azy.	
18O	28	16	0,00000	 Tsy ampifandanjaina amin'ny volamena avy any Ofira izy, na amin'ny berila sarobidy na ny safira. 	
18O	28	17	0,00000	 Ny volamena amam-pitaratra tsy azo ampitahaina aminy; na kapoaka volamena madio tsy mahatakalo azy. 	
18O	28	18	0,00000	 Ny voahangy amam-batomazava, tsy mendrika hotononina akory, fa mihoatra noho ny voahangy ny fahazoana ny fahendrena. 	
18O	28	19	0,00000	 Ny topaza avy any Etiopia tsy mahatoraka azy, ary ny volamena madio tsy mahatratra ny vidiny.	
18O	28	20	0,00000	 Koa avy aiza ary ny fahendrena? Aiza ny fitoeran'ny fahalalana? 	
18O	28	21	0,00000	 Miafina amin'ny mason'ny velona rehetra izy, ary takona amin'ny voron'ny lanitra.	
18O	28	22	0,00000	 Hoy ny ambanin'ny tany sy ny fahafatesana: Filazana azy fotsiny no mba renay. 	
18O	28	23	0,00000	 Andriamanitra no mahalala ny lalana mankany aminy; izy no mahafantatra izay misy azy. 	
18O	28	24	0,00000	 Fa izy mahita ny hatrany amin'ny fara vazan-tany, mahatsinjo ny ambany lanitra rehetra.	
18O	28	25	0,00000	 Fony izy nandamina ny lanjan'ny rivotra, nanao ny rano tao amin'ny mizana, 	
18O	28	26	0,00000	 namoaka lalana ho an'ny ranonorana, nanori-dalana ho an'ny tselatry ny varatra, 	
18O	28	27	0,00000	 dia nahita sy nilaza azy izy, namorona azy sy nahatakatra ny zava-miafina ao aminy. 	
18O	28	28	0,00000	 Izay izy vao nilaza tamin'ny olombelona nanao hoe: Ny fahatahorana ny Tompo, dia izay no fahendrena, ny mandositra ny ratsy, dia izay no fahalalana.	
18O	29	1	0,00000	[TENIN'I JOBA - FIADANAN'NY TSARA FANAHY] Dia mbola nanohy ny teniny indray Joba, ka nanao hoe:	
18O	29	2	0,00000	 Ah, iza re no hamerina amiko ny volana taloha, dia ny andro nitsimbinan'Andriamanitra ny fiarovana ahy,	
18O	29	3	0,00000	 raha namirapiratra teo ambonin'ny lohako ny jirony, ary nitari-dalana ahy teo amin'ny maizina ny fahazavany! 	
18O	29	4	0,00000	 Araka ny toetrako tamin'ny fahalehibeazako, tamin'izay namangian'Andriamanitra ahy tamim-pifankazarana tao an-daiko,	
18O	29	5	0,00000	 sy mbola nomban'ny Tsitoha ahy, ary nitangoronan'ny zanako manodidina ahy;	
18O	29	6	0,00000	 tamin'izay nanasako tongotra tamin'ny ronono; sy namoahan'ny valolampy diloilo mandriaka ho ahy. 	
18O	29	7	0,00000	 Raha nivoaka ho eo am-bavahadin'ny tanana aho, ka nianina nipetraka teo amin'ny kianja; 	
18O	29	8	0,00000	 vao mahita ahy ny zatovolahy miampirimpirina, ny anti-panahy mitsangana ka maharitra mijoro. 	
18O	29	9	0,00000	 Ny andriandahy nangina tsy niteny, sy nitampim-bava amin'ny tanany. 	
18O	29	10	0,00000	 Ny feon'ny mpanapaka tankina teo, ny lelany tafaraikitra amin'ny lanilaniny. 	
18O	29	11	0,00000	 Ny sofina nandre ahy, nanao ahy hoe: sambatra; ny maso nahita ahy, nanao filazana tsara momba ahy. 	
18O	29	12	0,00000	 Fa novonjeko ny ory nangata-piantrana, mbamin'ny kamboty tsy nanan-kiankinana.	
18O	29	13	0,00000	 Ny fisaoran'ny olona am-bava loza nitororoka tamiko; ny fon'ny mananotena nofenoiko hafaliana. 	
18O	29	14	0,00000	 Notafiko toy ny lamba ny fahamarinana, kapaoty amam-pehilohako ny fanaovako ny rariny. 	
18O	29	15	0,00000	 Izaho no mason'ny jamba, sy tongotry ny mandringa.	
18O	29	16	0,00000	 Izaho no rain'ny kamboty; ary nandinika tamim-pitandremana ny adin'ny olon-tsy fantatra.	
18O	29	17	0,00000	 Notapahako ny valanoranon'ny nanao ny tsy marina, notsoahako ny babo efa mby am-bavany. 	
18O	29	18	0,00000	 Dia hoy izaho: Eto amin'ny akaniko no hialako aina; ho maro toy ny fasika ny androko; 	
18O	29	19	0,00000	 mitatra hatrany amin'ny rano ny fakako, itoeran'ny andro mandritra ny alina ny raviko. 	
18O	29	20	0,00000	 Ny voninahitro hihavao mandrakariva, ary ny tsipikako hihahenjana indray eny an-tanako. 	
18O	29	21	0,00000	 Ny olona nihaino ahy, dia niandry, nandray tamim-pahanginana ny torohevitro. 	
18O	29	22	0,00000	 Rahefa niteny aho, dia tsy nisy nanampy intsony, fa toy ny ando no nirotsaka taminy ny teniko. 	
18O	29	23	0,00000	 Niandry ahy toy ny fiandry ranonorana izy ireo, nitanatana vava, toy ny niandry tandrifin-drahona amin'ny lohataona. 	
18O	29	24	0,00000	 Raha nitsiky taminy aho, tsy azony ninoana izany, fa liana loatra izy nandray izany mari-pitiavana izany. 	
18O	29	25	0,00000	 Nony nankeo aminy aho, ahy ny fitoerana voalohany; dia mipetraka aminy eo aho, toy ny mpanjaka hodidinin'ny miaramilany, sy tahaka ny mpanafak'alahelo, eo afovoan'ny tra-pahoriana.	
18O	30	1	0,00000	[MITENY JOBA: MITARAINA NOHO NY FAHORIANA MANJO AZY] Fa ankehitriny kosa aho, fihomehezan'ny olona tanora noho izaho, izay tsy ho noraisiko akory ny rain'izy ireo fahizany, hatao eo amin'ireo amboa miandry ny ondriko. 	
18O	30	2	0,00000	 Ho nataoko inona moa izay herin-tsandrin'ireny? tsy manan-pahavitrihina akory ireny. 	
18O	30	3	0,00000	 Kaozatry ny fahoriana amam-kanoanana izy, dia miraotra ny efitra, izay tany karankaina, tsy misy zava-maniry hatrizay ela izay. 	
18O	30	4	0,00000	 Mitsongo tsimokazo mangidy any amin'ny hazo kely milobolobo izy, ary tsy manan-kanina afa-tsy ny fakan-kofafam-bohitra.	
18O	30	5	0,00000	 Roahina tsy ho eo amin'ny fikambanan'olombelona izy; sady iantsoantsoana toy ny amin'ny mpangalatra. 	
18O	30	6	0,00000	 Ka dia monina any an-dohasaha mahatsiravina, any amin'ny zohin-tany sy any amin'ny haram-bato. 	
18O	30	7	0,00000	 Antsoantson'olon-dia no re ataony any an-kirihitrala, ary mitangorona mandry any anaty roimainty izy.	
18O	30	8	0,00000	 Olona adala sy taranaky ny tsy misy hajany ireny, ka roahina amim-panesoana amin'ny tany onenana. 	
18O	30	9	0,00000	 Kanjo izaho indray izao no ataony an-kira, ataony ambetinteny, 	
18O	30	10	0,00000	 ataony zava-betaveta aho, andosirany: tsy aviliny tsy hankamin'ny tavako ny tsipi-drorany. 	
18O	30	11	0,00000	 Manaram-po foana izy manevateva ahy, tsy mahalala fetra eo anatrehako. 	
18O	30	12	0,00000	 Olona tsinontsinona no mitsangana eo an-kavanako, ka mitady hanosika ny tongotro, misava ny lalana hamonoana hatraty amiko.	
18O	30	13	0,00000	 Dia noravany ny lalako: ny handringana ahy no imasoany, izy ireo izay tsy ho nanana olo-mamonjy. 	
18O	30	14	0,00000	 Toy ny amin'ny fefy banga be no irotsahany amiko, dia miantoraka ao amin'ny korontan-javatra.	
18O	30	15	0,00000	 Ka voasaron'ny fampahatahorana aho; ny fahafinaretako voafaoka toy ny rivotra, ny fiadanako nandalo toy ny rahona.	
18O	30	16	0,00000	 Ary ankehitriny ny fanahiko mihanaka toy ny rano ao anatiko, ny andron'ny fahoriana mangeja ahy. 	
18O	30	17	0,00000	 Ny alina misokitra ny taolako, mihinana azy: ny loza mikiky ahy tsy mitsahatra.	
18O	30	18	0,00000	 Noho ny hamafiny efa tsy mitana ny endriny intsony ny akanjoko, fa mangeja ahy toy ny akanjovity;	
18O	30	19	0,00000	 nazeran'Andriamanitra ao anaty fotaka aho, ka tahaka ny vovoka aman-davenona aho izao. 	
18O	30	20	0,00000	 Mitaraina aminao aho, nefa tsy valianao akory; mitsangana aho, nefa jerenao fotsiny.	
18O	30	21	0,00000	 Tonga loza be amiko hianao; asianao amin'ny herin'ny sandrinao rehetra aho. 	
18O	30	22	0,00000	 Alainao aho, ampanidininao araka izay itondran'ny rivotra ahy aho, ary foananao amin'ny fifofofofon'ny tafio-drivotra.	
18O	30	23	0,00000	 Satria, fantatro izany, fa entinao ho amin'ny fahafatesana aho; any amin'ny ifamatoran'ny manan'aina rehetra. 	
18O	30	24	0,00000	 Kanefa tsy hanandra-tanana va izay efa ho faty, ary tsy handefa feo miantso va izay mby an-tanan-doza? 	
18O	30	25	0,00000	 Tsy efa nandatsa-dranomaso tamin'ny ory va aho? Tsy efa nangoraka ny mahantra va ny foko? 	
18O	30	26	0,00000	 Nanandrandra fiadanana aho, ka fahoriana no tonga, nanantena fahazavana aho, ka aizina no mitranga. 	
18O	30	27	0,00000	 Mandevilevy tsy mety miato ny tsinaiko; nifantoka amiko ny androm-pahoriana. 	
18O	30	28	0,00000	 Mitsaitsaika amim-pisaonana, tsy misy masoandro aho; matoa mitsangana aho eo am-pivoriana, dia handefa fitarainana foana. 	
18O	30	29	0,00000	 Nanjary rahalahin'ny amboadia aho, sy tonga naman'ny zanak'ostritsa.	
18O	30	30	0,00000	 Ny hoditro mielakelaka, mivolom-balala maty; ny taolako mirehitra azon'ny afo ao anatiny. 	
18O	30	31	0,00000	 Tsy mandefa afa-tsy feom-pisaonana ny lokangako, ary feo mitoreo ihany no avy amin'ny sodiko.	
18O	31	1	0,00000	[MILAZA NY TSY FANANAY TSINY JOBA] Efa fanekena nataoko tamin'ny masoko, ka hataoko ahoana no fanopy maso hijery virjiny?	
18O	31	2	0,00000	 Fa inona no anjara hotehirizin'Andriamanitra any ambony ho ahy? Anjara toy inona no homen'ny Tsitoha ahy any an-danitra?	
18O	31	3	0,00000	 Tsy anjaran'ny ratsy fanahy va ny loza? Ary tsy ho an'ny mpanao ny tsy marina va ny fahoriana?	
18O	31	4	0,00000	 Moa tsy mahalala ny lalako va Andriamanitra? Tsy manisa ny diako rehetra va izy? 	
18O	31	5	0,00000	 Raha nandia ny lalan'ny lainga aho, raha nidodododo ho amin'ny fitaka ny tongotro, 	
18O	31	6	0,00000	 holanjain'Andriamanitra eo amin'ny mizana marina aho, dia ho hitany ny tsy fananako tsiny.	
18O	31	7	0,00000	 Raha nivily niala tamin'ny lalana marina ny tongotro, raha nanaraka ny masoko ny foko, raha misy tsiny tafaraikitra amin'ny tanako; 	
18O	31	8	0,00000	 dia aoka hamafy aho, fa olon-kafa no hijinja; aoka ho fongotra ny tamingako. 	
18O	31	9	0,00000	 Raha adala tamim-behivavy ny foko, ka namitsaka teo am-baravaran'ny namako aho: 	
18O	31	10	0,00000	 aoka hampihodina ny vato fitotoana ho an'ny hafa, ny vadiko; ary aoka ho olon-kafa no hanala baraka azy. 	
18O	31	11	0,00000	 Fa heloka mahatsiravina izany, heloka fanameloky ny mpitsara, 	
18O	31	12	0,00000	 afo mandoro mandra-pahalevona, tsy maintsy ho nandevona ny ananako rehetra. 	
18O	31	13	0,00000	 Raha nolaviko ny rariny ananan'ny ankizilahy aman'ankizivaviko, fony ireny nifamaly tamiko; 	
18O	31	14	0,00000	 - Inona no hatao raha hitsangana Andriamanitra? Inona no havaliko azy amin'ny andro hihaviany? - 	
18O	31	15	0,00000	 Ilay namorona ahy tao ambohoka, moa tsy dia nanao azy koa? Moa tsy Mpahary iray ihany va no nampisy anay? 	
18O	31	16	0,00000	 Raha nanda ny hataky ny mahantra aho; raha nahavalalanina foana ny mason'ny mananotena aho; 	
18O	31	17	0,00000	 raha nibodoako izaho irery ny anjara mofoko, fa tsy nahazoan'ny kamboty anjara, - 	
18O	31	18	0,00000	 hatramin'ny fahazazako, dia nitandrina ahy toy ny ray izy, hatramin'ny nahaterahako nitarika ny diako. 	
18O	31	19	0,00000	 Raha nijery ny ory maty tsy manan-damba aho, ny mahantra tsy manan-kirakofana,	
18O	31	20	0,00000	 ka tsy nisaotra ahy ny fony, sy tsy nanafana azy ny volon'ny zanak'ondriko,	
18O	31	21	0,00000	 raha naninji-tanana namely ny kamboty aho, saingy nahita ahy manana ny mpitsara hiankinana: 	
18O	31	22	0,00000	 aoka ny soroko hisaraka amin'ny tenabeko, aoka ny sandriko hitsoaka amin'ny taolam-panavy. 	
18O	31	23	0,00000	 Fa izaho olona nataho-tody mandrakariva avy amin'Andriamanitra, ka tsy mahay maharitra eo anatrehan'ny fiandrianany.	
18O	31	24	0,00000	 Raha ny volamena no nametrahako ny fitokiako, ka ny volamena madio no nataoko hoe: Hianao no fanantenako, 	
18O	31	25	0,00000	 raha ny habetsahan'ny hareko no nifaliako, mbamin'ny fananana nangonin'ny tanako; 	
18O	31	26	0,00000	 raha nahita ny masoandro mandefa ny hafanany aho, na ny volana nandroso am-pamirapiratana,	
18O	31	27	0,00000	 ka nety ho voangoly mangingina ny foko; raha nataoko teo am-bavako ny tanako, 	
18O	31	28	0,00000	 dia heloka fanameloky ny mpitsara koa izany, ka ho nanda an'Andriamanitra vo indrindra aho raha izany. 	
18O	31	29	0,00000	 Raha nifaly noho ny fahavoazan'ny fahavaloko aho; sy nibitabitaka noho ny loza nanjo azy; - 	
18O	31	30	0,00000	 Tsia, tsy namela ny lelako hanota aho, ka nangataka amim-panompana azy ho faty... 	
18O	31	31	0,00000	 Raha tsy filazan'ny olona tao an-daiko ny hoe: Aiza re no hahitana olona tsy voky tamin'ny hanin-databany?	
18O	31	32	0,00000	 Raha nandry tany alatrano ny mpivahiny, fa tsy mba novohako varavarana akory ny mpandeha! ... 	
18O	31	33	0,00000	 Raha mba nanafin-keloka toy ny ataon'ny olona ho, ka nampihiboka ny hadisoako tato anatiko, 	
18O	31	34	0,00000	 noho ny tahotro ny fivoriam-be, noho ny tahotra sao hoesoin'ireo fianakaviana, ka ho nangina aho tsy sahy nandingana ny tokonam-baravarana akory! ... 	
18O	31	35	0,00000	 Ah, aiza re no hahitako olona hihaino ahy? Indro ny soniako: Hamaly ahy anie ny Tsitoha! Aoka hanoratra ny taratasy fitarainany koa ny manana ady amiko. 	
18O	31	36	0,00000	 Raha tsy hataoko eo an-tsoroko izany; raha tsy afehiko ny handriko toy ny satro-boninahitra izany! 	
18O	31	37	0,00000	 Havoakako amin'ny Mpitsara ahy ny diako rehetra, hanatona azy toy ny zanak'andriana aho. 	
18O	31	38	0,00000	 Raha mitaraina hiampanga ahy ny taniko, raha nampitomaniko ny soritsoriny; 	
18O	31	39	0,00000	 raha nihinana ny vokany tsy nanakarama azy aho; raha naka an-keriny azy tamin'ny tompony marina; 	
18O	31	40	0,00000	 dia aoka ho tsilo no haniry eo, hisolo ny varimbazaha, aoka ho ahi-dratsy no hisolo ny orja. (Tapitra eo ny lahatenin'i Joba).	
18O	32	1	0,00000	[LAHATENY VOALOHANY NATAON'I ELIO] Dia nitsahatra tsy namaly an'i Joba intsony izy telo lahy ireo, satria nihombo tamin'ny fanaovana ny tenany ho marina izy io. 	
18O	32	2	0,00000	 Fa nirehitra tamin'izay kosa ny fahatezeran'i Elio, zanak'i Barakely, Bozita, fokon'i Rama. Nirehitra tamin'i Joba ny fahatezerany, satria io nihambo ho marina noho Andriamanitra. 	
18O	32	3	0,00000	 Nirehitra tamin'izy telo lahy sakaizany koa ny fahatezerany, satria tsy nahita teny tsara havaly azy izy ireo. 	
18O	32	4	0,00000	 Noho ny maha-zokiny azy ireo, dia niandry Elio, vao niteny tamin'i Joba. 	
18O	32	5	0,00000	 Nony hitany anefa, fa tsy misy valy intosny eo am-bavan'ieto sakaizany telo lahy, dia nirehitra ny hatezerany. 	
18O	32	6	0,00000	 Tamin'izay, dia niteny Elio, zanak'i Barakely, Bozita, ka nanao hoe: Izaho vao tanora, hianareo efa anti-panahy; ka izany no natahorako, tsy nahasahiako ny hampahalala anareo izay mba hevitro. 	
18O	32	7	0,00000	 Hoy aho anakampo: Hiteny ireo be andro, hanambara ny fahendrena ny hamaroan'ny taona. 	
18O	32	8	0,00000	 Kanefa ny fanahy napetrka ao anatin'ny olombelona, dia ny fofon'ain'ny Tsitoha no nanome ny fahazavan-tsaina.	
18O	32	9	0,00000	 Fa tsy ny taona no mampahazo ny fahendrena, tsy ny fahanterana no hahalalana ny rariny. 	
18O	32	10	0,00000	 Koa izao no lazaiko, mihainoa ahy; fa izaho koa mba hanambara ny hevitro. 	
18O	32	11	0,00000	 Raha mbola niteny hianareo, dia niandry aho; nampandry sofina tamin'ny porofo nalahatrareo aho, mandra-pahatapitry ny fifandaharanareo. 	
18O	32	12	0,00000	 Narahiko saina mitandrina ny anareo, ary tsy nisy naharesy lahatra an'i Joba hianareo; tsy nisy nahatohitra ny teniny hianareo. 	
18O	32	13	0,00000	 Aza manao hoe: Nahita ny fahendrena izahay, Andriamanitra no mamely azy, fa tsy olombelona. 	
18O	32	14	0,00000	 Tsy mba hamely ahy no nanononany ny lahateniny; nefa tsy mba ny teninareo no hamaliako azy. 	
18O	32	15	0,00000	 Indreo, very hevitra izy ireo, ka tsy mamaly akory; tsy mahita teny halahatra intsony. 	
18O	32	16	0,00000	 Nandrasako izay hahataperan'ny teniny, izay hijanonany tsy miteny, tsy manan-kavaly. 	
18O	32	17	0,00000	 Ka dia mba anjarako kosa izao no miteny, fa mba te-hilaza izay hevitro kosa aho.	
18O	32	18	0,00000	 Feno lahateny aho, ka asesiky ny fanahy ato anatiko aho. 	
18O	32	19	0,00000	 Efa toy ny divay voatsentina ny foko, dia tahaka ny siny hoditra feno divay mila hipoaka. 	
18O	32	20	0,00000	 Ka aoka hiteny aho, mba hisy hiainako malalaka; aoka hisokatra ny molotro mba hamaliako.	
18O	32	21	0,00000	 Tsy mba hizaha tavan'olona ho, na handoka olona na iza na iza; 	
18O	32	22	0,00000	 fa tsy mba mahay mandoka; fa raha tsy izany dia halain'ny Mpahary ahy, eo no ho eo ihany aho.	
18O	33	1	0,00000	[NY FOMBA FANANARAN'ANDRIAMANITRA NY OLOMBELONA - NY FAMINDRAM-PONY.] Koa ankehitriny, ry Joba, henoy ny teniko, mampandria sofina amin'izay rehetra halahatro.	
18O	33	2	0,00000	 Indro aho miloa-bava, mamoron-teny ato am-bavako ny lelako, 	
18O	33	3	0,00000	 hivoaka avy amin'ny fo mahitsy ny teniko, ny marina tsy misy fitaka no hotononin'ny molotro. 	
18O	33	4	0,00000	 Ny Fanahin'Andriamanitra nahary ahy; ny fofon'ain'ny Tsitoha no manome ahy ny aina. 	
18O	33	5	0,00000	 Raha hainao atao, valio aho hoe: Alaharo izay porofonao eo anatrehako, miarena amin-kasahiana. 	
18O	33	6	0,00000	 Eo anatrehan'Andriamanitra dia mitovy aminao aho, fa natao tamin'ny fotaka tahaka anao koa aho. 	
18O	33	7	0,00000	 Ka ny tahotra ahy tsy hampiraika anao; ary ny lanjan' ny fahalehibeazako tsy hitambesatra aminao. 	
18O	33	8	0,00000	 Eny, efa nilaza teo amin'ny sofiko hianao, sady reko tsara ny feon'ny teninao hoe: 	
18O	33	9	0,00000	 Madio afaka amin'ny fahotana rehetra aho, tsy manan-tsiny aho, tsy misy haratsiana ato amiko: 	
18O	33	10	0,00000	 kanefa manao izay hahitany antony ankahalany ahy Andriamanitra, ka ataony toy ny fahavalony aho. 	
18O	33	11	0,00000	 Nataony am-boloky hazo ny tongotro; tsikiloiny avokoa ny diako rehetra. 	
18O	33	12	0,00000	 Ny valy hataoko aminao, dia tsy marina ny anao amin'izany; fa lehibe noho ny olombelona Andriamanitra.	
18O	33	13	0,00000	 Ka nahoana no mifandritra aminy, noho izy tsy mamoaka izay ataony na amin'iza na amin'iza?	
18O	33	14	0,00000	 Miteny ihany anefa Andriamanitra, mbetika toy izao, mbetika toy izao, saingy tsy tandreman'ny olona izany. 	
18O	33	15	0,00000	 Miteny amin'ny nofy, na amin'ny fahitana amin'ny alina izy, raha ilay sondrian-tory mafy iny ny olona; ka matory eo am-pandriany.	
18O	33	16	0,00000	 Amin'izany no anokafany ny sofin'ny olona, ka ny fananarany dia ataony voatombokase ao, 	
18O	33	17	0,00000	 mba hampialany ny olona amin'ny asany tsy mety sy hanesorany azy amin'ny avonavony, 	
18O	33	18	0,00000	 mba hamonjeny ny fanahiny amin'ny fahafatesana sy ny ainy tsy ho voan'ny zana-tsipika. 	
18O	33	19	0,00000	 Ny fijaliana koa no fananarana ny olombelona eo am-pandriany raha mampikotrana ny taolany ny ady lalandava. 	
18O	33	20	0,00000	 Boboky ny mofo izy amin'izany, ny nahandro fy, tsy tiany mainty. 	
18O	33	21	0,00000	 Ny nofony mihena hita amaso; ny taolany izay tsy hita teo dia mitranitrany:	
18O	33	22	0,00000	 Mandroso manatona ny lavaka izy, ny ainy efa azon'ny halozan'ny fahafatesana. 	
18O	33	23	0,00000	 Raha mahita ho mpanalalana anefa izy, anjely iray amin'ny arivo izay hampahalala ny olombelona ny tsy maintsy ataony, 	
18O	33	24	0,00000	 dia hamindra fo aminy Andriamanitra, ka hanao amin'ny anjely hoe: Afaho tsy hidina any an-davaka izy, fa efa nahita ny avotry ny ainy aho.	
18O	33	25	0,00000	 Amin'izay ny nofony dia mandina noho ny an'ny tanora kely, fa miverina amin'ny andron'ny fahatanorany izy. 	
18O	33	26	0,00000	 Mivavaka amin'Andriamanitra izy, ary Andriamanitra manambina azy; mibanjina ny tavany amim-piravoravoana izy, ary ny Tsitoha mamerina aminy ny fahamarinany. 	
18O	33	27	0,00000	 Mihira izy eo amin'ny olona, manao hoe: Efa nanota aho, nandika ny rariny, kanefa tsy novalian'Andriamanitra araka ny heloko. 	
18O	33	28	0,00000	 Notsimbininy tsy hidina any an-davaka ny fanahiko; ary mivelatra eo amin'ny hazavana ny aiko. 	
18O	33	29	0,00000	 Izany, ataon'Andriamanitra daholo izany rehetra izany, indroa, intelo, ho an'ny olombelona, 	
18O	33	30	0,00000	 mba hampiverina azy avy amin'ny fahafatesana, sy hanazava azy amin'ny fahazavan'ny velona.	
18O	33	31	0,00000	 Mitandrema, ry Joba, ka mihainoa ahy, mangina ihany hitenenako. 	
18O	33	32	0,00000	 Raha manan-kalahatra hianao, valio aho; mitenena, fa satriko mahita anao ho marina. 	
18O	33	33	0,00000	 Raha tsy manan-kalahatra kosa, mihainoa ahy; mangina fa hampianariko fahendrena hianao.	
18O	34	1	0,00000	[TENIN'I ELIO FANINDROANY: TENENIN'I ELIO JOBA FA NANAO AN'ANDRIAMANITRA HO TSY MARINA] Dia nanohy indray Elio ka nanao hoe:	
18O	34	2	0,00000	 Mandrenesa ny teniko, hianareo olon-kendry; mihainoa ahy tsara, hianareo manan-tsaina. 	
18O	34	3	0,00000	 Fa ny sofina no mamantatra ny teny, toy ny vava no manandrana ny hanina.	
18O	34	4	0,00000	 Ndeha isika hanao izay hahalalana ny rariny, sy hiara-mamantatra izay tsara. 	
18O	34	5	0,00000	 Efa niteny Joba hoe: Tsy manan-tsiny aho, saingy tsy omen'Andriamanitra ny rariny. 	
18O	34	6	0,00000	 Nony lazaiko ny mahamarina ahy, atao ho mpandainga aho; maharary ny fery mahazo ahy, nefa tsy nanota aho. 	
18O	34	7	0,00000	 Moa misy olombelona tahaka an'i Joba va? Sotroiny toy ny rano ny fitenenan-dratsy an'Andriamanitra! 	
18O	34	8	0,00000	 Tafakambana amin'ny mpanao ratsy izy, ary miara-mandeha amin'ny olona mpanota. 	
18O	34	9	0,00000	 Satria izao no lazainy: Tsy misy asany amin'ny olombelona akory ny mitady fitia amin'Andriamanitra. 	
18O	34	10	0,00000	 Koa mihainoa ahy hianareo olo-manan-tsaina: Lavitra an'Andriamanitra ny hanao ny tsy fahamarinana! Lavitra ny Tsitsoha ny fanaovana ny tsy an-drariny! 	
18O	34	11	0,00000	 Fa mamaly ny olona araka ny asany izy, ary mizara amin'izy tsiraray avy araka ny lalany.	
18O	34	12	0,00000	 Eny iky, tsy manao ny tsy marina Andriamanitra, ny Tsitoha tsy manohitra ny rariny. 	
18O	34	13	0,00000	 Zovy moa no nanendry azy ho mpanapaka ny tany? Zovy no nametraka taminy an'izao tontolo izao? 	
18O	34	14	0,00000	 Raha tsy mihevitra afa-tsy ny tanany izy, ka sintoniny ho eo aminy ny fanahiny amam-pofon'aina, 	
18O	34	15	0,00000	 dia ho afak'aina miarak'amin'izay ny nofo rehetra, ary hody amin'ny vovoka indray ny olombelona. 	
18O	34	16	0,00000	 Raha manan-tsaina hianao, henoy izao, mampandria sofina amin'ny feon'ny teniko: 	
18O	34	17	0,00000	 fahavalon'ny rariny ve hahazo ny fahefana ambony indrindra? Sahinao helohina va ilay Marina, ilay Mahefa? 	
18O	34	18	0,00000	 izay miteny amin'ny mpanjaka hoe: Olom-poana! sy amin'ny andriana hoe: Olon-tsy vanona! 	
18O	34	19	0,00000	 izay tsy mba mizaha tavan'olona amin'ny lehibe, ary tsy mijery ny manan-karena mihoatra noho ny mahantra, satria samy asan-tanany avokoa izy rehetra? 	
18O	34	20	0,00000	 Amin'ny indray mipy maso monja dia maty ireny amin'ny mamatonalina; mangozohozo eo ny firenena, dia tsy eo intsony; lasa tsy natosi-tanan'olona ny mahery. 	
18O	34	21	0,00000	 Fa mitsinjo izay alehan'ny olona ny mason'Andriamanitra, ary hitany miharihary avokoa ny diany rehetra.	
18O	34	22	0,00000	 Tsy misy aizina na aloky ny fahafatesana, azon'izay manao ny tsy marina ierena.	
18O	34	23	0,00000	 Tsy mila ny hijery fanindroany ny olona anankiray izy, mba hitondrany azy ho amin'ny fitsarana miaraka aminy. 	
18O	34	24	0,00000	 Fa torotoroiny tsy misy famotorana ny mahery, dia manangana ny olon-kafa izy hisolo toerana an'ireny. 	
18O	34	25	0,00000	 Koa fantany ny asan'ireny, ka azerany amin'ny alina ireny, dia montsamontsana. 	
18O	34	26	0,00000	 Asiany toy ny famely ny tsy mivavaka ireny, amin'ny fitoerana izay hahatazanan'ny olona azy, 	
18O	34	27	0,00000	 satria tamin'ireny niala taminy, sy nanda tsy hahalala ny lalany rehetra, 	
18O	34	28	0,00000	 dia nampiakatra ny fitarainan'ny mahantra ho eo aminy ireny, sy nahatonga azy hihaino ny fitarainan'ny tra-pahoriana. 	
18O	34	29	0,00000	 Raha manome fiadanana izy, zovy no hitaraina amin'izany? Raha manafin-tava izy, zovy no ho afa-mahita azy, na firenena izany, na olona tsirairay no anaovany izany, 	
18O	34	30	0,00000	 mba hanaperany ny fanjakan' ny tsy mivavaka ka tsy ho fandrika ho an'ny vahoaka intsony izy io? 	
18O	34	31	0,00000	 Moa izy va efa nilaza tamin'Andriamanitra hoe: Efa nofaizina aho, ka tsy hanota intsony, 	
18O	34	32	0,00000	 atoroy ahy izay tsy fantatro, fa raha nanao ny tsy marina aho, dia tsy hanao intsony! 	
18O	34	33	0,00000	 Moa tsy maintsy ho araka ny hevitrao va no hitsaran'Andriamanitra ka hianao hahazo manifika ny teny fitsarana avoakany? Hianao anie no aoka hifidy araka izay tianao, fa tsy izaho, ambarao izay fantatrao. 	
18O	34	34	0,00000	 Izay olona manan-tsaina, dia hilaza amiko, mbamin'ny olon-kendry izay mihaino ahy, hanao hoe: 	
18O	34	35	0,00000	 Niteny tsy amin-tsaina Joba, ary tsy misy fahendrena ny lahateniny. 	
18O	34	36	0,00000	 Koa aoka hozoim-pitsapana hatramin'ny farany Joba, satria toy ny an'ny tsy mivavaka ny famaliny! 	
18O	34	37	0,00000	 Ny fahotany ampiany fiodinana, mitehaka eto afovoantsika izy, ary mampitombo ny teny hanoherany an'Andriamanitra.	
18O	35	1	0,00000	[TENIN'I ELIO FANINTELONY: NY FAHAMARINAN'NY OLONA TSY AZONY ITOKIANA VALY AMIN'ANDRIAMANITRA - NY VAVAKA OMBAM-PANETREN-TENA IHANY NO HENOIN'NY TOMPO]  Dia niteny indray Elio ka nanao hoe: 	
18O	35	2	0,00000	 Moa ataonao ho rariny va, ny milaza hoe: Ny ahy no marina noho ny an'Andriamanitra? 	
18O	35	3	0,00000	 Fa hoy hianao: Mampaninona ahy moa izay tsy fananako tsiny? Inona no soa azoko mihoatra noho ny raha nanota aho? 	
18O	35	4	0,00000	 Indro fa hamaly anao aho, ary miaraka amin'izany koa ireo sakaizanao. 	
18O	35	5	0,00000	 Tazano iry lanitra ka jereo; zahao ny rahona; avo noho hianao izy. 	
18O	35	6	0,00000	 Raha manota hianao, fa ty antoka inona moa no mahazo azy, raha mihamaro ny hadisoanao, mampaninona azy akory? 	
18O	35	7	0,00000	 Raha marina hianao, manome inona azy amin'izany? Inona no raisiny avy eo an-tananao? 	
18O	35	8	0,00000	 Ny olona tahaka anao no hany voan'ny ratsy ataonao; ny zanak'olombelona no hany soa amin'ny fahamarinanao.	
18O	35	9	0,00000	 Mitaraina noho ny mafy afitsoky ny mpampahory ireo tra-pahoriana, midridridridry eo ambanin'ny tanan'ny mahery izy ireo. 	
18O	35	10	0,00000	 Fa tsy misy manao hoe: Aiza re Andriamanitra mpahary ahy, izay mahatonga hira fifaliana amin'ny alina,	
18O	35	11	0,00000	 izay nanao antsika ho manan-tsaina noho ny biby eto an-tany, sy hendry noho ny voromanidina? 	
18O	35	12	0,00000	 Amin'izay, izy mitaraina ka tsy henoina, eo ambanin'ny famoretan'ny ratsy fanahy be avonavona.	
18O	35	13	0,00000	 Tsy mihaino izay teniteny foana Andriamanitra tsy mijery izany ny Tsitoha. 	
18O	35	14	0,00000	 Raha hoy hianao aminy: Tsy mahita izay zava-miseho akory hianao, dia efa mby eo anatrehany ny momba anao, ka andraso ny fitsarany.	
18O	35	15	0,00000	 Saingy raha mbola tsy mamely ny fahatezerany ka hoatra ny tsy mahalala ny fahadalany izy,	
18O	35	16	0,00000	 Dia indro mety mandefa vava miteniteny foana Joba, sy mitaria lava amin'ny lahateny tsy misy heviny.	
18O	36	1	0,00000	[TENIN'I ELIO FANINEFANY: MARINA ANDRIAMANITRA: MAMALY NY TSARA SY NY TSARA ARAKA NY ASANY; SADY MAHEFA NY ZAVATRA REHETRA IZY] Mbola niteny indray koa Elio ka nanao hoe: 	
18O	36	2	0,00000	 Mahareta kely ihany, dia hampianariko hianao, fa mbola manan-kolazaina, hanamarina ny an'Andriamanitra aho. 	
18O	36	3	0,00000	 Haka ny porofoko avy any amin'ny fotony aho, dia haneho ny fahamarinan'ny Mpahary ahy. 	
18O	36	4	0,00000	 Matokia, fa tsy misy fitaka ny teny alahatro; olona marina amin'ny heviny no eto anoloanao.	
18O	36	5	0,00000	 Indro fa mahery Andriamanitra nefa tsy mba mamingavinga olona, mahery izy amin'ny herin'ny fahalalany. 	
18O	36	6	0,00000	 Tsy avelany ho velona ny ratsy fanahy, ary manome rariny ho an'ny olona ory izy. 	
18O	36	7	0,00000	 Tsy mampiala ny masony amin'ny olona marina izy, sady mametraka ireny amin'ny seza fiandrianana miaraka amin'ny mpanjaka, ataony tafaorina ho mandrakizay, ka dia tafasandratra izy ireo. 	
18O	36	8	0,00000	 Raha avy izay hifatorany aman-gadra, sy hisingorany amin'ny tafim-pahoriana:	
18O	36	9	0,00000	 ambarany azy ireo izay nataony, dia ny fahotany vokatry ny fiavonavonany. 	
18O	36	10	0,00000	 Sokafany hihaino fananarana ny sofiny, dia amporisihiny izy hiala amin'ny ratsy. 	
18O	36	11	0,00000	 Ka raha mihaino sy manaiky izy, dia amin'ny fiadanana no hanaperany ny androny, ary amin'ny fahafinaretana, ny taonany. 	
18O	36	12	0,00000	 Fa raha tsy mihano kosa izy, dia ho levon'ny sabatra, ho faty amin'ny hajamban-tsaina.	
18O	36	13	0,00000	 Ny fo tsy mivavaka, dia entim-pahatezerana, ka tsy mba mitaraina amin'Andriamanitra raha ataony latsaka amin'ny gadra izy ireo. 	
18O	36	14	0,00000	 Izany no mahafaty tanora an'ireny; sy mahalazo ny ainy toy ny an'ny olom-betaveta.	
18O	36	15	0,00000	 Fa ny ory kosa vonjen'Andriamanitra amin'ny fahoriany, ary ny fijaliany no ampianarany azy. 	
18O	36	16	0,00000	 Ka hotsoahany amin'ny fahaporitana koa hianao, hapetrany eo amin'ny malalaka, amin'ny fahafahana tanteraka, ary ho voavoatra ny latabatrao sy handrosoana izay hanim-py indrindra. 	
18O	36	17	0,00000	 Fa raha fenoinao kosa ny famaran'ny tsy tia fivavahana dia hivesatra ny fanamelohana aman-tsazin'izany hianao.	
18O	36	18	0,00000	 Ka matahora fandrao tezitra Andriamanitra ka vesarany famaizana hianao; ary sao ho voafitaky ny fanatitrao sarobidy hianao. 	
18O	36	19	0,00000	 Moa hanafaka anao amin'ny fahoriana va ny fitarainanao, ary na dia izay rehetra mety ho tratry ny herinao aza? 	
18O	36	20	0,00000	 Aza maniry ny hihavian'ny alina; izay aharinganan'ny firenena eo amin'ny fitoerany. 	
18O	36	21	0,00000	 Mitandrema mba tsy hitodika hanatona ny tsy fahamarinana, fa aleonao izany toy izay ny fahoriana.	
18O	36	22	0,00000	 Jereo ange: lalina loatra ny fahefan'Andriamanitra! Tompo iza moa no mba mitovy aminy?	
18O	36	23	0,00000	 Zovy no mba nanoritra lalana tsy maintsy halehany? Zovy no afa-milaza aminy hoe: Diso ny nataonao? 	
18O	36	24	0,00000	 Koa ny mankalaza ny asany aloha no aoka hoheverinao, fa ambentin-kiran'ny olona ny fankalazana an'izany. 	
18O	36	25	0,00000	 Fa ny olona rehetra gaga amin'izany, ny olombelona mitazana izany avy lavitra. 	
18O	36	26	0,00000	 Lehibe Andriamanitra; mihoatra ny fahalalana rehetra, tsy takatry ny saina ny isan'ny taonany. 	
18O	36	27	0,00000	 Manintona ny piti-drano madinika izy, dia miraraka ho ranonorana ireny, entin'ny havesarany.	
18O	36	28	0,00000	 Avelan'ny rahona hilatsaka izy sy hirotsaka amin'ny be sy ny maro. 	
18O	36	29	0,00000	 Iza moa no mahafantatra ny fivelatry ny rahona, mbamin'ny fikotrokotroky ny lain'ny Tsitoha? 	
18O	36	30	0,00000	 Mbetika izy mamelatra ny fahazavany manodidina azy, mbetika miery toy ny any ambanin'ny ranomasina.	
18O	36	31	0,00000	 Toy izany no amoahany ny fitsarany amin'ny firenena, sy anomezany hanina an-kabetsahana koa. 	
18O	36	32	0,00000	 Ataony eo an-tanany ny fahazavana, dia tondroiny aminy ny zavatra tsy maintsy iantefany.	
18O	36	33	0,00000	 Ka ny fikotrokotrony mampahalala azy mialoha, manambara ny hihaviany ny fahatairan'ny biby fiompy.	
18O	37	1	0,00000	[NY TAFIO-DRIVOTRA MAMPISEHO NY FAHEFAN'ANDRIAMANITRA] Mihorohoro loatra ny foko amin'ny fahitana izany, miantsambotra mila hiala amin'ny fitoerany izy. 	
18O	37	2	0,00000	 Henoy, henoy ange ny fikotrokotroky ny feony, ny firohondrohona mivoaka avy amin'ny vavany! 	
18O	37	3	0,00000	 Alefany tsy misy mpisakana izany ho ety ambany lanitra tsy hita lany, ary mamirapiratra hatrany amin'ny fara-vazan-tany ny tselany. 	
18O	37	4	0,00000	 Manaraka izany, dia misy kotroka mipoaka, mampanehoeho ny feony mahery, ka raha vao re ny feony, dia tsy tanany ny tselatra.	
18O	37	5	0,00000	 Mikotrokotroka mahagaga amin'ny feony Andriamanitra; manao zava-dehibe tsy takatry ny saintsika izy. 	
18O	37	6	0,00000	 Ny oram-panala ilazany hoe: Milatsaha amin'ny tany; ny tandrifin-drahona mbamin'ny orana mivatravatra baikoiny. 	
18O	37	7	0,00000	 Asiany tombo-kase ny tanan'ny olombelona rehetra, mba hahalalan'ny olona rehetra ny Mpahary azy. 	
18O	37	8	0,00000	 Ny biby miditra amin'ny lavany, dia mijanona ao an-davany.	
18O	37	9	0,00000	 Ny tadio miala amin'ny fitoerany miafina, ny rivotra avy avaratra mampisy fanala. 	
18O	37	10	0,00000	 Ny fofon'ain'Andriamanitra mampivongana ranomandry ka tonga voageja ny rano be. 	
18O	37	11	0,00000	 Vesarany etona ny rahona; aeliny ny rahona mazava. 	
18O	37	12	0,00000	 Ka indreny tazana mankatsy mankary ireny araka ny didiny, hanatanteraka izay rehetra andidiany azy, eny ambonin'ny tany misy mponina.	
18O	37	13	0,00000	 Ka mbetika ny mba hanasazy ny taniny, mbetika ho mariky ny fanambinany no anirahany azy ireny. 	
18O	37	14	0,00000	 Ry Joba o, tandremo izany zavatra izany, miatoa hianao handinika ny zava-mahagaga ataon'Andriamanitra. 	
18O	37	15	0,00000	 Fantatrao va ny anaovany an'izany, sy ampanjelajelarany ny tselatra eny amin'ny rahona? 	
18O	37	16	0,00000	 Azonao va ny fihevahevan'ny rahona, ny zava-mahagaga ataon'ilay manam-pahalalana tanteraka, 	
18O	37	17	0,00000	 hianao izay mafana ny fitafianao, raha mijanona ny tany mandritra ny fifofofofon'ny rivotra, avy any atsimo? 	
18O	37	18	0,00000	 Mba mahavelatra ny rahona toa azy va hianao, ka mampitoetra mafy azy toa varahina manganohano? 	
18O	37	19	0,00000	 Mba atoroy anay hoe, izay tokony holazainay aminy; fa tsy mahay miteny aminy izahay fa tsy mba mahalala! 	
18O	37	20	0,00000	 Ah! tsy hotaterina eny aminy anie ny teniko! Fa oviana moa no mba nisy olombelona nilaza fa maniry ny ho levona:	
18O	37	21	0,00000	 Tsy mety hita ankehitriny ny fahazavan'ny masoandro, izay mamirapiratra ao ivohon'ny rahona; raha misy rivotra mandalo anefa, dia mampisava azy.	
18O	37	22	0,00000	 Ny volamena dia avy any avaratra no ihaviany, fa Andriamanitra kosa mba mampatahotra lahy ny fiandrianany! 	
18O	37	23	0,00000	 Ny Tsitoha tsy azontsika takarina, fa lehibe amin'ny hery, amin'ny rariny, amin'ny fahamarinana; tsy mamoaka izay nataony na amin'iza na amin'iza izy. 	
18O	37	24	0,00000	 Ka aoka hanaja azy ny olombelona! Fa tsy jereny akory izay manao azy ho hendry.	
18O	38	1	0,00000	[NY NAVALIN'NY TOMPO AN'I JOBA, LAHATENY VOALOHANY: ANONTANIAN'ANDRIAMANITRA JOBA IZAY MBA ANJARANY TAMIN'NY NAHARIANA IZAO ZAVA-MAHAGAGA REHETRA IZAO] Dia namaly an'i Joba Iaveh tao anatin'ny tafio-drivotra ka nanao hoe:	
18O	38	2	0,00000	 Iza moa izato manamaizina ny fandaharan'Andriamanitra amin'ny teny tsy misy fahalalana?	
18O	38	3	0,00000	 Misikina ary toy ny lehilahy: fa ndeha hanadina anao aho ka hampianatra ahy hianao. 	
18O	38	4	0,00000	 Mba taiza moa hianao fony aho nandatsaka ny fanorenan'ny tany? Lazao raha manam-pahalalana hianao. 	
18O	38	5	0,00000	 Iza no nametra izay ho refiny? Fantatrao va? Iza no nanenjana ny famolaina teo aminy? 	
18O	38	6	0,00000	 Amin'inona no ipetrahan'ny tongony ary iza no nametraka ny vato fehizorony, 	
18O	38	7	0,00000	 raha niara-nihira ny kintan'ny maraina, sady nihobim-pifaliana avokoa ireo zanak'Andriamanitra. 	
18O	38	8	0,00000	 Iza no nanidy ny ranomasina tamin'ny varavarana, fony izy nivoaka nisavoamboana avy any ambohoka; 	
18O	38	9	0,00000	 raha nanao ny rahona ho fitafiany aho, ary ny zavona matevina ho lambam-pandriany; 	
18O	38	10	0,00000	 raha nampanaiky azy ny didiko sy nanisy hidy amam-baravarana taminy,	
18O	38	11	0,00000	 ka nilaza taminy hoe: Hatreto halehanao, ka tsy hihoatra, fa eto no hijanona ny fianjonanjon'ny onjanao?	
18O	38	12	0,00000	 Mba efa nandidy ny maraina va hianao hatrizay niainanao? Moa nanondro ny fitoerany tamin'ny mazava atsinanana, 	
18O	38	13	0,00000	 mba handraisany ny tany amin'ny sisiny, sy hanintsanany ny ratsy fanahy hiala eo, 	
18O	38	14	0,00000	 mba hananan'ny tany endrika toy ny tanimanga voatombo-kase, ary hisehoany voaravaka toy ny manao fanamiana; 	
18O	38	15	0,00000	 mba tsy hananan'ny mpanao ratsy ny fahazavany; ary hotapahina ny sandry efa voainga hanao ratsy? 	
18O	38	16	0,00000	 Mba efa nidina tany amin'ny loharanon-dranomasina va hianao sy efa nitsangatsangana tany amin'ny fanambanin'ny hantsana va hianao? 	
18O	38	17	0,00000	 Efa nisokatra teo anatrehanao va ny vavahadin'ny fahafatesana, sy efa hitanao va ny varavaran'ny fonenana manjombona? 	
18O	38	18	0,00000	 Efa takatrao va ny halalahan'ny tany? Lazao raha mahalala izany rehetra izany hianao? 	
18O	38	19	0,00000	 Aiza ny lalana mankany amin'ny fonenan'ny mazava, ary aiza ny fitoeran'ny maizina? 	
18O	38	20	0,00000	 Hainao samborina va izy eny amin'ny taniny? fantatrao va ny lalana eny amin'ny fonenany? 	
18O	38	21	0,00000	 Fantatrao tokoa mantsy izany a, fa hianao efa teraka talohan'izany, ary efa maro manao ahoana ny isan'ny andronao?	
18O	38	22	0,00000	 Efa nidiranao va ny firaketana ny oram-panala? Efa hitanao va ny fitehirizana ny havandra? 	
18O	38	23	0,00000	 izay tehiriziko ho vonon-ko amin'ny andro fampahoriana, dia amin'ny andro misy ady aman-tafika? 	
18O	38	24	0,00000	 Aiza ho aiza no lalana izarazaran'ny mazava? 	
18O	38	25	0,00000	 Iza no nihady lakan-drano halehan'ny tandrifin-drahona, sy nanoritra ny lalan-karahin'ny tsela-baratra? 	
18O	38	26	0,00000	 mba hilatsahan'ny ranonorana amin'ny tany tsy onenana, sy amin'ny efitra tsy misy olona, 	
18O	38	27	0,00000	 ary handemany ny tany lemaka malalaka sy foana, ka hitsimohan'ny ahi-maitso amin'ireny? 	
18O	38	28	0,00000	 Manan-dray va ny ranonorana? zovy no niteraka ny ranonando mitete? 	
18O	38	29	0,00000	 Kibon'iza no nivoahan'ny ranomandry? Ary ny fanalan'ny lanitra iza no miteraka azy? 	
18O	38	30	0,00000	 no hihamafisan'ny rano toy ny vato ary anjarian'ny fanambonin'ny hantsana ho rano mandry? 	
18O	38	31	0,00000	 Hianao va no mamona ny kofehin'Ikotokelimiadilaona, sy hainao vahana ny gadran'ny Telonohorefy? 	
18O	38	32	0,00000	 Hianao va no mampiposaka ny antokon-kintana amin'ny fotoany, sy mitarika ny Orsa omban'ny zanany? 	
18O	38	33	0,00000	 Mahalala ny lalan'ny lanitra va hianao, sy mandahatra ny asan'ny hreiny amin'ny tany? 	
18O	38	34	0,00000	 Mahasandratra ny feonao hatrany amin'ny rahona va hianao, hilatsahan'ny orana mandriaka ho aty aminao? 	
18O	38	35	0,00000	 Hianao va no mandefa ny tselatra handeha? ka hianao va hilazany hoe: Indreto izahay. 	
18O	38	36	0,00000	 Iza no nametraka fahendrena tao anatin'ny rahona, sy nanome fahalalana ny zava-mitranga amin'ny habakabaka? 	
18O	38	37	0,00000	 Iza no mahay manapitra isa ny rahona, sy manatongilana ny fitoeran-dranon'ny lanitra, 	
18O	38	38	0,00000	 mba hitambatra hivongana ny vovoka ary hikambam-be kosa ny bainga? 	
18O	38	39	0,00000	 Hianao va no mihaza remby ho an'ny liom-bavy, sy manafa-kanoanana ny liona tanora, 	
18O	38	40	0,00000	 raha mamitsaka ao amin'ny lavany ireny, na manotrika ao amin'ny kirihitrala? 	
18O	38	41	0,00000	 Iza no manoman-kanina ho an'ny goaika, raha mitaraina amin'Andriamanitra ny zanany, ka mirenireny atsy sy ary tsy mahita hanina ireny?	
18O	39	1	0,00000	[ZAVA-MAHAGAGA NATAON'ANDRIAMANITRA NAMPISEHO NY FAHEFANY AMAM-PAHENDRENY TSY TAKATRA HEVERINA] Mahalala ny fotoana fiterahan'ny osy dia va hianao? Nodinihinao va ny serfavavy raha miteraka izy?	
18O	39	2	0,00000	 Mba efa nanisa ny volana maha-bevohoka ireny va hianao, ka mahafantatra ny fotoana fiterahany?	
18O	39	3	0,00000	 Mandohalika ireny, miteraka ny zanany, dia tapitra eo no ho eo ny fanaintainany. 	
18O	39	4	0,00000	 Mihamatanjaka sy mihalehibe any an'efitra ny zanany, dia lasa izy ka tsy miverina intsony. 	
18O	39	5	0,00000	 Iza no nandefa ny ampondra dia hikarenjy, ary zovy no namaha fatorana ny boriky dia,	
18O	39	6	0,00000	 izay nomeko ny efitra ho tranony, sy ny tany lemaka misy sira ho fonenany? 	
18O	39	7	0,00000	 Tsy ahoany akory izay fitabatan'ny any an-tanana, tsy reny akory izay hoe feon'ny tompo.	
18O	39	8	0,00000	 Mitetitety ny tendrombohitra hahitany hanina izy, izay mety hahitana volon'ahi-maitso dia alehany avokoa.	
18O	39	9	0,00000	 Mba mety manompo anao va ny ombimanga, na handry ao an-tranony amin'ny alina? 	
18O	39	10	0,00000	 Hafatotrao amin'ny tady eny am-bava-asanao, na hanaraka anao hamaky bainga eny an-dohasaha?	
18O	39	11	0,00000	 Hitokianao va izy satria matanjaka tokoa, ka havelanao hanao ny asanao va? 	
18O	39	12	0,00000	 Hitokianao hampiditra ny vokatrao va izy? sy hanangona ny varinao ho eo am-pamoloanao?	
18O	39	13	0,00000	 Mikopakopaka an-kafaliana ny elatry ny ostritsa, fa tsy mba manana ny elatra be antra na ny volon'ny vanobe izy. 	
18O	39	14	0,00000	 Fa ilaozany eo amin'ny tany ny atodiny, dia avelany hohafanain'ny fasika.	
18O	39	15	0,00000	 Hadinony fa mety ho voashitsaky ny tongotra, na ho montsan'ny biby any an-tsaha. 	
18O	39	16	0,00000	 Mafy fo ho an'ny zanany, hoatra ny tsy azy akory izy, tsy mampaninona azy na dia foana aza ny asany. 	
18O	39	17	0,00000	 Fa nolavin'Andriamanitra tsy ho azy ny fahendrena, ary tsy mba nomeny azy ny fahalalana. 	
18O	39	18	0,00000	 Rehefa mikopak'elatra sy miezaka kosa anefa izy, ihomehezany foana ny soavaly sy ny mpitaingina azy. 	
18O	39	19	0,00000	 Hianao va no manome hery ny soavaly, sy mandravaka vombo mihofahofa amin'ny vozony, 	
18O	39	20	0,00000	 ary mampitsipika azy hoatra ny valala? Mamelona fampatahorana ny fanenony miandranandrana. 	
18O	39	21	0,00000	 Mihehy tany amin'ny tongony izy sady miedinedina noho ny heriny, miantoraka hanetra ny ady izy. 	
18O	39	22	0,00000	 Ihomehezany fotsiny ny fampitahorana, fa tsy misy mampimalo azy akory, ka tsy mianotra izy eo anoloan'ny sabatra. 	
18O	39	23	0,00000	 Mifioka eny amboniny eny ny zana-tsipika, ny lefona manelatselatra sy ny longy. 	
18O	39	24	0,00000	 Mihivingivina izy, mihoalahoala izy, mirimorimo mafy ery izy, tsy mahajanona intsony nony vao velona ny bingona.	
18O	39	25	0,00000	 Vao mandre ny feon'ny bingona izy dia milaza hoe: ndao! mbola lavitra izy, dia efa manimbolo ny ady, ny feo mikotrokotroky ny lehibe, ny akoralavan'ny mpiady.	
18O	39	26	0,00000	 Fahendrenao va no iezahan'ny voromahery hanidina, sy hamelarany ny elany hianatsimo? 	
18O	39	27	0,00000	 Baikonao va no isondrotan'ny voromahery sy anaovany ny akaniny eny an-dringiringy? 	
18O	39	28	0,00000	 Monina eny amin'ny haram-bato izy, miorim-ponenana eny an-tsefatsefa-bato, an-tampon'ny havoana. 	
18O	39	29	0,00000	 Avy eny izy, no mitsikilo ny rembiny, ka mahiratra mahatazana lavitra ny masony.	
18O	39	30	0,00000	 Ra no fisotron'ny zanany; ary izay misy faty, dia ahitana azy avokoa.	
18O	40	1	0,00000	[TENIN'NY TOMPO FANINDROANY - FAHOSAN'NY OLONA RAHA HEVERINA NY ASA LEHIBE VITAN'ANDRIAMANITRA - BEHEMOTA] Dia niteny tamin'i Joba Iaveh ka nanao hoe:	
18O	40	2	0,00000	 Te-hiady amin'ny Tsitoha va io mpanadidy azy io? mahavaly va izay mifandahatra amin'Andriamanitra?	
18O	40	3	0,00000	 Fa namaly an'ny Tompo Joba, ka nanao hoe: 	
18O	40	4	0,00000	 Inona moa no havaliko anao izay izaho tsinontsinona ity? fa dia mitampim-bava aho.	
18O	40	5	0,00000	 Efa niteny indray mandeha, ka tsy hamaly intsony, efa indroa aza, ka tsy hanampy aho, na dia kely aza.	
18O	40	6	0,00000	 Mbola niteny tamin'i Joba Iaveh, tao amin'ny tafio-drivotra ka nanao hoe: 	
18O	40	7	0,00000	 Misikina ary toy ny lehilahy, fa hanadina anao aho, ka hampianatra ahy hianao. 	
18O	40	8	0,00000	 Tianao va ny hanafoana ny fananako ny rariny, dia hanameloka ahy mba hanamarina ny anao? 	
18O	40	9	0,00000	 Manan-tsandry toy ny an'Andriamanitra va hianao, ary mikotrokotroka tahaka ny azy va ny feonao? 	
18O	40	10	0,00000	 Miravaha fahalehibeazana amam-piamboniana hianao; ary mitafia voninahitra amam-piandrianana; 	
18O	40	11	0,00000	 Amparo ny fisafoaky ny hatezeranao, na iza na iza mpiavona dia aetreo amin'ny indray mijery! 	
18O	40	12	0,00000	 Aforeto amin'ny fijerinao fotsiny ny mpiavonavona; montsany eo am-pitoerany ny ratsy fanahy.	
18O	40	13	0,00000	 Ataovy indray manitrika ao amin'ny vovoka izy rehetra; hidio ao amin'ny maizina izy rehetra. 	
18O	40	14	0,00000	 Amin'izay dia izaho koa no hanaiky fa ny tananao ankavanana mahavonjy anao. 	
18O	40	15	0,00000	 Jereo ange Behemota izay nohariko toa anao koa: mihinan'ahitra tahaka ny omby izy. 	
18O	40	16	0,00000	 Jereo ange fa ao amin'ny valahany ny tanjany, ary ny heriny dia ao amin'ny hozatry ny lanivoany! 	
18O	40	17	0,00000	 Ajorony hoatra ny sedra ny rambony, miray ho fehezana mafy ny hoza-peny. 	
18O	40	18	0,00000	 Fantsona varahina ny taolany; bara vy ny taolan-tehezany. 	
18O	40	19	0,00000	 Loha laharana izy amin'ny asan'Andriamanitra; nomen'ny Nahary sabatra izy. 	
18O	40	20	0,00000	 Mahavokatra vilona ho azy ny tendrombohitra; milalao manodidina azy ny biby an-tsaha rehetra. 	
18O	40	21	0,00000	 Mandry eo ambanin'ny tamotamo izy, any am-pierena anaty volotara amin'ny heniheny. 	
18O	40	22	0,00000	 Manalokaloka azy ny tamotamo, manodidina azy ny hazomalahelo eny amorona. 	
18O	40	23	0,00000	 Na tondraka aza ny ony, tsy matahotra izy; na hisondrotra havavany aza Jordany, dia tsy miraika izy. 	
18O	40	24	0,00000	 Moa ho azo atao va ny misambotra azy manatrika, ao amin'ny harato, ary ny managorobaka ny orony?	
18O	40	25	0,00000	 Mahasarika an'i Leviatana amin'ny farango va hianao, sy mahageja ny lelany amin'ny mahazaka? 	
18O	40	26	0,00000	 Sa mahatsofoka zozoro amin'ny vavorony, sy mahaboroaka ny valanoranony amin'ny masom-by? 	
18O	40	27	0,00000	 Hifon-jato amin'arivo aminao va izy, hanao teny malefaka aminao? 	
18O	40	28	0,00000	 Hanao fanekena aminao va izy; ka halainao ho mpanompo mandrakizay? 	
18O	40	29	0,00000	 Hilalao azy toy ny filalao fody va hianao, sy hamatotra azy holalaovin'ny zanakao vavy? 	
18O	40	30	0,00000	 Ataon'ny mpiara-manjono varotra va izy, ka tsinjaranjarainy amin'ny mpandranto? 	
18O	40	31	0,00000	 Mahaloadoaka ny hodiny amin'ny zana-tsipika va hianao, na mahatrobaka ny lohany amin'ny firombaka? 	
18O	40	32	0,00000	 Andramo ny hisambotra azy, ka tsarovy ny ady, fa tsy hanindroa intsony hianao.	
18O	41	1	0,00000	[FAHOSAN'NY OLONA, RAHA HEVERINA NY ASA LEHIBE VITAN'ANDRIAMANITRA - LEVIATANA] Indro diso fanantenana ny mpihaza, fa ny fijery ity biby be, dia ampy haharera-po azy. 	
18O	41	2	0,00000	 Tsy misy sahy mihantsy an'i Leviatana, koa zovy moa no sahy hanohitra ahy eo anatrehako?	
18O	41	3	0,00000	 Zovy no nanisy soa ahy ka tsy maintsy valiako kosa indray? Ahy avokoa ny eny ambanin'ny lanitra rehetra.	
18O	41	4	0,00000	 Tsy tiako afenina ny momba ny rantsam-batany, ny heriny, ny firindran'ny rafitry ny vatany. 	
18O	41	5	0,00000	 Iza no efa nanainga na oviana na oviana ny sisin'ny fiarovan-tratrany? Iza no efa namaky ny laharan'ny nifiny roa sosona? 	
18O	41	6	0,00000	 Iza no efa namoha ny varavaran'ny vavany? Manodidina ny nifiny, dia itoeran'ny fahatahorana. 	
18O	41	7	0,00000	 Kanto ny filahatry ny laniny; mova tsy ny tombo-kase mifanety ery; 	
18O	41	8	0,00000	 mifampikasika avokoa izy rehetra, ka tsy azon'ny rivotra idirana ny elanelany; 	
18O	41	9	0,00000	 mifandray lany avokoa izy dia tafakambana ka tsy mety hisaraka. 	
18O	41	10	0,00000	 Mampitselatra fahazavana ny fieviny; tahaka ny hodimason'ny maraina, ny masony.	
18O	41	11	0,00000	 Mivoaka lelafo ny vavany misy kilalaon'afo mitselatra avy ao. 	
18O	41	12	0,00000	 Mivoaka setroka ny vavorony, mova tsy ny avy amin'ny vilany mangotraka sy mandevilevy. 	
18O	41	13	0,00000	 Maharehitra arina ny fofon'ainy, midedadeda avy ao am-bavany ny lelafo.	
18O	41	14	0,00000	 Mitoetra eo am-bozony ny hery; miantsambotra eo alohany ny fampahatahorana.	
18O	41	15	0,00000	 Mirary avokoa ny hozatry ny nofony, sady miraikitra mafy aminy tsy azo hontsonina. 	
18O	41	16	0,00000	 Ny fony mafy toy ny vato, mafy toy ny vato ambany fikosoham-bary. 	
18O	41	17	0,00000	 Raha mitsangana izy, raiki-tahotra ny mahery indrindra, torana izy azon'ny fivadiham-po.	
18O	41	18	0,00000	 Raha asiana ny sabatra izy, dia tsy mahalaitra azy ny sabatra, na ny lefona, na ny longy, na ny zana-tsipika. 	
18O	41	19	0,00000	 Ataony toy ny mololo ny vy, ary toy ny hazo vovohina, ny varahina. 	
18O	41	20	0,00000	 Ny zana-tsipika tsy mampandositra azy, ny vaton'antsamotady ataony ho tapak'ahitra. 	
18O	41	21	0,00000	 Ny kanonta toy ny vodivary aminy; ny fikatrakatraky ny lefona ihomehezany. 	
18O	41	22	0,00000	 Misy toa vakim-bilany maranitra amin'ny takibany, ka toy ny vy famakiam-bainga velariny amin'ny fotaka.	
18O	41	23	0,00000	 Mampandevy ny hantsana toy ny vilany izy, ataony toy ny kapoaka misy zava-manitra ny ranomasina. 	
18O	41	24	0,00000	 Voasori-pahazavana ny lala-nodiaviny, ka hoatra ny misy volofotsy ny hantsana. 	
18O	41	25	0,00000	 Tsy misy toa azy eny ambonin'ny tany, fa noharina tsy mahalala tahotra izy. 	
18O	41	26	0,00000	 Ka handrininy eo anoloany ny voasandratra rehetra; izy no mpanjakan'ny biby mahery rehetra.	
18O	42	1	0,00000	[VALINTENIN'I JOBA - TSININ'IAVEH NY SAKAIZAN'I JOBA - AVERINA AMIN'NY TOETRANY TALOHA JOBA] Dia namaly an'ny Tompo Joba ka nanao hoe: 	
18O	42	2	0,00000	 Fantatro fa mahefa ny zavatra rehetra hianao, ka tsy misy hevitra sarotra ho anao. 	
18O	42	3	0,00000	 Iza moa izato manamaizina ny fandaharan'Andriamanitra tsy amim-pahalalana? Eny, niteny tsy amim-pahalalana tokoa aho, ny amin'ny zava-mahagaga tsy takatro aman-tsy fantatro! 	
18O	42	4	0,00000	 Mihainoa fa hiteny aho, hanadina anao aho, ka valio. 	
18O	42	5	0,00000	 Ny sofiko taloha efa nandre filazana anao, fa ny masoko kosa ankehitriny efa nahita anao. 	
18O	42	6	0,00000	 Koa dia manameloka ny tenako aho, sy manenina eo amin'ny vovoka sy ny lavenona. 	
18O	42	7	0,00000	 Nony avy nilaza izany teny izany tamin' i Joba Iaveh, dia hoy izy tamin'i Elifaza avy any Temana: Mirehitra aminao sy amin'ireo sakaizanao roa lahy ny fahatezerako; satria tsy mba mifanaraka amin'ny marina tahaka ny nataon'i Joba, ny filazanareo ahy. 	
18O	42	8	0,00000	 Koa ankehitriny mandehana maka vantotr'ombalahy fito sy ondralahy fito, dia mankanesa eo amin'i Joba mpanompoko ka manatera sorona dorana ho anareo. Ary Joba mpanompoko hivavaka ho anareo, fa izy ihany nohany tsy hamaliako anareo araka ny hadalanareo, satria tsy mba mifanaraka amin'ny marina tahaka ny nataon'i Joba ny filazanareo ahy. 	
18O	42	9	0,00000	 Dia nandeha Elifaza avy any Temana sy Baldada avy any Sohe ary Sofara avy any Naamana, nanao araka izay voalazan'ny Tompo taminy, ka nankasitrahan'ny Tompo ny fivavahan'i Joba. 	
18O	42	10	0,00000	 Raha mbola nivavaka ho an'ireo sakaizany Joba, Iaveh kosa namerina an'i Joba amin'ny toetrany voalohany, ary naveriny indroa heny tamin'i Joba ny fananay rehetra. 	
18O	42	11	0,00000	 Dia tonga avokoa ireo rahalahiny sy anabaviny mbamin'ny sakaizany taloha namangy azy sy niara-nihinana taminy tao am-tranony. Nangoraka azy sy nampionona azy izy ireo, noho ny fahoriana nahatran'ny Tompo taminy teo; ary samy nanome azy kesita iray sy masom-bolamena iray avy izy rehetra.	
18O	42	12	0,00000	 Nambinin'ny Tompo mihoatra noho ny tamin'ny taloha ny andro niainan'i Joba taty aoriana, ka nanana ondry efatra arivo amby iray alina, rameva enina arivo, omby arivo tsiroaroa, ary ampondravavy arivo. 	
18O	42	13	0,00000	 Nanan-janaka fito lahy sy telo vavy izy: 	
18O	42	14	0,00000	 ny voalohany nataony hoe Jemima, ny faharoa Ketsia, ary fahatelo Keren-Happoka.	
18O	42	15	0,00000	 Tsy nisy vehivavy tsara tarehy tahaka ireo zanakavavin'i Joba ireo tamin'ny tany rehetra; nomen-drainy anjara lova eo amin'ireo anadahiny izy. 	
18O	42	16	0,00000	 Velona efapolo amby zato taona Joba taorian'izany; ka nahita ny zanany lahy sy ny zanakalahin'ny zanany lahy hatramin'ny taranaka fahefatra. 	
18O	42	17	0,00000	 Dia maty Joba, efa antitra sy voky andro niainany.	
19O	1	1	0,00000	[NY FAHASAMBARAN'NY OLO-MARINA SY NY FIJALIAN'NY MPANOTA] Sambatra ny olona tsy mandeha amin'ny fisainan'ny tsy mpivavaka, tsy mijanona amin'ny làlan'ny mpanota, ary tsy mipetraka miaraka amin'ny mpaniratsira;	
19O	1	2	0,00000	 fa ny làlan'ny Tompo no ifaliany; sady saintsaininy andro aman'alina. 	
19O	1	3	0,00000	 Tahaka ny hazo nambolena eo amoron'ny rano velona izy, ka ny voany tonga amin'ny fotoany; ny raviny tsy mba malazo; ny ataony rehetra vanona avokoa.	
19O	1	4	0,00000	 Tsy mba toy izany ny tsy mpivavaka: toy ny akofa faohin'ny rivotra izy,	
19O	1	5	0,00000	 ka tsy hahatsangana amin'ny andron'ny fitsarana ny tsy mpivavaka, na eo amin'ny fiangonan'ny olo-marina, ny mpanota. 	
19O	1	6	0,00000	 Satria ny làlan'ny marina fantatry ny Tompo fa ny làlan'ny mpanota mitarika ho amin'ny fahaverezana.	
19O	2	1	0,00000	[NY FANDRESEN'ILAY VOAHOSOTR'IAVEH] Nahoana no mihetsiketsika amim-pitabatabana ny firenena, ary mamorona hevi-poana ny vahoaka? 	
19O	2	2	0,00000	 Ireo mpanjakan'ny tany mitsimbohitra, ary ny andriana koa miara-mioko, hanohitra an'ny Tompo sy ny Voahosony:	
19O	2	3	0,00000	 Tapaho ny famatorany, hoy ireny ary ario lavitra antsika ny gadrany! 	
19O	2	4	0,00000	 Ilay mipetraka any an-danitra mitsiky; maneso an'ireny ny Tompo.	
19O	2	5	0,00000	 Ka hiteny amin'ireny izy noho ny fahavinirany, sy hampangorohoro azy amin'ny fisafoahany:	
19O	2	6	0,00000	 Ary izaho efa nanangana ny mpanjakako, ao ambonin'i Siona tendrombohitro masina. 	
19O	2	7	0,00000	 Hamoaka ny didy aho: Iaveh nilaza tamiko hoe: Zanako hianao, niteraka anao aho ankehitriny.	
19O	2	8	0,00000	 Mangataha dia homeko ho lovanao ny firenena, ho fanjakanao, ny vazan-tany efatra. 	
19O	2	9	0,00000	 Hanorotoro azy amin'ny tehim-by hianao; hanamontsamontsana azy toy ny vilanin'ny mpanefy.	
19O	2	10	0,00000	 Koa ankehitriny mba hendry hianareo mpanjaka; minoa anatra hianareo mpitsaran'ny tany. 	
19O	2	11	0,00000	 Manompoa an'ny Tompo amim-pahatahorana, mientàn-kafaliana amim-pangovitana. 	
19O	2	12	0,00000	 Orohy ny Zanaka fandrao tezitra izy; ka ho very any amin'ny làlanareo hianareo; fa vetivety dia hirehitra ny hatezerany. Sambatra izay rehetra matoky azy.	
19O	3	1	0,00000	[NY FAHATOKIANA AN'ANDRIAMANITRA RAHA MISY FANENJEHANA] Tonon-kiran'i Davida; fony izy nandositra teo anatrehan'i Absaloma zanany.	
19O	3	2	0,00000	 Ry Iaveh ô, akory izato hamaroan'ny fahavaloko! Endrey ity habetsahan'ireo mitsangan-kamely ahy! 	
19O	3	3	0,00000	 Maro ny milaza ny amiko manao hoe: Tsy misy famonjena ho azy intsony eo amin'Andriamanitra! - Selà. 	
19O	3	4	0,00000	 Kanefa, ry Iaveh, hianao no ampingako; hianao no voninahitro sy manandratra ny lohako. 	
19O	3	5	0,00000	 Miantso an'ny Tompo amin'ny feoko aho, dia mamaly ahy any an-tendrombohiny masina izy. - Selà.	
19O	3	6	0,00000	 Nandry aho dia natory; nifoha indray aho, fa Iaveh no tohako. 	
19O	3	7	0,00000	 Tsy matahotra aho, eo anoloan'ny vahoaka tsy tambo isaina, izay mivangongo manodidina ahy hatraiza hatraiza.	
19O	3	8	0,00000	 Mitsangana, ry Iaveh ô ! Vonjeo aho, ry Andriamanitro ! Fa hianao no mamely ny takolaky ny fahavaloko rehetra; hianao no manorotoro ny nifin'ny ratsy fanahy. 	
19O	3	9	0,00000	 An'ny Tompo ny famonjena! Ho amin'ny vahoakanao anie ny ny fanambinanao! - Selà.	
19O	4	1	0,00000	[NY HAFALIANA AMAM-PIADANAN'IZAY MATOKY AN'ANDRIAMANITRA] Ho an'ny mpampianatra hira amin'ny zava-maneno tendrena. Salamon'i Davida. 	
19O	4	2	0,00000	 Ry Andriamanitry ny fahamarinako ô, valio aho raha miantso anao, hianao izay mahalalaka ahy amin'izay mahaporitra ahy. Mamindrà fo amiko ary henoy ny fivavahako. 	
19O	4	3	0,00000	 Ry zanak'olombelona ô, mandra-pahoviana no ho voatsiratsira ny voninahitro? Mandra-pahoviana no hitiavanareo ny zava-poana, sy hitadiavanareo ny lainga? - Selà. 	
19O	4	4	0,00000	 Fantatro fa efa nofantenan'ny Tompo ho azy ny olon-tia vavaka iray; ka mihaino Iaveh raha miantso azy aho.	
19O	4	5	0,00000	 Matahora ka aza manota intsony! Mitenena anakam-po ao am-pandrianareo, ka mitsahara! - Selà. 	
19O	4	6	0,00000	 Manatera sorom-pahamarinana, ary matokia an'ny Tompo. 	
19O	4	7	0,00000	 Maro no milaza hoe: Iza no hampahita antsika ny fahasambarana? Ataovy miposaka aminay ny fahazavan'ny tavanao, ry Iaveh! 	
19O	4	8	0,00000	 Fa hianao efa nanisy hafaliana tao am-poko mihoatra noho ny azy ireo, amin'ny fotoana mahabetsaka ny variny aman-divainy vaovao.	
19O	4	9	0,00000	 Handry amim-piadanana aho, ka dia hatory miaraka amin'izay; fa hianao, ry Iaveh, dia hianao irery no mampitoetra ahy tsy amin'ahiahy.	
19O	5	1	0,00000	[FIVAVAKY NY MARINA MANOHITRA NY TSY MPIVAVAKA] Ho an'ny mpampianatra hira. Amin'ny sodina. Salamon'i Davida.	
19O	5	2	0,00000	 Mampandria ny sofinao amin'ny teniko, ry Iaveh, henoy ny sentosentoko. 	
19O	5	3	0,00000	 Atreho ny fitarainako, ry Mpanjakako sy Andriamanitro, fa hianao no andefasako ny fivavahako. 	
19O	5	4	0,00000	 Iaveh ô! vao maraina dia mandre ny feoko hianao: vao maraina dia atolotro anao ny faniriako ka miandry aho. 	
19O	5	5	0,00000	 Fa hianao tsy mba Andriamanitra mankasitraka ny ratsy; ny mpanota tsy afaka hiara-kitoetra aminao. 	
19O	5	6	0,00000	 Ny adala tsy mety haharitra eo imasonao; ny mpanao ratsy halanao avokoa. 	
19O	5	7	0,00000	 Ny mpiteny lainga aringanao; ny mpandatsa-dra amam-pamitaka, halan'ny Tompo. 	
19O	5	8	0,00000	 Ary ny amiko, noho ny famindram-ponao lehibe, dia handeha ho ao an-tranonao aho; hiankohoka manatrika ny tempolinao masina amim-pahatahorana anao aho. 	
19O	5	9	0,00000	 Tompo ô, tariho amin'ny fahamarinanao aho, noho ireo fahavaloko, ataovy marina amin'ny diako ny làlanao. 	
19O	5	10	0,00000	 Fa eo am-bavany, tsy mba misy fahatsorana; ny fony tsy misy afa-tsy faharatsiana; ny tendany, fasana misokatra; ataony malefadefaka ny lelany. 	
19O	5	11	0,00000	 Faizo izy, Andriamanitra ô! Aoka tsy hahavanona ny hevitra kasainy izy; noho ny helony tsy hita isa dia adabohy izy ireo, satria tafahodina aminao.	
19O	5	12	0,00000	 Dia hifaly kosa izay rehetra miantehitra aminao; hafaliana tsy mety tapaka no azy; dia hiaro azy hianao; hibitabitaka amin-kafaliana izay tia ny anaranao. 	
19O	5	13	0,00000	 Fa mitahy ny marina hianao, ry Iaveh, ataonao manodidina azy, toy ny ampinga, ny fankasitrahana.	
19O	6	1	0,00000	[NY FANAHY MIBEBAKA, MANGATAKA NY FAMINDRAM-PON'ANDRIAMANITRA] Ho an'ny mpampianatra hira. Amin'ny zava-maneno tendrena. Amin'ny Oktavy. Salamon'i Davida.	
19O	6	2	0,00000	 Iaveh ô, aza sazinao amin'ny fahatezeranao aho, ary aza faizinao amin'ny fisafoahanao.	
19O	6	3	0,00000	 Mamindra fo, ry Iaveh, fa reraka aho; sitrano aho, ry Iaveh, fa mangozohozo ny taolako.	
19O	6	4	0,00000	 Mitebiteby loatra ny fanahiko, fa hianao Iaveh mandra-pahoviana?... 	
19O	6	5	0,00000	 Miverena, ry Iaveh, afaho ny fanahiko, vonjeo aho, noho ny famindram-ponao. 	
19O	6	6	0,00000	 Fa ny efa maty tsy mahatsiaro anao intsony, any amin'ny Seoly zovy no hidera anao? 	
19O	6	7	0,00000	 Trotraka aho, azon'ny misento, ampo-dranomaso isan'alina ny fandriako; vonton'ny ranomasoko ny farafarako. 	
19O	6	8	0,00000	 Lanin'alahelo ny masoko; efa mason'antitra noho ny ataon'ny mpanenjika ahy rehetra izy. 	
19O	6	9	0,00000	 Mialà amiko hianareo mpanao ratsy rehetra, fa efa ren'ny Tompo ny feon'ny fitomaniako.	
19O	6	10	0,00000	 Efa nohenoin'ny Tompo ny fifonako, efa raisin'ny Tompo ny fivavahako. 	
19O	6	11	0,00000	 Hangaihay sy ho raiki-tahotra ny fahavaloko rehetra; hihemotra izy, fa safo-kenatra tampoka.	
19O	7	1	0,00000	[FIANTSOANA AN'ANDRIAMANITRA HIARO NY TSY MANAN-TSINY, SY HANAMELOKA NY RATSY FANAHY] Hira firehetan'i Davida nohirainy tamin'ny Tompo, noho ny tenin'i Kosa Benjamita. 	
19O	7	2	0,00000	 Iaveh Andriamanitro ô, hianao no itokiako; vonjeo amin'izay rehetra manenjika ahy aho, ka afaho; 	
19O	7	3	0,00000	 fandrao aho dia viravirainy toy ny fanaon'ny liona, fandrao harapany ny rembiny, tsy misy hanafaka. 	
19O	7	4	0,00000	 Iaveh Andriamanitra oô raha nanao izany aho, raha misy heloka eto an-tànako,	
19O	7	5	0,00000	 raha mamaly ratsy izay tsara fihavanana tamiko aho; raha nandroba izay nampahory ahy tsy ahoan-tsy ahoana aho, 	
19O	7	6	0,00000	 dia aoka hanenjika ahy ny fahavaloko, ka hahatratra ahy; aoka hohitsahiny amin'ny tany ny aiko; aoka hoseny amin'ny vovoka ny voninahitro; 	
19O	7	7	0,00000	 Iaveh ô, mitsangàna amin'ny fahatezeranao; mirohota hamely ny fisamontotry ny fahavaloko; mifohaza hamonjy ahy, fa hianao no mamoaka fitsarana marina. 	
19O	7	8	0,00000	 Aoka hanodidina anao ny fivorian'ny firenena! dia misandrata eo amboniny hianao amin'izay, ka miakara indray any amin'ny avo.	
19O	7	9	0,00000	 Iaveh no mitsara ny firenena: tsarao aho, ry Iaveh, araka ny fahamarinako sy ny tsy fananako tsiny. 	
19O	7	10	0,00000	 Farano ny ratsy ataon'ny ratsy fanahy, ary hamafiso kosa ny marina, hianao izay mamantatra ny fo sy ny kibo, ry Andriamanitra marina ô! 	
19O	7	11	0,00000	 Ny ampingako dia ao amin'Andriamanitra, izay mamonjy ny olona mahitsy fo. 	
19O	7	12	0,00000	 Mpitsara marina Andriamanitra; mampandre ny fandrahonany isan'andro ny Tsitoha. 	
19O	7	13	0,00000	 Tokoa fa manasa ny sabany indray izy, manenjana ny tsipìkany, dia mikendry. 	
19O	7	14	0,00000	 Alefany amin'ireo ny longiny mahafaty, ataony mahamay ny zana-tsipìkany. 	
19O	7	15	0,00000	 Indro ny ratsy fanahy mihetsi-jaza hiteraka faharatsiana, fampahoriana no torontoronina ao aminy, ary lainga no aterany. 	
19O	7	16	0,00000	 Mandoaka lavaka izy, mihady azy ary izy no latsaka amin'ny hantsana nomaniny. 	
19O	7	17	0,00000	 Mitsingerina eo an-dohany ny haratsiany, ary miverina eo an-tampon-kandriny ny fanaovany an-keriny. 	
19O	7	18	0,00000	 Hidera an'ny Tompo noho ny fahamarinany aho, sy hihira ny anaran'ny Tompo, ilay Avo indrindra.	
19O	8	1	0,00000	[VONINAHITR'ANDRIAMANITRA EO AMIN'NY ASANY] Ho an'ny mpampianatra hira. Amin'ny Gitiena. Tonon-kiran'i Davida.	
19O	8	2	0,00000	 Ry Iaveh Tomponay, mba be voninahitra re ny anaranao, amin'ny tany rehetra! Ny fiandriananao no nandravahanao ny lanitra! 	
19O	8	3	0,00000	 Amin'ny vavan'ny ankizy sy ny mbola minono, no nanorenanao hery, hampikoy ny fahavalonao, sy hampangina ny mpandrafy sy ny mpanao teny manevateva. 	
19O	8	4	0,00000	 Raha banjiniko ny lanitrao, izay asan-tànanao, mbamin'ny volana aman-kintana izay noforoninao, dia vaky vava aho hoe: 	
19O	8	5	0,00000	 Inona ny olombelona no mba tsarovanao? ary ny zanak'olombelona no mba karakarainao?	
19O	8	6	0,00000	 Nataonao ambany kely noho Andriamanitra izy, nosatrohanao voninahitra amam-piandrianana izy. 	
19O	8	7	0,00000	 Nampanjakainao amin'ny asan-tànanao izy, napetrakao eo ambany tongony ny zavatra rehetra: 	
19O	8	8	0,00000	 omby aman'ondry tsy ankanavaka, mbamin'ny biby any an-tsaha; 	
19O	8	9	0,00000	 voro-manidina aman-kazan-dranomasina, mbamin'izay mitety ny làlan-dranomasina.	
19O	8	10	0,00000	 Ry Iaveh, Tomponay, mba be voninahitra re ny anaranao amin'ny tany rehetra!	
19O	9	1	0,00000	[FIDERANA AN'ANDRIAMANITRA IZAY MANARY NY RATSY FANAHY, SY MIARO NY MAHANTRA] Ho an'ny mpampianatra hira. Amin'ny hira hoe Fahafatesana ho an'ny zanakalahy. Salamon'i Davida. 	
19O	9	2	0,00000	 Hidera an'ny Tompo amin'ny foko rehetra aho, hanambara ny zava-mahagaga rehetra nataonao aho. 	
19O	9	3	0,00000	 Hifaly sy hientan-kafaliana aminao aho, hihira ny anaranao aho, ry Avo indrindra ô! 	
19O	9	4	0,00000	 Lasa mihemotra ny fahavaloko, mandraingiraingy izy, dia lavo teo anatrehan'ny tavanao. 	
19O	9	5	0,00000	 Satria efa nataonao mahery ny rariny ananako sy ny adiko, nipetraka ho mpitsara marina hianao, teo amin'ny seza fiandriananao. 	
19O	9	6	0,00000	 Nofaizinao ny firenena, naringanao ny tsy mpivavaka, nokosehinao ho faty mandrakizay antaranoana ny anaran'ireny. 	
19O	9	7	0,00000	 Levona ny fahavalo! faharavana haharitra mandrakizay! Tanàna nofongoranao! Very mbamin'ny fahatsiarovana azy. 	
19O	9	8	0,00000	 Fa Iaveh kosa mipetraka mandrakizay, efa voatsangany ny sezany hitsarany;	
19O	9	9	0,00000	 ka mitsara an'izao tontolo izao amin'ny fahamarinana izy, mitsara ny firenena amin'ny fahitsiana. 	
19O	9	10	0,00000	 Iaveh dia fiarovana ho an'ny ampahoriana, fiarovana ho amin'ny andron'ny fahoriana. 	
19O	9	11	0,00000	 Hianao no itokian'izay mahalala ny anaranao, fa tsy mba mandao izay mitady anao, hianao, ry Iaveh. 	
19O	9	12	0,00000	 Mankalazà an'ny Tompo izay mitoetra any Siona, ambarao amin'ny firenena ny asa lehibe nataony. 	
19O	9	13	0,00000	 Satria izay manadina ny ra nalatsaka dia nahatsiaro izany; tsy nanadino ny fitarainan'ny tra-pahoriana. 	
19O	9	14	0,00000	 Mamindrà fo amiko, ry Iaveh, hoy ireny; jereo ity fahoriana amelin'ny fahavaloko ahy; fa hianao no mampiverina ahy avy amin'ny vavahadin'ny fahafatesana, 	
19O	9	15	0,00000	 mba hahazoako mitory ny fiderana rehetra eo am-bavahadin'ny zanakavavin'i Siona, sy hientan-kafaliana noho ny famonjenao.	
19O	9	16	0,00000	 Latsaka tamin'ny lavaka nohadiny ny firenena; voan'ny fandrika harato nafeniny ny tongony. 	
19O	9	17	0,00000	 Fa niseho Iaveh nanao ny fitsarany, ka ny asan-tànan'ny ratsy fanahy ihany no naningorany azy. - Higaiona. Selà. 	
19O	9	18	0,00000	 Miverina ho any amin'ny Seoly ny ratsy fanahy, ny firenena rehetra izay manadino an'Andriamanitra. 	
19O	9	19	0,00000	 Fa ny malahelo tsy mba hadinoina hatrany hatrany; ny fanantenan'ny ory tsy rava mandrakizay. 	
19O	9	20	0,00000	 Mitsanganà, ry Iaveh, aoka tsy ho ny olombelona no hahery; aoka hotsaraina eo anatrehan'ny tavanao ny firenena! 	
19O	9	21	0,00000	 Asio fangorohoroana ireny, ry Iaveh ô, aoka ho fantatry ny firenena fa olombelona ihany izy! - Selà!	
19O	10	1	0,00000	 Nahoana, ry Iaveh, no mijanona eny lavitra eny hianao, sy miery amin'ny andron'ny fahoriana? 	
19O	10	2	0,00000	 Raha mirehareha ny ratsy fanahy dia ny mahantra no levona; izy ireo dia voan'ny teti-dratsy noforonin'io.	
19O	10	3	0,00000	 Mirehareha amin'ny fitsiriritany ny ratsy fanahy; manamavo an'ny Tompo ny mpandroba mandoza. 	
19O	10	4	0,00000	 Hoy ny ratsy fanahy, amin'ny fianjonanjonany: Tsy mamay izy! Tsy misy Andriamanitra. Izany no totalin-keviny. 	
19O	10	5	0,00000	 Fa ambinina hatrany hatrany izy, amin'izay alehany. Ny fitsaranao dia avo loatra ka tsy ahoany; ny mpandrafy azy, tsofiny indray mandeha dia mihahaka. 	
19O	10	6	0,00000	 Hoy izy anakampony: Tsy hangozohozo aho, voafefy tsy ho azon-doza aho na oviana na oviana. 	
19O	10	7	0,00000	 Feno ozona sy fitaka amam-panaovana ankeriny ny vavany; hasomparana sy tsy fahamarinana no ao ambany lelany. 	
19O	10	8	0,00000	 Manao otrika eo akaikin'ny tanàna izy; mamono ny tsy manan-tsiny ao amin'ny fitoerany an-katakonana. Mitsikilo ny olona tsy manan-kiaro ny masony; 	
19O	10	9	0,00000	 mitily ao amin'ny fitoerana miafina toy ny liona ao anaty hazo milobolobo izy; mitily izy hisovoka ny malahelo; samboriny ny malahelo, taominy ho ao amin'ny fandrika haratony.	
19O	10	10	0,00000	 Miondrika izy, mifitsaka, dia lavo eo amin'ny hohony ny ory. 	
19O	10	11	0,00000	 Hoy izy, anakampony: Nanadino Andriamanitra; efa nanarona ny tavany izy ka tsy mahita na inona na inona, na oviana na oviana! 	
19O	10	12	0,00000	 Mitsangàna, ry Iaveh, asandrato ny tananao, ry Andriamanitra! Aza manadino ny ampahoriana. 	
19O	10	13	0,00000	 Nahoana ny ratsy fanahy no dia mamingavinga an'Andriamanitra? ahoana no anaovany anakam-po hoe: Tsy mamay hianao? 	
19O	10	14	0,00000	 Nahita anefa hianao, fa mijery ny fahoriana amam-pijaliana, mba hiandraiketanao ny momba azy. Hianao no iankinan'ny malahelo; mamonjy ny kamboty hianao. 	
19O	10	15	0,00000	 Tapaho ny sandrin'ny ratsy fanahy; ny tsy mpivavaka - raha karohinao ny helony, tsy ho hitanao va izany? 	
19O	10	16	0,00000	 Iaveh no mpanjaka mandrakizay doria, ho voafongatra eo amin'ny taniny ny firenena. 	
19O	10	17	0,00000	 Efa nihaino ny fanirian'ny ory hianao, ry Iaveh; mankahery ny fony sady manongilana ny sofinao mihaino, 	
19O	10	18	0,00000	 mba hanomezanao rariny ny kamboty sy ny ampahoriana, ka hitsahatra tsy hampitahotra intsony, ny olombelona nalaina tamin'ny tany.	
19O	11	1	0,00000	[MANDRY FAHIZAY NY FANAHY MATOKY AN'ANDRIAMANITRA] Ho an'ny mpampianatra hira. Nataon'i Davida. Iaveh no itokiako; ka ahoana no ilazanareo amin'ny fanahiko hoe: Mandosira any an-tendrombohitrareo toy ny vorona?	
19O	11	2	0,00000	 Fa indro ny ratsy fanahy manenjana ny tsipìkany; nametaka tamin'ny tady ny zana-tsipìkany; mba hitifirany ny olona mahitsy fo, ao amin'ny maizina. 	
19O	11	3	0,00000	 Raha rava ny fanorenana, inona indray no azon'ny marina atao? 	
19O	11	4	0,00000	 Iaveh izay ao amin'ny tempoliny masina, Iaveh izay manana ny seza fiandrianany any an-danitra, dia mana-maso mahiratra; ary ny hodi-masony mizaha ny zanak'olombelona hatr'ao anatiny.	
19O	11	5	0,00000	 Mizaha ny marina hatr'ao anatiny Iaveh; fa mankahala ny ratsy fanahy sy ny mifaly manao an-keriny izy. 	
19O	11	6	0,00000	 Latsahany fandrika afo sy solifara hoatra ny ranonorana ny ratsy fanahy; rivo-mahery no ho anjara kapoakan'ireny. 	
19O	11	7	0,00000	 Fa marina Iaveh ka ny fahamarinana no tiany; ny mahitsy fo no hibanjina ny tavany.	
19O	12	1	0,00000	[FITOKIANA AMIN'ANDRIAMANITRA NA DIA EO AFOVOAN'NY RATSY AZA] Ho an'ny mpampianatra hira. Amin'ny Oktavy. Hiran'i Davida. 	
19O	12	2	0,00000	 Vonjeo ry Iaveh ô! fa mihafongotra ny tia vavaka: mihafoana tsy ho eo amin'ny zanak'olombelona ny mahatoky. 	
19O	12	3	0,00000	 Mifampilaza lainga no ataon'ny olona; molotra mandrobo sy feo mamorom-pitaka no itenenany.	
19O	12	4	0,00000	 Holevonin'ny Tompo anie ny molotra mandrobo rehetra, mbamin'ny lela miteny amin'avonavona, 	
19O	12	5	0,00000	 izay milaza hoe: Mankahery anay ny lelanay; miandany aminay ny molotray, ka iza indray no ho tomponay? 	
19O	12	6	0,00000	 Noho ny fahorian'ny ory, amam-pisentoan'ny mahantra, dia hitsangana aho ankehitriny, hoy Iaveh, dia hitondra aminy ny famonjena izay iriny. 	
19O	12	7	0,00000	 Teny madio ny tenin'ny Tompo, volafotsy voarendrika anatin'ny memy ambonin'ny tany izy, ka voadio impito.	
19O	12	8	0,00000	 Hianao no hiambina azy, ry Iaveh ô; dia hiaro azy mandrakariva amin'ity taranaka ity.	
19O	12	9	0,00000	 Mandeha manodidina azy amim-panandratan-tena ny ratsy fanahy; fa araka ny isandratan'ny zanak'olombelona no hanetrena azy ireo.	
19O	13	1	0,00000	[FITARAINAN'NY OLO-MARINA TRA-PAHORIANA] Ho an'ny mpampianatra hira. Hiran'i Davida.	
19O	13	2	0,00000	 Ry Iaveh ô, mandra-pahoviana no hanadinoanao ahy, mandra-pahoviana no hanafenanao ny tavanao amiko? 	
19O	13	3	0,00000	 Mandra-pahoviana no hamoromporon-kevitra ao amin'ny fanahiko aho, ary dia ho feno alahelo isan'andro ny foko? Mandra-pahoviana no hitsanganan'ny fahavaloko mamely ahy?	
19O	13	4	0,00000	 Jereo, mba valio aho, ry Iaveh Andriamanitro ô! Omeo fahazavana ny masoko mba tsy ho renoky ny torimaso fahafatesana aho, 	
19O	13	5	0,00000	 mba tsy hanaovan'ny fahavaloko hoe: Resiko izy! ka tsy hifalian'ny mpanohitra ahy, mahita ahy mangozohozo. 	
19O	13	6	0,00000	 Raha izaho, dia ny hatsaram-ponao no itokiako; ny famonjenao no hientanan'ny foko, hihira ho an'ny Tompo aho, noho ny soa nataony tamiko.	
19O	14	1	0,00000	[NY ANKASOMPARAN'NY MPANOTA SY NY FANASAZIANA AZY] Ny adala manao anakam-po hoe: Tsy misy Andriamanitra! Efa simba izy ireo; asa mahamenatra no ataony; tsy misy manao ny tsara na dia iray aza. 	
19O	14	2	0,00000	 Iaveh mitsinjo ny zanak'olombelona eny amin'ny lanitra ambony eny, mba hahita raha misy olon-kendry anankiray, olona iray mitady an'Andriamanitra.	
19O	14	3	0,00000	 Efa nania izy rehetra, efa niara-nihasimba toetra avokoa; tsy misy manao ny tsara na dia iray aza, na dia iray monja aza. 	
19O	14	4	0,00000	 Tsy manam-pahalalana va izy rehetra ireo izay manao ny ratsy? Mihinana ny vahoakako, toy ny fihinan-kanina tsy miantso an'ny Tompo izy ireo. 	
19O	14	5	0,00000	 Ho tera-kovitra tampoka azon'ny fivadiham-po izy, fa eo afovoan'ny taranaka marina Andriamanitra. 	
19O	14	6	0,00000	 Tadiavinareo hokorokoroina ny hevitra kasain'ny ory. Nefa Andriamanitra no arony. 	
19O	14	7	0,00000	 Endrey! Hivoaka avy any Siona anie ny famonjena an'Israely. Rahefa hampodin'ny Tompo ireo nentin-ko babo amin'ny vahoakany, dia ho faly Jakoba ary ho ravo Israely!	
19O	15	1	0,00000	[NY HATSARAM-PANAHY AHAZOANA MANATONA AN'ANDRIAMANITRA] Iaveh ô, iza no honina ao an-dainao? Zovy no hitoetra ao an-tendrombohitrao masina? 	
19O	15	2	0,00000	 Izay mandeha amin'ny tsy fananan-tsiny, izay manaraka ny rariny, ka milaza ny marina ao am-pony. 	
19O	15	3	0,00000	 Tsy manendrikendrika amin'ny lelany izy, tsy manisy ratsy ny rahalahiny, tsy manala baraka ny namany. 	
19O	15	4	0,00000	 Ny voaheloka no mendrika halam-baraka eo imasony; fa ny matahotra an'ny Tompo kosa omeny voninahitra. Raha nanao fianianana mamono antoka azy izy, tsy ivadihany izany. 	
19O	15	5	0,00000	 Tsy mampihana vola manao zana-bola be loatra na mandray kolikoly hamely ny tsy manan-tsiny. Tsy hangozohozo mandrakizay izay mitondra tena arak'izany.	
19O	16	1	0,00000	[HASAMBARAN'NY MARINA IZAY NIFIDY AN'ANDRIAMANITRA HO ANJARANY] Hiran'i Davida. Ambeno aho, ry Andriamanitra ô, fa mifefy aminao aho.	
19O	16	2	0,00000	 Hoy aho amin'ny Tompo: Tompoko hianao, hianao irery no fananako.	
19O	16	3	0,00000	 Ny olo-masina izay ety amin'ny tany, ireo malaza, dia tiako amin'ny foko rehetra. 	
19O	16	4	0,00000	 Ampitomboin'ny olona ny sampy; ny andriamani-kafa no hihazakazahany harahina, fa izaho kosa tsy mba handraraka ny fanati-dra araraka ataony, na hanao ny anaran'ireny eo amin'ny molotro akory. 	
19O	16	5	0,00000	 Iaveh no anjara lovako aman-kapoakako; hianao no miantoka ny anjarako 	
19O	16	6	0,00000	 Norefesin'ny famolaina izay anjarako soa, eny lova soa indrindra no lasako ho ahy. 	
19O	16	7	0,00000	 Isaorako Iaveh izay nanolo-tsaina ahy; na dia alina aza ny andro mbola anarin'ny foko ihany aho. 	
19O	16	8	0,00000	 Ataoko eo imasoko mandrakariva Iaveh, fa eo ankavanako izy; tsy hangozohozo aho. 	
19O	16	9	0,00000	 Ka dia faly ny foko, ravo ny fanahiko; mandry tsy amin'ahiahy mbamin'ny vatako aza. 	
19O	16	10	0,00000	 Fa tsy ho foinao ho any amin'ny Seoly ny fanahiko; tsy havelanao hahita ny fahalovana ilay tia anao. 	
19O	16	11	0,00000	 Hampahafantarinao ahy ny làlan'ny fiainana: hafaliana feno no eo anatrehan'ny tavanao; fahafinaretana mandrakizay no eo an-tànanao ankavanana.	
19O	17	1	0,00000	[FANGATAHAN'NY OLO-MARINA HO AFAKA AMIN'NY FAHAVALONY] Fivavak'i Davida. Ry Iaveh ô, mandrenesa ny rariny, henoy ny fitarainako; atongilano ny sofinao amin'ny fivavahako, izay tsy aloaky ny molotra misy fitaka. 	
19O	17	2	0,00000	 Hivoaka avy amin'ny tavanao anie ny fitsarana ahy; hijery ny marina anie ny masonao! 	
19O	17	3	0,00000	 Hianao efa nizaha toetra ny foko: namangy azy nony alina, nitsapa ahy tamin'ny memy, fa tsy mahita na inona na inona hianao. Tsy mifanohitra amin'ny fisainako ny vavako. 	
19O	17	4	0,00000	 Ny amin'ny asa fanaon'ny olona dia narahiko ny tenin'ny molotrao, ka nitandrin-tena tamin'ny làlan'ny mpanao an-keriny aho. 	
19O	17	5	0,00000	 Nifikitra tao amin'ny làlanao ny diako; ary tsy mba nangozohozo ny tongotro. 	
19O	17	6	0,00000	 Miantso anao aho, fa mamaly ahy hianao, ry Andriamanitra; atongilano amiko ny sofinao, ka henoy ny fangatahako. 	
19O	17	7	0,00000	 Asehoy ny hatsaram-ponao, hianao izay mamonjy ny mifefy ao amin'ny tànana ankavanana, tsy ho azon'ny fahavalony. 	
19O	17	8	0,00000	 Tandremo tahaka ny anakandriamaso aho; afeno eo ambanin'ny aloky ny elatrao aho, 	
19O	17	9	0,00000	 tsy ho azo henjehin'ny tsy mpivavaka, sy ny fahavalo tsy tia velona manodidina ahy.	
19O	17	10	0,00000	 Tampenany tsy hidiran'ny indrafo ny fony, sady miloa-bava manao teny miavonavona izy ireo. 	
19O	17	11	0,00000	 Tanahiny hodidininy hatrany izahay, tsikiloiny hatsingidina amin'ny tany. 	
19O	17	12	0,00000	 Mova tsy ny liona lian-te-handrapaka izy, na ny liona tanora mamitsaka ao amin'ny kirihitr'alany.	
19O	17	13	0,00000	 Mitsangàna, ry Iaveh, mirosoa hitsena azy, ka aripaho izy, ny sabatrao no aoka hanafaka ny fanahiko amin'ny ratsy fanahy,	
19O	17	14	0,00000	 ny tànanao hanafaka amin'ny olombelona, dia amin'ny olon'izao tontolo izao izay mahazo ny anjarany amin'ny fiainana ankehitriny, izay fenoinao harena ny kibony; sy vokisanao anaka, ary mamela ho an'ny zafiny ny ambim-bavany. 	
19O	17	15	0,00000	 Fa izaho kosa dia hibanjina ny tavanao amin'ny fananako tsiny; sy hiala liana mijery ny sarinao amin'ny fifohazako.	
19O	18	1	0,00000	[FISAORANA AN'ANDRIAMANITRA NOHO NY FANAFAHANY TAMIN'NY FAHAVALO] Ho an'ny mpampianatra hira. Salamon'ilay mpanompon'ny Tompo, Davida, izay nanao ny tenin'izao tonon-kira izao tamin'ny Tompo, tamin'ny andro nanafahan'ny Tompo azy tamin'ny fahavalony rehetra, sy tamin'ny tanan'i Saola. Hoy izy:	
19O	18	2	0,00000	 Tiako hianao, ry Iaveh heriko! 	
19O	18	3	0,00000	 Iaveh, haram-batoko, mandako, mpanafaka ahy, Andriamanitro, vatolampiko izay hahitako fialofana, ampingako, tandro-pamonjena ahy, trano mimandako! 	
19O	18	4	0,00000	 Niantso an'izay mendrika hoderaina, an'ny Tompo, aho, dia voavonjy tamin'ny fahavaloko. 	
19O	18	5	0,00000	 Nanodidina ahy ny fatoram-pahafatesana; nampitahotra ahy ny riak'i Beliala,	
19O	18	6	0,00000	 nihodidina tamiko ny fatoran'ny Seoly; ary latsaka teo anatrehako ny fandrika haraton'ny fahafatesana. 	
19O	18	7	0,00000	 Niantso an'ny Tompo tao anatin'ny fahoriako aho, ary nitaraina tamin'Andriamanitro aho; ka reny tany an-tempoliny ny feoko; tonga tao an-tsofiny ny fitarainako teo anatrehany. 	
19O	18	8	0,00000	 Nihozongozona sy nihorohoro ny tany; nihararetra ny fanambanin'ny tendrombohitra; ka ireo no nihozongozona dia izy io no tezitra; 	
19O	18	9	0,00000	 nisy setroka nisavoana avy ao am-bavorony, sy afo mandevona nivoaka avy any am-bavany; ary vainafo midedadeda nipoitra avy eo aminy. 	
19O	18	10	0,00000	 Naletsiny ny lanitra dia nidina izy; rahona matevina no teo ambanin'ny tongony. 	
19O	18	11	0,00000	 Nitaingina Kerobima izy dia nanidina; nanidina nisononoka teo ambonin'ny ela-drivotra. 	
19O	18	12	0,00000	 Ny aizina no nataony fitoerany mangingina, ny lainy manodidina azy dia rano maizina sy rahona manjombona.	
19O	18	13	0,00000	 Niantoraka avy amin'ny fahazavana nialoha azy ny rahona izay nitondra havandra mbamin'ny vainafo mivaivay.	
19O	18	14	0,00000	 Nampikotrokotroka tany an-danitra Iaveh, nampanakoako ny feony ny Avo indrindra; dia nisy havandra mbamin'ny vainafo mivaivay! 	
19O	18	15	0,00000	 Nandefa ny zana-tsipìkany izy ka nampiely azy ireo; nataony maro ny varany, ka nampifanaritaka an'ireny izy. 	
19O	18	16	0,00000	 Dia niseho tamin'izay ny mason-drano, niposaka ny fanambanin'ny tany, noho ny teny mafy nataonao, ry Iaveh, sy noho ny fifofofofon'ny rivotry ny vavoronao. 	
19O	18	17	0,00000	 Naninjitra ny tànany avy any ambony izy nandray ahy, nisarika ahy avy tamin'ny rano be izy. 	
19O	18	18	0,00000	 Nanafaka ahy tamin'ny fahavaloko mahery izy, dia tamin'izay nankahala ahy, fony izy ireo mahery noho izaho. 	
19O	18	19	0,00000	 Nosovohin'ireny aho tamin'ny andron'ny fahoriako, fa Iaveh kosa no mpanohana ahy tamin'izay.	
19O	18	20	0,00000	 Nataony amin'ny malalaka aho, novonjeny aho satria nankasitrahany. 	
19O	18	21	0,00000	 Novalian'ny Tompo aho araka ny fahamarinako, novaliany araka ny fahadiovan'ny tanako.	
19O	18	22	0,00000	 Fa nanaraka ny lalan'ny Tompo aho, ary tsy mba nanota hialako tamin'ny Andriamanitro. 	
19O	18	23	0,00000	 Ny fitsarany rehetra dia teo anatrehako, ny lalàny koa tsy nariako lavitra ahy.	
19O	18	24	0,00000	 Tsy nanan-tsiny taminy aho; ary nitandrin-tena tamin'ny haratsiako. 	
19O	18	25	0,00000	 Koa namaly ahy araka ny fahamarinako Iaveh, araka ny hadiovan'ny tànako teo imasony. 	
19O	18	26	0,00000	 Miseho ho tsara hianao amin'izay tsara; miseho ho marina hianao amin'izay marina; 	
19O	18	27	0,00000	 miseho ho madio hianao amin'izay madio, fa amin'izay manao an-kafetsena dia anaovanao an-kafetsena koa. 	
19O	18	28	0,00000	 Fa ny vahoaka voaetry, vonjenao, ary ny misolanandrana kosa aetrinao. 	
19O	18	29	0,00000	 Eny, hianao no mampirehitra ny faniloko; Iaveh Andriamanitro no manazava ny aiziko.	
19O	18	30	0,00000	 Raha ombanao aho, dia mirotsaka amin'ny antoko-miaramila mitam-piadiana; omban'ny Andriamanitro aho mitsambikina mihoatra ny manda. 	
19O	18	31	0,00000	 Andriamanitra... lavorary ny làlany; azo antoka ny tenin'ny Tompo, ampinga izy ho an'izay rehetra mifefy aminy. 	
19O	18	32	0,00000	 Fa iza moa no Andriamanitra afa-tsy Iaveh ihany? ary zovy no vatolampy afa-tsy ny Andriamanitsika? 	
19O	18	33	0,00000	 Dia ilay Andriamanitra mampisikina hery ahy, mandavorary ny làlako, 	
19O	18	34	0,00000	 mampanahaka ny tongotro amin'ny an'ny serfavavy, mampijoro ahy any amin'ny fitoerako avo; 	
19O	18	35	0,00000	 mampianatra ny tànako hiady izy, ka ny sandriko manenjana tsipìka varahina. 	
19O	18	36	0,00000	 Ny ampingan'ny famonjenao nomenao ahy; ny tànanao ankavanana manohana ahy; ary ny hamoram-ponao no mahalehibe ahy. 	
19O	18	37	0,00000	 Manalalaka ny dian-tongotro eo ambaniko hianao, ka tsy mangozohozo ny tongotro. 	
19O	18	38	0,00000	 Manenjika ny fahavaloko aho, ka mahatratra azy, ary tsy miverina aho, raha tsy efa nataoko lany ritra ireny. 	
19O	18	39	0,00000	 Atontako izy, dia tsy afa-mifongatra dia lavo ao ambanin'ny tongotro.	
19O	18	40	0,00000	 Mampisikina hery ahy ho amin'ny ady hianao, folahinao ao ambaniko ny rafilahiko rehetra. 	
19O	18	41	0,00000	 Ireo fahavaloko... Ataonao miamboho ahy izy ireo; ka aringako izay mankahala azy. 	
19O	18	42	0,00000	 Mitaraina ireny fa tsy misy mpamonjy; miantso an'ny Tompo fa tsy valiany akory. 	
19O	18	43	0,00000	 Torotoroiko tahaka ny vovoka entin'ny rivotra izy; ary ataoko mafafa tahaka ny fotaka eny an-dalam-be. 	
19O	18	44	0,00000	 Manafaka ahy amin'ny fikomian'ny vahoaka hianao, ady manandratra ahy ho lohan'ny firenen-tsamihafa; vahoaka tsy fantatro avy no manompo ahy koa. 	
19O	18	45	0,00000	 Vao mandre izy dia manoa ahy; ny zanaky ny hafa firenena dia mandoka ahy.	
19O	18	46	0,00000	 Ketraka ny zanaky ny hafa firenena, ialany amin-kovitra ny trano mimandany.	
19O	18	47	0,00000	 Ho velona anie Iaveh, ary hisaorana anie ny vatolampiko! Hankalazaina anie ny Andriamanitry ny famonjeko,	
19O	18	48	0,00000	 dia Andriamanitra izay mpanao famaliana ho ahy, mampanaiky ahy ny firenena, 	
19O	18	49	0,00000	 manafaka ahy amin'ny fahavaloko. Eny manandratra ahy ho ambonin'ny rafilahiko hianao, mamonjy ahy amin'ny olona mpanao an-keriny. 	
19O	18	50	0,00000	 Noho izany dia hidera anao aho, ry Iaveh, eo amin'ny firenena, hihira ho an'ny voninahitry ny anaranao aho. 	
19O	18	51	0,00000	 Manao famonjena mahagaga ho an'ny mpanjaka voatendriny izy, mamindra fo amin'izay voahosony izy, dia amin'i Davida sy ny taranany mandrakizay.	
19O	19	1	0,00000	[NY VONINAHITR'ANDRIAMANITRA HITA AMIN'NY ASANY - NY FAHALAVORARIAN'NY LALÀNY] Ho an'ny mpampianatra hira. - Tonon-kiran'i Davida. 	
19O	19	2	0,00000	 Ny lanitra mitory ny voninahitr'Andriamanitra, ary ny habakabaka manambara ny asan-tànany.	
19O	19	3	0,00000	 Ny andro mitory fiderana amin'ny andro, ny alina mampandre izany amin'ny alina.	
19O	19	4	0,00000	 Izany tsy mba fiteny, tsy mba teny izay tsisy haharenesana ny feony: 	
19O	19	5	0,00000	 fa mitety ny tany rehetra ny fanenon'ny feony, ka tonga hatramin'ny faran'ny tany ny fikarantsan'ny feony. Dia any izy no nanangan-day ho an'ny masoandro.	
19O	19	6	0,00000	 Ary izy io tahaka ny mpampaka-bady mivoaka avy amin'ny trano fandriany dia miezaka an-kafaliana toy ny olo-mahery fo, hanafaka ny làlan-kalehany. 	
19O	19	7	0,00000	 Any amin'ny ila faravodilanitra izy no miala ; ary any amin'ny ila faravodilanitra vao tapitra ny diany; tsy misy tsy takatry ny hafanany. 	
19O	19	8	0,00000	 Lavorary ny lalàn'ny Tompo, mamelombelona ny fanahy; mahatoky ny teny vavolombelon'ny Tompo, ka mahahendry ny kely saina.	
19O	19	9	0,00000	 Mahitsy ny fandidian'ny Tompo, ka mahafaly ny fo; madio ny didin'ny Tompo, ka mampahazava ny maso. 	
19O	19	10	0,00000	 Masina ny fahatahorana an'ny Tompo, ka maharitra mandrakizay; marina ny fitsipik'Iaveh, ka mahitsy avokoa.	
19O	19	11	0,00000	 Sarobidy noho ny volamena ireny, mihoatra noho ny volamena madio betsaka; mamy noho ny tantely izy, mihoatra noho ny tantely mitete avy amin'ny tohotra. 	
19O	19	12	0,00000	 Ny mpanomponao koa dia hazavain'ireny; ary misy valiny lehibe ho an'izay mitandrina azy.	
19O	19	13	0,00000	 Iza moa no mahalala ny faniasiavany? Mamelà ahy amin'izay tsy fantatro. 	
19O	19	14	0,00000	 Arovy amin'ny mpiavonavona koa ny mpanomponao; aoka tsy hanjaka aminy ireny. Dia ho lavorary aho, ho madio amin'ny ota lehibe. 	
19O	19	15	0,00000	 Raiso amim-pankasitrahana ny tenin'ny vavako, mbamin'ny fitiavan'ny foko, eo anatrehanao, ry Iaveh, Vatolampiko sy Mpanavotra ahy!	
19O	20	1	0,00000	[FIVAVAHANA HO AN'NY MPANJAKA NDEHA HIANTAFIKA] Ho an'ny mpampianatra hira. - Salamon'i Davida.	
19O	20	2	0,00000	 Hihaino anao amin'ny andron'ny fahoriana anie Iaveh; hiaro anao anie ny anaran'ny Andriamanitr'i Jakoba. 	
19O	20	3	0,00000	 Hahatonga famonjena ho anao avy amin'ny fitoerany masina anie izy; hanohana anao avy any Siona anie izy! 	
19O	20	4	0,00000	 Hahatsiaro ny fanatitrao rehetra anie izy, ary hankasitraka ny soronao dorana! - Selà.	
19O	20	5	0,00000	 Homeny anao anie izay irin'ny fonao; ary hotanterahiny avokoa ny hevitra kasainao rehetra!	
19O	20	6	0,00000	 Hiarahaba ny fandresenao anie izahay, amin'ny hobin-kafaliana; hanangam-paneva amin'ny anaran'Andriamanitsika; hotanterahin'ny Tompo anie izay irinao rehetra! 	
19O	20	7	0,00000	 Fantatro sahady fa namonjy ny voahosony Iaveh; hihaino azy izy any an-danitra, fonenany masina, amin'ny famonjena mahery hataon'ny tànany ankavanana. 	
19O	20	8	0,00000	 Ny sasany mitoky amin'ny kalesiny; ny sasany amin'ny soavaliny; fa isika kosa miantso ny anaran'ny Tompo Andriamanitsika. 	
19O	20	9	0,00000	 Koa izy ireo moa mihemotra sady lavo; izahay kosa miarina ka mahatoha mafy.	
19O	20	10	0,00000	 Ry Iaveh ô, vonjeo ny mpanjaka! - Hihaino antsika anie izy amin'izay andro iantsoantsika azy.	
19O	21	1	0,00000	[FISAORANA RAHEFA AVY NANDRESY] Ho an'ny mpampianatra hira. - Salamon'i Davida.	
19O	21	2	0,00000	 Ry Iaveh, mifaly amin'ny herinao ny mpanjaka; endrey ny haben'ny firavoravoany amin'ny famonjenao!	
19O	21	3	0,00000	 Nomenao azy izay nirin'ny fony, tsy nolavinao izay nangatahin'ny molony. - Selà.	
19O	21	4	0,00000	 Fa notsenainao fanambinana fatratra izy; satro-boninahitra volamena madio no nataonao tamin'ny lohany. 	
19O	21	5	0,00000	 Nangataka aina taminao izy, ka nomenao azy izany; dia andro lava sy mandrakizay alaovalo.	
19O	21	6	0,00000	 Noho ny famonjenao dia lehibe ny voninahiny; nomenao laza amam-pamirapiratana izy. 	
19O	21	7	0,00000	 Nataonao fandrotsaham-pitahiana mandrakizay izy; fenoinao hafaliana eo anatrehan'ny tavanao izy. 	
19O	21	8	0,00000	 Fa matoky an'ny Tompo ny mpanjaka, ka tsy mangozohozo izy noho ny famindram-pon'ny Avo indrindra.	
19O	21	9	0,00000	 Ho azon'ny tànanao ny fahavalonao rehetra, ry mpanjaka, ho azon'ny tànanao ankavanana izay mankahala anao; 	
19O	21	10	0,00000	 hataonao toy ny fatana mirehitra izy, amin'ny andro hampisehoanao ny tavanao. Haringan'ny Tompo amin'ny fahatezerany izy ireo, ary handevona azy ny afo. 	
19O	21	11	0,00000	 Hofongoranao eo amin'ny tany ny taranany, ary eo amin'ny zanak'olombelona ny tamingany. 	
19O	21	12	0,00000	 Nanao fiomanana handevona anao izy ireo namoron-kevi-dratsy, nefa tsy hahefa. 	
19O	21	13	0,00000	 Fa hianao kosa no hampiamboho azy; hikendry ny handriny amin'ny tsipìkanao hianao. 	
19O	21	14	0,00000	 Mitsangàna amin'ny herinao, ry Iaveh ô, te-hihira sy hankalaza ny fahefanao izahay.	
19O	22	1	0,00000	[FITARAINAN'NY MARINA; NY FAHATOKIANY - FILAZANA NY HANDROSOAN'NY FANJAKAN'ANDRIAMANITRA] Ho an'ny mpampianatra hira. Momba ny Serfavanin'ny mazava atsinanana. Salamon'i Davida.	
19O	22	2	0,00000	 Andriamanitra ô, Andriamanitra ô, nahoana no nilaozanao aho? Mitaraina aho, nefa mijanona lavitra ahy ny famonjena!	
19O	22	3	0,00000	 Andriamanitra ô, miantso aho, ritry ny andro, nefa tsy mamaly ahy hianao; ary nony alina, nefa tsy mahita fiononana aho.	
19O	22	4	0,00000	 Kanefa masina hianao, ary mipetraka eo amin'ny hiran'Israely. 	
19O	22	5	0,00000	 Hianao no nitokian'ny razanay; natoky izy ka nanafaka azy hianao; 	
19O	22	6	0,00000	 niantso anao izy ka voavonjinao; natoky anao izy ka tsy azon-kenatra. 	
19O	22	7	0,00000	 Ary izaho, dia olitra aho fa tsy olona; fandatsan'ny olona, faikam-bahoaka. 	
19O	22	8	0,00000	 Izay rehetra mahita ahy, manaraby ahy avokoa; misoka-molotra izy ary mihifikifi-doha: 	
19O	22	9	0,00000	 Aoka izy hanankina ny tenany amin'ny Tompo. Aoka hovonjeny izy. Aoka hafahany izy fa tiany. 	
19O	22	10	0,00000	 Eny hianao no nampivoaka ahy avy ao ambohoka; hianao no nampahatoky ahy fony aho mbola nampinonoin'i neny. 	
19O	22	11	0,00000	 Hatramin'ny fony aho vao teraka no efa nankinina taminao; hatrany an-kibon-dreniko dia hianao no efa Andriamanitro. 	
19O	22	12	0,00000	 Aza manalavitra ahy hianao fa akaiky ny fahoriana, satria tsy misy olona tonga hamonjy ahy. 	
19O	22	13	0,00000	 Itangoronan'ombalahy maro aho; temeran'ny maherin'i Basàna aho.	
19O	22	14	0,00000	 Asanasanany amiko ny vavany; mova izy tsy ny liona mamiravira sy mierona iny. 	
19O	22	15	0,00000	 Koa tahaka ny rano mandeha ihany aho; ary mivaha ny taolako rehetra; tahaka ny savoka ny foko, miempo ato an-kiboko. 	
19O	22	16	0,00000	 Maina tahaka ny tavim-bilany tany ny heriko, ary miraikitra amin'ny lanilaniko ny lelako; mampandry ahy ao amin'ny vovoky ny fahafatesana hianao.	
19O	22	17	0,00000	 Fa amboa no mitangorona amiko; andian'olon-dratsy no mihenjy manodidina ahy; nandoaka ny tongotro aman-tànako izy; 	
19O	22	18	0,00000	 mahisa ny taolako rehetra aho. Ireo kosa mandinika ahy sy mibanjina ahy;	
19O	22	19	0,00000	 zarain'izy ireo ny fitafiako, ary ilokany ny akanjoko. 	
19O	22	20	0,00000	 Fa hianao kosa, Iaveh ô, aza manalavitra ahy! Hianao heriko, faingàna hamonjy ahy! 	
19O	22	21	0,00000	 Afaho amin'ny sabatra ny fanahiko, ary ny aiko amin'ny fahefan'ny amboa! 	
19O	22	22	0,00000	 Vonjeo amin'ny vavan'ny liona aho; esory amin'ny tandroky ny ombimanga aho: 	
19O	22	23	0,00000	 Dia hitory ny anaranao amin'ny rahalahiko aho; hidera anao eo amin'ny fiangonana aho: 	
19O	22	24	0,00000	 Miderà an'ny Tompo hianareo izay matahotra azy! manomeza voninahitra azy hianareo rehetra taranak'i Jakoba, manajà azy hianareo rehetra taranak'Israely! 	
19O	22	25	0,00000	 Fa tsy nataony tsinontsinona na niambohoany ny fijalian'ny ory, tsy nanafina ny tavany eo anatrehany izy; ary nihaino izy, nony nitaraina taminy ny ory. 	
19O	22	26	0,00000	 Noho hianao dia hanako eo amin'ny fiangonan-dehibe ny hirako; hefaiko eo anatrehan'izay matahotra anao ny voadiko. 	
19O	22	27	0,00000	 Hihinana ny tra-pahoriana ka ho voky; hidera an'ny Tompo izay mitady azy. Ho velona indray mandrakizay anie ny fonareo! 	
19O	22	28	0,00000	 Ny faravazan-tany rehetra hahatsiaro sy hitodika an'ny Tompo, ary ny fokom-pirenena rehetra hiankohoka eo anatrehan'ny tavanao.	
19O	22	29	0,00000	 Fa an'ny Tompo ny fanjakana; izy no manapaka amin'ny firenena. 	
19O	22	30	0,00000	 Ny manam-pahefana eto ambonin'ny tany hihinana sy hiankohoka, izay rehetra midina ho any amin'ny vovoka, hiondrika eo anoloany; dia ireo tsy mahay manalava ny andro iainany. 	
19O	22	31	0,00000	 Hanompo azy ny taranaka; holazaina amin'ny taranaka ho avy ny Tompo.	
19O	22	32	0,00000	 Ho avy izy ireo ka hitory ny fahamarinany; hambaran'izy ireo amin'ny vahoaka mbola ho teraka ny nataony.	
19O	23	1	0,00000	[NY MPIANDRY ONDRY TSARA] Salamon'i Davida. Iaveh no mpiandry ahy, tsy hanan-java-mahory aho. 	
19O	23	2	0,00000	 Mampijanona ahy eo amin'ny vilona maitso izy, mitondra ahy ho eo amoron-drano mampangatsiatsiaka; 	
19O	23	3	0,00000	 mamelombelona ny fanahiko. Mitarika ahy amin'ny lala-mahitsy; noho ny anarany. 	
19O	23	4	0,00000	 Na mandeha mamaky ny lohasaha aloky ny fahafatesana aza aho, tsy misy loza atahorako fa hianao no eo amiko; ny tsora-kazo aman-tehinao no mahafa-tahotra ahy. 	
19O	23	5	0,00000	 Mamelatra latabatra eo anoloako, eo imason'ny fahavaloko hianao, manosotra diloilo ny lohako hianao, feno mitafotafo ny kapoakako.	
19O	23	6	0,00000	 Eny fahasambarana amam-pahasoavana no homba ahy, amin'ny andro rehetra hiainako; dia hitoetra ao an-tranon'ny Tompo aho, mandritra ny andro lava.	
19O	24	1	0,00000	[AHOANA NO FANATONANA AN'IAVEH?] Salamon'i Davida. An'ny Tompo ny tany, mbamin'izay rehetra ao aminy, izao tontolo izao mbamin'ny mponina rehetra ao aminy. 	
19O	24	2	0,00000	 Fa izy no nanorina azy, tambonin'ny ranomasina; sy nampitoetra azy tambonin'ny ony.	
19O	24	3	0,00000	 Iza no hiakatra any amin'ny tendrombohitry ny Tompo? iza no hitoetra eo amin'ny fitoerany masina? 	
19O	24	4	0,00000	 Izay tsy manan-tsiny ny tànany, ary madio ny fony, izay tsy manarana ny fanahiny amin'ny lainga, ary tsy mianiana mba hamitaka. 	
19O	24	5	0,00000	 Hahazo ny fanambinan'ny Tompo izy, ny fahamarinana avy amin'ny Tompon'ny famonjeny. 	
19O	24	6	0,00000	 Toy izany ny taranak'izay mitady azy, dia ireo mitady ny tavan'Andriamanitr'i Jakoba. - Selà. 	
19O	24	7	0,00000	 Asandrato ny tataonareo, ry vavahady; misandrata hianareo, ry varavarana fahagola, hidiran'ny Mpanjakan'ny voninahitra. 	
19O	24	8	0,00000	 Iza moa izany Mpanjakan'ny voninahitra izany? Iaveh mahery sy mahefa, Iaveh mahery an'ady. 	
19O	24	9	0,00000	 Asandrato ny tataonareo, ry vavahady; misandrata hianareo, ry varavarana fahagola hidiran'ny Mpanjakan'ny voninahitra! 	
19O	24	10	0,00000	 Iza moa izany Mpanjakan'ny voninahitra izany? Iavehn'ny tafika, izy no Mpanjakan'ny voninahitra! - Selà.	
19O	25	1	0,00000	[FANGATAHANA NY FAMELAN-KELOKA AMAM-PIAROVAN'ANDRIAMANITRA] Salamon'i Davida. ALEPH Aminao, ry Iaveh, no anandratako ny fanahiko, ry Andriamanitro ô!	
19O	25	2	0,00000	 BETH : Hianao no itokiako, aoka tsy ho menatra aho, aoka tsy hifalian'ny fahavaloko aho! 	
19O	25	3	0,00000	 GHIMEL: Tokoa fa tsy hisy ho menatra izay rehetra manantena anao; izay mivadika foana dia ireo no ho menatra. 	
19O	25	4	0,00000	 DALETH: Iaveh ô, ampahafantaro ny làlanao aho; ampianaro ny sakeli-dàlanao aho.	
19O	25	5	0,00000	 HE: Tariho amin'ny fahamarinanao aho, VAV: ary ampianaro, fa Andriamanitry ny famonjeko hianao; hianao no antenaiko mandritra ny andro. 	
19O	25	6	0,00000	 ZAIN: Tsarovy ny famindram-ponao, ry Iaveh, sy ny hatsaram-ponao, fa mandrakizay ireny. 	
19O	25	7	0,00000	 HETH: Aza tsarovanao ny fahotan'ny fahatanorako, na ny hadisoako, fa tsarovy araka ny famindram-ponao aho, noho ny hatsaram-ponao, ry Iaveh. 	
19O	25	8	0,00000	 TETH: Tsara sy mahitsy fo Iaveh; izany no anoroany làlana ny mpanota. 	
19O	25	9	0,00000	 IOD: Mampizotra ny manetry tena amin'ny fahamarinana izy, mampianatra ny manetry tena ny làlany izy. 	
19O	25	10	0,00000	 KAPH: Famindram-po amam-pahamarinana avokoa ny làlan'ny Tompo amin'izay mitandrina ny fanekeny sy ny didiny. 	
19O	25	11	0,00000	 LAMED: Noho ny anaranao, ry Iaveh, dia hamela ny heloko hianao fa lehibe izy.	
19O	25	12	0,00000	 MEM: Iza no olona matahotra an'ny Tompo? Hampianarin'ny Tompo azy ny làlana tokony hofidiny.	
19O	25	13	0,00000	 NUN: Mandry amim-piadanana ny fanahiny, ary hanana ny tany ny taranany.	
19O	25	14	0,00000	 SAMECH: Ny fifankazarana amin'ny Tompo dia anjaran'ny matahotra azy, hampahafantariny azy ny fanambinana avy amin'ny fanekem-pihavanany. 	
19O	25	15	0,00000	 AIN: Mitodika any amin'ny Tompo mandrakariva ny masoko, fa izy no hanafaka ny tongotro amin'ny fandrika harato.	
19O	25	16	0,00000	 PHE: Jereo aho, ka amindrao fo, fa manirery aho, ka mahantra. 	
19O	25	17	0,00000	 TSADE: Mihalehibe ny fahorian'ny foko, afaho amin'ny fahaporitako aho! 	
19O	25	18	0,00000	 Jereo ny fahoriana amam-pijaliako; ary avelao ny fahotako rehetra.	
19O	25	19	0,00000	 RESCH: Jereo ity hamaroan'ny fahavaloko, sy izato halozan'ny fankahalany ahy. 	
19O	25	20	0,00000	 SCHIN: Arovy ny fanahiko, ary vonjeo aho; aoka tsy ho menatra aho, fa hianao no nametrahako ny fitokiako. 	
19O	25	21	0,00000	 THAV: Haharo ahy anie ny tsy fananan-tsiny amam-pahitsiana, fa hianao no antenaiko. 	
19O	25	22	0,00000	 Ry Andriamanitra ô, afaho Israely amin'ny fahoriany rehetra.	
19O	26	1	0,00000	[FIANTSOAN'NY TSY MANAN-TSINY NY FITSARAN'ANDRIAMANITRA] Nataon'i Davida. Tsarao aho, ry Iaveh, fa nandeha tamin'ny tsy fananan-tsiny aho, Iaveh no itokiako ka tsy hangozohozo aho.	
19O	26	2	0,00000	 Tsapao toetra aho, ry Iaveh, diniho aho, tsapao amin'ny memy ny kiboko sy ny foko;	
19O	26	3	0,00000	 Fa ny famindram-ponao no eo anoloan'ny masoko, ary mandeha amin'ny fahamarinana aho. 	
19O	26	4	0,00000	 Tsy mba miara-mipetraka amin'ny olona fandainga aho; tsy miara-mandeha amin'ny olona manao an-kifonofono;	
19O	26	5	0,00000	 halako ny fivorian'izay manao ratsy, tsy mipetraka hitsara miaraka amin'ny ratsy fanahy aho. 	
19O	26	6	0,00000	 Manasa ny tànako amin'ny tsy fananan-tsiny aho, ary manodidina ny otelinao aho, ry Iaveh, 	
19O	26	7	0,00000	 mba handefa feo fiderana, ary hitantara ny asanao mahagaga rehetra.	
19O	26	8	0,00000	 Tiako ny mitoetra ao an-tranonao, ry Iaveh ô, dia ny fitoerana ipetrahan'ny voninahitrao. 	
19O	26	9	0,00000	 Aoka ny fanahiko tsy halainao miaraka amin'ny an'ny mpanota ary ny aiko miaraka amin'ny an'ny olona mpandatsa-dra, 	
19O	26	10	0,00000	 fa ny tànan'ireny misy heloka ary ny tànany ankavanana feno kolikoly. 	
19O	26	11	0,00000	 Fa izaho kosa nandeha amin'ny tsy fananako tsiny; afaho sy amindrao fo aho. 	
19O	26	12	0,00000	 Tafapetraka amin'ny tany marina ny tongotro; hisaotra an'ny Tompo ao am-piangonana aho.	
19O	27	1	0,00000	[FAHATOKIANA AN'ANDRIAMANITRA - FANGATAHANA] Nataon'i Davida. Iaveh no fahazavako amam-pamonjena ahy; ka iza no hatahorako? Iaveh no mandan'ny aiko, ka zovy no hangovitako?	
19O	27	2	0,00000	 Raha nandroso ny ratsy fanahy hamely ahy, ka hihinana ny nofoko; raha nandroso ny rafilahiko amam-pahavaloko; dia izy ireo ihany no nangozohozo, ka lavo. 	
19O	27	3	0,00000	 Na dia tafika iray aza no tamy hitoby hiady amiko, tsy hatahotra ny foko; na dia rafitra aza ny ady mamely ahy, dia hatoky ihany aho. 	
19O	27	4	0,00000	 Zavatra iray loha no angatahiko amin'ny Tompo sady iriko fatratra: Dia te-honina eo an-tranon'ny Tompo aho, amin'ny andro rehetra iainako, mba hifaly amin'ny toetra mahate-ho tian'ny Tompo, sy hibanjina ny fitoerany masina. 	
19O	27	5	0,00000	 Fa hoalofany ao amin'ny fonenany aho amin'ny andron'ny fahoriana; hanafina ahy amin'ny fiafenana ao an-dainy izy, hampitoetra ahy eo ambony vatolampy izy. 	
19O	27	6	0,00000	 Amin'izany ny lohako hisandratra ambonin'ny fahavalo, izay manodidina ahy. Ao amin'ny tabernaklany aho hanatitra sorom-pisaorana. Hihira sy hanao hiram-piderana an'ny Tompo aho. 	
19O	27	7	0,00000	 Ry Iaveh ô, henoy ny feoko fa miantso anao aho, mamindra fo amiko, ekeo ny hatako. 	
19O	27	8	0,00000	 Hoy ny feoko hoe, milaza ny teny avy aminao: Tadiavonareo ny tavako; mitady ny tavanao aho, ry Iaveh.	
19O	27	9	0,00000	 Aza afeninao amiko ny tavanao; aza roahina an-katezerana ny mpanomponao; hianao no famonjena ahy, ka aza mahafoy ahy ; aza ilaozanao aho, ry Andriamanitry ny famonjena ahy. 	
19O	27	10	0,00000	 Fa ny ray aman-dreniko efa nahafoy ahy; fa Iaveh kosa handray ahy.	
19O	27	11	0,00000	 Tompo ô, ampianaro ny làlanao aho; tariho amin'ny lalana marina aho; noho ny amin'ireo mitsikilo ahy. 	
19O	27	12	0,00000	 Aza manolotra ahy amin'ny haromotan'ireo mpanohitra ahy; fa vavolombelona mandainga no mitsangan-kiampanga ahy; olona tsy mihevitra hafa-tsy ny fanaovana an-keriny. 	
19O	27	13	0,00000	 Endrey, raha izay re aho no tsy matoky hahita ny hatsaram-pon'ny Tompo, any amin'ny tanin'ny velona!... 	
19O	27	14	0,00000	 Manantenà an'ny Tompo! Matokia ka herezo ny fonao! Manantena an'ny Tompo!	
19O	28	1	0,00000	[FANGATAHANA FAHAFAHANA AMIN'NY FAHAVALO] Nataon'i Davida. Hianao no antsoiko, ry Iaveh ô, aza manentsin-tadìny amiko, ry vatolampiko, fandrao raha mangina hianao, dia ho tahaka izay midina any an-davaka aho. 	
19O	28	2	0,00000	 Henoy ny feon'ny fifonako, raha mitaraina aminao aho; raha manandratra ny tànako, mankany amin'ny fitoeranao masina aho. 	
19O	28	3	0,00000	 Aza atao indray mandripaka amin'ny ratsy fanahy aho, amin'ireo mpamorona heloka, izay miresaka fihavanana amin'ny namany, kanjo hasomparana no ao am-pony. 	
19O	28	4	0,00000	 Valio araka ny asany ireny, sy araka ny haratsian'ny asa ataony; valio araka ny vitan'ny tànany izy; omeo azy ny tamby tandrifin'azy. 	
19O	28	5	0,00000	 Fa tsy tandreman'ny sainy ny asan'ny Tompo, dia ny asan-tànany: ka horavany kosa fa tsy haoriny izy ireo. 	
19O	28	6	0,00000	 Isaorana anie Iaveh, fa nihaino ny feon'ny fifonako izy. 	
19O	28	7	0,00000	 Iaveh no heriko sy ampingako; izy no nitokian'ny foko. Efa voavonjy aho. Ka misomebin-kafaliana ny foko. Ka hidera azy amin'ny hirako aho.	
19O	28	8	0,00000	 Iaveh no herin'ny vahoakany, mandam-pamonjena ho an'ny voahosony izy.	
19O	28	9	0,00000	 Vonjeo ny olonao, ary tahio ny lovanao! Hianao anie no ho mpiandry azy sy hitondra azy mandrakizay.	
19O	29	1	0,00000	[NY HALEHIBEN'IAVEH MISEHO AMIN'NY RANONORAM-BARATRA] Salamon'i Davida. Manomeza an'ny Tompo, ry zanak'Andriamanitra, manomeza voninahitra sy fahefana ho an'ny Tompo! 	
19O	29	2	0,00000	 Omeo an'ny Tompo, ny voninahitry ny anarany. Mitsaoha an'ny Tompo amin'ny fanamiana masina. 	
19O	29	3	0,00000	 Mikotrokotroka any ambony rano be ny feon'ny Tompo, mampikotrokorana ny Andriamanitry ny voninahitra; eny ambony rano be Iaveh. 	
19O	29	4	0,00000	 Mafy ny feon'ny Tompo; be voninahitra ny feon'ny Tompo. 	
19O	29	5	0,00000	 Manorotoro ny sedera ny feon'ny Tompo; manorotoro ny sedera any Libàna Iaveh;	
19O	29	6	0,00000	 mampitsambikina azy ireo tahaka ny vantotr'ombalahy izy, ka mova tsy ny zanak'ombimanga, i Libàna sy Siriona.	
19O	29	7	0,00000	 Mampitselatra lelafo ny feon'ny Tompo, 	
19O	29	8	0,00000	 mampihorohoro ny efitra ny feon'ny Tompo, mampihorohoro ny efitr'i Kadesa Iaveh. 	
19O	29	9	0,00000	 Mampiteraka ny serfavavy ny feon'ny Tompo, sady mampihintsan-dravina ny ala be; ary ao an-tempoliny ny zava-drehetra samy milaza hoe: Voninahitra! 	
19O	29	10	0,00000	 Amin'ny safo-drano dia mipetraka ao ambonin'ny fiketrahany Iaveh, mipetraka ao amin'ny fiketrahany ho mpanjaka mandrakizay Iaveh.	
19O	29	11	0,00000	 Hanome hery ny vahoakany Iaveh: hanambina ny vahoakany, amin'ny fanomezam-piadanana azy Iaveh.	
19O	30	1	0,00000	[FISAORANA NOHO NY NAHAFAHANA TAMIN'NY LOZA NANJÒ] Salamo. Hira amin'ny fitokanana ny trano. Nataon'i Davida.	
19O	30	2	0,00000	 Mankalaza anao aho, ry Iaveh, fa efa nanandratra ahy hianao, tsy nataonao ho fifalian'ny fahavaloko aho. 	
19O	30	3	0,00000	 Iaveh Andriamanitro ô, nitaraina taminao aho, dia nositraninao.	
19O	30	4	0,00000	 Ry Iaveh ô, nampiakatra ny fanahiko avy any amin'ny Seoly hianao; nampody ny aiko hianao, nataonao lavitra izay midina any an-davaka aho. 	
19O	30	5	0,00000	 Mihirà ho an'ny Tompo hianareo mpiraikitra aminy, mankalazà ny fahatsiarovana masina azy.	
19O	30	6	0,00000	 Fa indray mipi-maso no aharetan'ny fahatezerany, ary mandritra ny andro iainana ny fahasoavany; ny hariva no tonga ny fitomaniana, ary ny maraina kosa misy ny fifaliana. 	
19O	30	7	0,00000	 Hoy aho, raha mbola be ny tokiko: Tsy hangozohozo mandrakizay aho.	
19O	30	8	0,00000	 Iaveh ô, noho ny fahasoavanao dia nohamafisinao ny tendrombohitro; - nanafina ny tavanao hianao ka nitebiteby aho. 	
19O	30	9	0,00000	 Niantso anao aho, ry Iaveh, nitaraina tamin'ny Tompo aho: 	
19O	30	10	0,00000	 Mampaninona anao moa ny mandatsa-dra ahy, sy ny mampidina ahy any an-davaka? Hidera anao va ny vovoka; hanambara ny fahamarinanao va izy? 	
19O	30	11	0,00000	 Mihainoa, ry Iaveh ô, ka iantrao aho; Iaveh ô, avia hamonjy ahy! – 	
19O	30	12	0,00000	 Dia nampody ny fidradradradrako ho fifaliana hianao, namaha ny lasakako hianao ka nampisikina fifaliana ahy, 	
19O	30	13	0,00000	 mba hankalaza anao ny fanahiko ka tsy hangina, Iaveh Andriamanitro ô, hidera anao mandrakizay aho.	
19O	31	1	0,00000	[FITARAINAN'NY TRA-PAHORIANA] Ho an'ny mpampianatra hira. Salamon'i Davida.	
19O	31	2	0,00000	 Iaveh ô, Hianao no nataoko fialofako; aoka tsy ho menatra aho na oviana na oviana! Vonjeo amin'ny fahamarinanao aho.	
19O	31	3	0,00000	 Atongilano amiko ny sofinao; faingàna hamonjy ahy. Aoka ho vatolampy fiarovana ahy hianao, ho trano mimanda hahitako famonjena.	
19O	31	4	0,00000	 Fa hianao no vatolampy sy trano mimandako; ary noho ny anaranao dia hitondra sy hitarika ahy hianao. 	
19O	31	5	0,00000	 Hanafaka ahy amin'ny fandrika harato novelariny hianao; fa hianao no fiarovana ahy.	
19O	31	6	0,00000	 Apetrako eo am-pelatananao ny fanahiko, dia hanafaka ahy hianao, ry Iaveh Andriamanitry ny fahamarinana. 	
19O	31	7	0,00000	 Halako izay manaja sampy foana: fa raha izaho dia Iaveh no itokiako. 	
19O	31	8	0,00000	 Hientan-kafaliana sy haravoana noho ny hatsaram-ponao aho; fa nijery ny fahantrako hianao, nahita ny fahorian'ny fanahiko hianao, 	
19O	31	9	0,00000	 ary tsy nanolotra ahy teo am-pelatanan'ny fahavaloko hianao; fa nampitoetra ny tongotro teo amin'ny malalaka. 	
19O	31	10	0,00000	 Mamindrà fo amiko, ry Iaveh, fa tra-pahoriana aho: simban'alahelo ny masoko, mbamin'ny fanahiko sy ny kiboko. 	
19O	31	11	0,00000	 Ny aiko lanin'alahelo; ny taonako difotry ny sento; ny heriko levona noho ny fahotako; ary ny taolako fohatra. 	
19O	31	12	0,00000	 Nataon'ny fahavaloko rehetra izay hahatonga ahy ho fanalam-baraka, ho enta-mavesatra ho an'ny mifanolo-body rindrina amiko, ary ho tahotra ho an'ny sakaizako. Izay mahita ahy any ivelany mandositra ahy, 	
19O	31	13	0,00000	 zavatra fanadino aho, toy ny maty, lavitra ny fon'ny olona; mova tsy ny kapoaka vaky iny aho. 	
19O	31	14	0,00000	 Reko avokoa ny vava ratsin'ny be sy ny maro, ny fangorohoroana mahazo ny manodidina, raha ilay miara-mioko hamely ahy iny izy ireo, fa miray tetika hamono ny aiko. 	
19O	31	15	0,00000	 Nefa matoky anao aho, ry Iaveh, hoy aho hoe: Andriamanitro hianao. 	
19O	31	16	0,00000	 Eo an-tànanao ny anjarako, afaho amin'ny tànan'ny fahavaloko amam-panenjika ahy aho! 	
19O	31	17	0,00000	 Ampamirapirato amin'ny mpanomponao ny tavanao; vonjeo amin'ny fahasoavanao aho! 	
19O	31	18	0,00000	 Ry Iaveh ô, aoka tsy ho menatra aho, raha miantso anao; fa aoka ho an'ny ratsy fanahy ny henatra. Aoka izy hidina mangina any amin'ny Seoly. 	
19O	31	19	0,00000	 Aoka hanjary moana ny molotra mandainga, izay miteny amin'avonavona hanohitra ny marina amim-piavonavonana amam-paniratsirana. 	
19O	31	20	0,00000	 Akory ny haben'ny hatsaram-ponao, izay tehirizinao ho an'ireo matahotra anao, izay asehonao amin'ireo manao anao ho fialofany, eo imason'ny zanak'olombelona! 	
19O	31	21	0,00000	 Alofanao eo amin'ny aloky ny tavanao izy; mba tsy ho tratry ny teti-dratsy ataon'ny olona izy; mampiery azy ao an-dainao hianao, mba tsy ho azon'ny lela mamely azy izy. 	
19O	31	22	0,00000	 Isaorana anie Iaveh! fa nasehony miharihary ny famindram-pony tamiko, tamin'ny  nametrahany ahy tao an-tanàna mimanda. 	
19O	31	23	0,00000	 Hoy aho tamin'ny fahatairako: Nariana lavitra ny fijerinao aho! Kanjo nihaino ny feon'ny fifonako hianao, nony nitaraina taminao aho. 	
19O	31	24	0,00000	 Tiava an'ny Tompo hianareo rehetra mazoto mivavaka aminy; Miaro ny olona miraikitra aminy Iaveh, fa faiziny mafy kosa ny mpiavonavona.	
19O	31	25	0,00000	 Matokia ary mahereza fo, hianareo rehetra manantena an'ny Tompo!	
19O	32	1	0,00000	[NY HASAMBARAN'IZAY VOAVELA HELOKA] Nataon'i Davida. Fisaintsainana masina. Sambatra izay voaesotra ny helony, sy voavela ny fahotany. 	
19O	32	2	0,00000	 Sambatra ny olona tsy tànan'ny Tompo heloka, izay tsy misy fitaka ny fanahiny. 	
19O	32	3	0,00000	 Raha mbola nangina aho, nihalany ny taolako rehetra, tamin'ny fitolokoko isan'andro. 	
19O	32	4	0,00000	 Fa nanindry ahy, andro aman'alina, ny tànanao; nihamaina ny herin'ny aiko tamin'ny hainandro lohataona. - Selà. 	
19O	32	5	0,00000	 Nambarako taminao ny fahotako, tsy mba nafeniko ny heloko. Hoy aho: Hiaiky ny fahadisoako amin'ny Tompo aho, dia navelanao kosa ny heloky ny fahotako. - Selà. 	
19O	32	6	0,00000	 Ka aoka hivavaka aminao ny olona tia vavaka rehetra, amin'ny fotoana mety. Marina, fa amin'ny fahatondrahan'ny rano be, dia tsy hahatratra azy izany. 	
19O	32	7	0,00000	 Hianao no fialofako; hiaro ahy amin'ny fahoriana hianao, hodidininao hiram-pamonjena aho. - Selà. 	
19O	32	8	0,00000	 Hampianariko sy hasehoko anao izay lalan-kizoranao; ho mpanolo-tsaina anao aho, sady hitsinjo anao ny masoko. 	
19O	32	9	0,00000	 Aza manahaka ny soavaly ama-mole tsy manan-tsaina: tsy maintsy entina amin'ny vy sakam-bavany amam-damboridy ireny; fa tsy mety manaiky izy raha tsy izany. 	
19O	32	10	0,00000	 Fahoriana be no anjaran'ny ratsy fanahy; fa fahasoavana kosa no manodidina an'izay matoky an'ny Tompo. 	
19O	32	11	0,00000	 Mifalia sy miravoravoa amin'ny Tompo hianareo olo-marina, Manaova hobin-kafaliana hianareo mahitsy fo rehetra!	
19O	33	1	0,00000	[FIDERANA AN'IAVEH MPANOHANA IZAY MIRAIKI-PO AMINY] Mifalia ao amin'ny Tompo hianareo, ry olo-marina; fa ny midera no fanao mendrika ny olo-mahitsy. 	
19O	33	2	0,00000	 Miderà an'ny Tompo amin'ny harpa, mihirà ho azy amin'ny valiha tory folo. 	
19O	33	3	0,00000	 Mihirà fihiram-baovao ho voninahiny; ampiaraho amim-pahaizana amin'ny zava-maneno ny feonareo. 	
19O	33	4	0,00000	 Fa mahitsy ny tenin'ny Tompo, ary tanteraka tsy misy tomika ny asany rehetra.	
19O	33	5	0,00000	 Tia ny rariny sy ny hitsiny izy; henika ny hatsaram-pon'ny Tompo ny tany. 	
19O	33	6	0,00000	 Ny tenin'ny Tompo no nanaovana ny lanitra; ary ny fofon'ain'ny vavany no nanaovana ny tafiny rehetra. 	
19O	33	7	0,00000	 Manangona ny ranon'ny ranomasina izy toy ny zavatra iray miavosa, ny ranon'ny hantsana ataony ao amin'ny fanangonana azy. 	
19O	33	8	0,00000	 Aoka hatahotra an'ny Tompo ny tany rehetra! Aoka hangovitra eo anatrehany ny mponina rehetra amin'izao tontolo izao. 	
19O	33	9	0,00000	 Fa niteny ihany izy, dia hary izao rehetra izao, nandidy izy dia nisy ny zavatra rehetra.	
19O	33	10	0,00000	 Manakorontana ny fisainan'ny firenena Iaveh, mahatsinontsinona ny hevitry ny vahoaka izy.	
19O	33	11	0,00000	 Fa ny hevitry ny Tompo kosa maharitra mandrakizay; ny fisainan'ny fony mahatratra ny taranaka fara mandimby rehetra. 	
19O	33	12	0,00000	 Sambatra ny firenena manana an'ny Tompo ho Andriamaniny; sambatra ny vahoaka nofidiny ho lovany! 	
19O	33	13	0,00000	 Mijery Iaveh eny an-danitra; mahita ny zanak'olombelona rehetra izy; 	
19O	33	14	0,00000	 eny amin'ny fitoeran'ny fonenany dia tazaniny ny mponina rehetra amin'ny tany, 	
19O	33	15	0,00000	 dia izy mpamorona ny fon'izy rehetra, izy mpamantatra ny asan'izy rehetra. 	
19O	33	16	0,00000	 Tsy ny hamaroan'ny miaramilany no ahazoan'ny mpanjaka fandresena; tsy ny heriny lehibe no ahombiazan'ny mpiady;	
19O	33	17	0,00000	 ny soavaly tsy vanon-kampahazo famonjena; ary ny havitrihany rehetra tsy ahazoana antoka amin'ny fahafahana.	
19O	33	18	0,00000	 Ny mason'ny Tompo mitsinjo izay matahotra azy, dia ireo manantena ny hatsaram-pony, 	
19O	33	19	0,00000	 mba hanafaka ny fanahiny amin'ny fahafatesana, sy hamelona azy amin'ny andro mosarena. 	
19O	33	20	0,00000	 Miandry an'ny Tompo amim-pitokiana ny fanahintsika; famonjena antsika sy ampingantsika izy; 	
19O	33	21	0,00000	 fa izy no ataon'ny fontsika foto-pifaliana, fa ny anarany masina no ataontsika fototry ny fitokiantsika. 	
19O	33	22	0,00000	 Iaveh ô, ho aminay anie ny fahasoavanao, araka ny anantenanay anao!	
19O	34	1	0,00000	[TOHAN'NY MARINA IAVEH] Nataon'i Davida, tamin'izy nody adala teo anatrehan'i Abimeleka, ka noroahiny izy, dia lasa. 	
19O	34	2	0,00000	 ALEPH: Te-hisaotra an'ny Tompo mandrakariva aho; ho eo am-bavako mandrakariva ny fiderana azy.	
19O	34	3	0,00000	 BETH: Iaveh no ireharehan'ny fanahiko; aoka handre sy hifaly ny manetry tena.	
19O	34	4	0,00000	 GHIMEL: Miaraha amiko hianareo hankalaza an'ny Tompo: aoka isika hiara-midera ny anarany. 	
19O	34	5	0,00000	 DALETH: Nitady an'ny Tompo aho, dia nihaino ahy izy, ary nanafaka ahy tamin'ny tahotro rehetra. 	
19O	34	6	0,00000	 HE: Raha mitodika azy ny olona dia miramiran'ny hafaliana, VAV: ary tsy safo-kenatra ny tavany. 	
19O	34	7	0,00000	 ZAIN: Niantso ity olo-mahantra, dia nohenoin'ny Tompo, sy novonjeny tamin'ny fahoriany rehetra.	
19O	34	8	0,00000	 HETH: Ny anjelin'ny Tompo mitoby, manodidina izay matahotra azy, ka mamonjy azy. 	
19O	34	9	0,00000	 TETH: Andramo ka zahao ange izany hatsaran'ny Tompo. Sambatra ny olona manao azy ho fialofany.	
19O	34	10	0,00000	 YOD: Matahora an'ny Tompo hianareo olo-masiny, fa tsy ho voan'ny fahantrana izay matahotra azy. 	
19O	34	11	0,00000	 KAPH: Ny liona tanora mety noana amam-tsy ampy hanina ihany, fa izay mitady an'ny Tompo tsy orin-java-tsoa akory.	
19O	34	12	0,00000	 LAMED: Avia, anaka, mihainoa ahy, hampianariko ny fahatahorana an'ny Tompo hianareo. 	
19O	34	13	0,00000	 MEM: Iza no olona mankamamy ny aina, iza no maniry andro lava hanaranam-po amin'ny fahasambarana?	
19O	34	14	0,00000	 NUN: Arovy amin'ny ratsy ny lelanao, ary amin'ny teny fitaka ny molotrao. 	
19O	34	15	0,00000	 SAMECH: Mandosira ny ratsy ary manaova ny tsara, mitadiava fihavanana ary katsaho izany. 	
19O	34	16	0,00000	 AIN: Ny mason'ny Tompo mitsinjo ny marina ary ny sofiny mihaino ny fitarainany. 	
19O	34	17	0,00000	 PHE: Ny tavan'ny Tompo manandrina ny mpanao ratsy, mba hamongorany ny fahatsiarovana azy eo amin'ny tany.	
19O	34	18	0,00000	 TSADE: Fa mitaraina kosa ny marina, dia mihaino azy Iaveh, ka manafaka azy amin'ny fahoriany rehetra. 	
19O	34	19	0,00000	 KOPH: Eo akaikin'izay torotoro Iaveh, ary mamonjy izay rera-panahy izy. 	
19O	34	20	0,00000	 RESCH: Iharam-pahoriana matetika ny marina, fa esorin'ny Tompo amin'izany rehetra izany kosa. 	
19O	34	21	0,00000	 SCHIN: Miaro ny taolany rehetra izy, tsy hisy ho tapaka ireny, na dia iray aza. 	
19O	34	22	0,00000	 THAV: Ny ratsy no mahafaty ny ratsy fanahy; ary sazina ny mpankahala ny olo-marina. 	
19O	34	23	0,00000	 Fa avotan'ny Tompo kosa ny fanahin'ny mpanompony; ary tsy misy faizina izay rehetra mialoka aminy.	
19O	35	1	0,00000	[FIANTSOANA AN'ANDRIAMANITRA HAMONJY AMIN'NY FAHAVALO] Nataon'i Davida. Ry Iaveh ô, mameleza an'izay mamely ahy; miadia amin'izay miady amiko. 	
19O	35	2	0,00000	 Raiso ny ampinga kely aman-dehibe, ka mitsangàna hianao hamonjy ahy! 	
19O	35	3	0,00000	 Tsoahy ny lefona, sakano lalana izay manenjika ahy; lazao amin'ny fanahiko hoe: Izaho no famonjena anao.	
19O	35	4	0,00000	 Aoka ho menatra sy hangaihay izay mitady ny aiko; aoka hihemotra sy hangaihay izay mihevitra hampidi-doza amiko.	
19O	35	5	0,00000	 Aoka hanahaka ny akofa tsofin'ny rivotra izy, ka horoahin'ny anjelin'ny Tompo eo anatrehany.	
19O	35	6	0,00000	 Aoka ho maizina sady malama ny làlany, ary aoka hanenjika azy ny anjelin'ny Tompo.	
19O	35	7	0,00000	 Fa nanao fandri-totofana hamelezana ahy tsy ahoan-tsy ahoana izy; nihady ny lavaka hahaverezany ahy tsy ahoan-tsy ahoana izy. 	
19O	35	8	0,00000	 Aoka ny fandringanana ho tonga tampoka aminy, aoka ny fandrika nafeniny hahavoa azy; aoka ho latsaka sy matin'izany izy. 	
19O	35	9	0,00000	 Fa ny fanahiko kosa hifaly amin'ny Tompo, hiravoravo amin'ny famonjeny. 	
19O	35	10	0,00000	 Ny taolako rehetra hanao hoe: Iaveh ô, iza no tahaka anao, izay manafaka ny malahelo amin'ny mahery noho izy, mbamin'ny malahelo sy ny mahantra amin'izay mamabo azy? 	
19O	35	11	0,00000	 Misy vavolombelona tsy marina mitsangana; ka miampanga ahy amin'ny zavatra tsy fantatro. 	
19O	35	12	0,00000	 Mamaly ratsy ny soa izy amiko, ka latsaka am-pandaozana ny fanahiko.	
19O	35	13	0,00000	 Izaho anefa, fony izy ireo narary, nitafy lamba fivalozana, nampijaly ny aiko tamin'ny fifadian-kanina, ary ny fivavahako niverina tao ampofoako.	
19O	35	14	0,00000	 Nandeha midanesaka aho, toy ny malahelo sakaiza aman-drahalahy, nitanondrika tamin'alahelo, toy ny misaona reny aho.	
19O	35	15	0,00000	 Kanjo ankehitriny nony mangozohozo aho, mifaly sy miravo izy ireo, mivory takona ahy, hamely ahy ny mpanoso-dratsy; mamiravira ahy tsy an-kijanona izy ireo. 	
19O	35	16	0,00000	 Mova tsy ny mpitakarina veta mpanao vava mananihany, mikotro-nify ery izy amiko. 	
19O	35	17	0,00000	 Tompo ô, mandra-pahoviana no hojerenao izany? Tsoahy amin'ny fanenjehan'ireo ny fanahiko, ary amin'ny hasahian'ireo liona ireo, ny aiko!	
19O	35	18	0,00000	 Hidera anao eo amin'ny fivorian-dehibe aho; hankalaza anao eo afovoan'ny vahoaka be aho.	
19O	35	19	0,00000	 Aoka tsy hifalian'izay mamely ahy foana aho! Aoka tsy hihiringiri-maso izay mankahala ahy tsy ahoan-tsy ahoana!	
19O	35	20	0,00000	 Fa tsy mba fitenin-pihavanana no fitenin'ireny, fa fitaka hamelezana ny mponina mandry fahizay no saintsaininy. 	
19O	35	21	0,00000	 Atanatanany amiko ny vavany, dia hoy izy: Hià, sakoa izay, masonay no nahita... 	
19O	35	22	0,00000	 Ry Iaveh ô, hitanao izao. Aza dia mety mangina fotsiny; Tompo ô, aza manalavitra ahy!	
19O	35	23	0,00000	 Miarena ka mitsangàna hampahazo ahy ny rariny sy hiaro ahy amin'ny adiko, ry Andriamanitro sy Tompoko ô.	
19O	35	24	0,00000	 Tsarao araka ny fahamarinanao aho, ry Iaveh Andriamanitro ô, ary aoka tsy ho foto-pifaliany aho. 	
19O	35	25	0,00000	 Aoka izy tsy hanao anakam-po hoe: Afa-po ny fanahintsika. Aoka izy tsy hanao hoe: Laninay iny. 	
19O	35	26	0,00000	 Aoka hiara-menatra sy hangaihay avokoa izay mifaly noho ny loza manjo ahy. Aoka ho safo-kenatra sy afa-baraka, izay mitsangan-kamely ahy! 	
19O	35	27	0,00000	 Fa aoka hifaly sy hiravoravo kosa, ireo maniry ny hahazoako ny rariny! Aoka ireo hanao mandrakariva hoe: Voninahitra anie ho an'ny Tompo izay mankasitraka ny fiadanan'ny mpanompony! 	
19O	35	28	0,00000	 Ary ny lelako hankalaza ny fahamarinanao, hanao fiderana anao isan'andro isan'andro.	
19O	36	1	0,00000	[NY HARATSIAN'NY MPANOTA; HATSARAM-PON'ANDRIAMANITRA HO AN'NY OLO-MARINA] Ho an'ny mpampianatra hira. Nataon'i Davida mpanompon'ny Tompo.	
19O	36	2	0,00000	 Ny tsy fahamarinana no miteny amin'ny ratsy fanahy ao am-pony; ny fahatahorana an'Andriamanitra tsy mba eo imasony.	
19O	36	3	0,00000	 Fa mandoka tena izy, eo imason'Andriamanitra, mihevitra fa hoe angamba tsy ho hitan'Andriamanitra na oviana na oviana sy tsy hankahalainy ny helony. 	
19O	36	4	0,00000	 Tsy fahamarinana sy fitaka no tenenin'ny vavany; efa natsahany ny mahalala sy manao soa.	
19O	36	5	0,00000	 Tsy fahamarinana no saintsaininy eo am-pandriany; làlana tsy marina no ifikirany; tsy ariany ny ratsy.	
19O	36	6	0,00000	 Ry Iaveh ô mipaka amin'ny lanitra ny hatsaram-ponao, mihatra amin'ny rahona ny fahamarinanao. 	
19O	36	7	0,00000	 Tahaka ny tendrombohitr'Andriamanitra ny hatsaram-ponao, toy ny hantsana lehibe indrindra ny fitsaranao. Ry Iaveh, samy tandremanao ny olona sy ny biby.	
19O	36	8	0,00000	 Akory ity hasarobidin'ny hatsaram-ponao, Andriamanitra ô. Ny aloky ny elatrao no itadiavan'ny zanak'olombelona fialofana. 	
19O	36	9	0,00000	 Boboky ny menaky ny tranonao izy; ary onim-pifaliana no ampisotroanao azy. 	
19O	36	10	0,00000	 Fa ao aminao no misy ny loharanon'aina; ary amin'ny fahazavanao no ahitanay fahazavana. 	
19O	36	11	0,00000	 Tohizo ny hatsaram-ponao amin'izay matahotra anao, sy ny fahamarinanao amin'izay mahitsy fo. 	
19O	36	12	0,00000	 Aoka ny tongotry ny mpiavonavona tsy hahatratra ahy, ary ny tànan'ny ratsy fanahy tsy hampandositra ahy!	
19O	36	13	0,00000	 Indro fa lavo ny mpanao ratsy! Voaongana izy sady tsy afa-miarina.	
19O	37	1	0,00000	[NY TSY FITOVIAN'NY ANJARAN'NY MARINA SY NY MELOKA] Nataon'i Davida. ALEPH: Aza tezitra noho ny amin'ny mpanao ratsy, na mitsiriritra ny toetr'izay mpanao heloka.	
19O	37	2	0,00000	 Fa hojinjana faingana tahaka ny ahitra ireny, ka halazo tahaka ny ahi-maitso.	
19O	37	3	0,00000	 BETH: Matokia an'ny Tompo, ary manaova soa; monena amin'ny tany ary manarana fo amin'ny fahatokiany. 	
19O	37	4	0,00000	 Iaveh no ataovy firavoravoanao, dia omeny anao izay irin'ny fonao. 	
19O	37	5	0,00000	 GHIMEL: Ankino amin'ny Tompo ny anjaranao, dia matokia, azy, fa dia hanao izy; 	
19O	37	6	0,00000	 hataony mamirapiratra toy ny mazava ny fahamarinanao; ary tahaka ny andro mitatao vovonana ny fanananao ny rariny. 	
19O	37	7	0,00000	 DALETH: Mitoera amim-pahanginana, eo anatrehan'ny Tompo ary manantenà azy; aza tezitra noho ny amin'izay ambinina amin'ny làlany, dia ny olona mahomby amin'ny tetik'adiny.	
19O	37	8	0,00000	 HE: Atsaharo ny hatezerana, halaviro ny havinirana; aza misafoaka foana ka hipaka amin'ny ratsy. 	
19O	37	9	0,00000	 Fa ny ratsy fanahy hofongorana; ary izay matoky an'ny Tompo no hanana ny tany. 	
19O	37	10	0,00000	 VAV: Raha afaka kelikely foana dia tsy ho eo intsony ny ratsy fanahy; mijery ny fitoerany hianao, fa efa nanjavona izy.	
19O	37	11	0,00000	 Ny malemy fanahy no hanana ny tany; ka ho finaritra mankafy fiadanana lehibe.	
19O	37	12	0,00000	 ZAIN: Ny ratsy fanahy namoron-tsain-dratsy, hamelezana ny marina, sady manidy vazana aminy. 	
19O	37	13	0,00000	 Fa ny Tompo kosa mihomehy ny ratsy fanahy, satria hitany fa tonga ny androny. 	
19O	37	14	0,00000	 HETH: Ny ratsy fanahy manatsoaka ny sabany, manenjana ny tsipìkany handavo ny ory sy ny malahelo, hamono izay mahitsy làlana.	
19O	37	15	0,00000	 Ny sabany hiditra amin'ny fony ihany; ary ny tsipìkany ho tapatapaka!	
19O	37	16	0,00000	 TETH: Aleo ny kely ananan'ny olo-marina, toy izay ny be ananan'ny olon-dratsy maro; 	
19O	37	17	0,00000	 fa ny sandrin'ny mpanao ratsy, ho tapatapaka; ary ny olo-marina kosa hotohanan'ny Tompo.	
19O	37	18	0,00000	 YOD: Fantatry ny Tompo ny andron'ny marina; ary ny lovany haharitra mandrakizay.	
19O	37	19	0,00000	 Tsy mba menatra izy amin'ny andron'ny fahoriany; ary ho voky amin'ny taona mosarena.	
19O	37	20	0,00000	 KAPH: Fa ny ratsy fanahy kosa levona; ny fahavalon'ny Tompo hanahaka ny voninahitry ny tanim-bilona ho lasan-ko setroka ireny, dia ho levona.	
19O	37	21	0,00000	 LAMED: Ny ratsy fanahy misambotra, nefa tsy mamerina, fa ny marina kosa be antra ka manome. 	
19O	37	22	0,00000	 Izay tahin'ny Tompo hanana ny tany; izay ozoniny dia hofongorina.	
19O	37	23	0,00000	 MEM: Iaveh no mahamafy ny dian'ny olo-marina; ary mankasitraka ny làlany.	
19O	37	24	0,00000	 Raha lavo aza izy tsy mba miampatra amin'ny tany; Fa Iaveh mitantana azy. 	
19O	37	25	0,00000	 NUN: Efa tanora ihany aho; ary indro antitra ankehitriny; fa tsy mba hitako nafoy izay olo-marina, na ny taranany nangataka hanina. 	
19O	37	26	0,00000	 Antra olona mandrakariva izy ka mampisambotra; ary mahazo fanambinana ny taranany. 	
19O	37	27	0,00000	 SAMECH: Halaviro ny ratsy ary manaova ny tsara, dia mitoera mandrakizay ao am-ponenanao.	
19O	37	28	0,00000	 Fa tian'ny Tompo ny rariny, ary tsy foiny ny olo-miraiki-po aminy. Eo ambany fiambenany mandrakariva ireny, fa ny taranaky ny ratsy fanahy kosa hofongorana. 	
19O	37	29	0,00000	 Hanana ny tany ny olo-marina, dia honina eo mandrakizay.	
19O	37	30	0,00000	 PHE: Milaza fahendrena ny vavan'ny marina; ary manambara ny rariny ny lelany,	
19O	37	31	0,00000	 ny lalàn'Andriamaniny dia ao am-pony, tsy mba solafaka ny diany. 	
19O	37	32	0,00000	 TSADE: Ny ratsy fanahy mitsikilo ny marina, ka mitady izay hahafaty azy;	
19O	37	33	0,00000	 fa Iaveh tsy mahafoy azy ho eo an-tànany; ary tsy manameloka azy, raha avy izay hitsarana azy. 	
19O	37	34	0,00000	 KOPH: Miandrasa an'ny Tompo, ary araho ny làlany, dia hanandratra anao izy, ka hanana ny tany hianao; raha avy izay hamongorana ny ratsy fanahy, dia ho hitanao izany. 	
19O	37	35	0,00000	 RESCH: Nahita ny tsy mpivavaka efa mby eo amin'ny fanaperam-pahefana aho, nisandrahaka tahaka ny hazo maitso maniry izy.	
19O	37	36	0,00000	 Nandalo aho dia tsy teo intsony izy; nitady azy aho fa tsy hita intsony izy. 	
19O	37	37	0,00000	 SCHIN: Mba diniho kosa ange ny marina, ka jereo ny mahitsy; fa manam-para mandimby ny olona tia fihavanana.	
19O	37	38	0,00000	 Fa ny mpikomy kosa haringana avokoa; ny taranaky ny ratsy fanahy hofongorina.	
19O	37	39	0,00000	 THAV: Avy amin'ny Tompo no ihavian'ny famonjena ny marina; mpiaro azy amin'ny andron'ny fahoriana izy.	
19O	37	40	0,00000	 Iaveh no tonga manampy sy manafaka azy; manafaka amin'ny ratsy fanahy sy mamonjy azy izy, satria izy no nataony fototry ny fitokiany.	
19O	38	1	0,00000	[FIANTSOAN'NY MPANOTA NY FAMINDRAM-PON'ANDRIAMANITRA] Salamon'i Davida. Ho fampahatsiarovana.	
19O	38	2	0,00000	 Ry Iaveh ô, aza mamay ahy amin'ny hatezeranao; aza manasazy ahy amin'ny fahaviniranao.	
19O	38	3	0,00000	 Fa nahavoa ahy ny zana-tsipìkanao; ary nanindry ahy ny tànanao.	
19O	38	4	0,00000	 Tsy misy salama ny nofoko noho ny hatezeranao; ary tsy misy tsy marofy ny taolako noho ny fahotako.	
19O	38	5	0,00000	 Fa misondrotra manafotra ny lohako ny fahotako, toy ny enta-mavesatra izy mahareraka ahy amin'ny havesarany.	
19O	38	6	0,00000	 maimbo sady mihady ny feriko, azon'ny fahadalako. 	
19O	38	7	0,00000	 Mitanondrika rera-po indrindra aho, mamindra amin'ny fisaonana mandavan'andro.	
19O	38	8	0,00000	 Ny valahako hanin'ny aretina mahamay; ary ny nofoko tsy misy salama. 	
19O	38	9	0,00000	 Osa loatra aho sy torovana izaitsizy, velon-tsento aho noho ny tebitebin'ny foko. 	
19O	38	10	0,00000	 Tompo ô, eo anatrehanao avokoa ny faniriako, ary tsy miafina aminao ny sentosentoko. 	
19O	38	11	0,00000	 Ny foko miemponempona, ny heriko nandao ahy; ary ny fahiratan'ny masoko aza tsy ato amiko intsony.	
19O	38	12	0,00000	 Manalavitra ny feriko ny sakaiza ama-namako, ary ny havako mihatakataka amiko.	
19O	38	13	0,00000	 izay mitady ny aiko mamela-pandrika; izay mikendry ny fahoriako manonona fandrahonana, tontolo andro izy misaina tetik'ady.	
19O	38	14	0,00000	 Izaho izany efa tahaka ny marenina tsy mahare; efa tahaka ny moana izay tsy mahaloa-bava.	
19O	38	15	0,00000	 Mova aho tsy ny olona tsy mandre, izay manan-kavaly haloaky ny vavany. 	
19O	38	16	0,00000	 Ao aminao, ry Iaveh, ny fanantenako; hianao, ry Tompo Andriamanitro, no hamaly! 	
19O	38	17	0,00000	 Fa hoy izaho: Enga ka tsy ho antom-pifaliany aho, enga anie ka tsy hitsangan-kamely ahy izy ireo raha mangozohozo ny tongotro. 	
19O	38	18	0,00000	 Fa mila ho lavo aho, ary eo anatrehako lalandava ny alaheloko.	
19O	38	19	0,00000	 Fa dia miaiky ny heloko aho; raiki-tahotra aho noho ny fahotako. 	
19O	38	20	0,00000	 Ny fahavaloko be aina ary mahery; izay mandrafy ahy tsy ahoan-tsy ahoana nitombo isa.	
19O	38	21	0,00000	 Mamay ratsy ny soa izy ireo amiko; mankahala ahy izy noho izaho mitady ny rariny. 	
19O	38	22	0,00000	 Aza ilaozanao aho, ry Iaveh ô! Aza halavirinao aho, ry Andriamanitro ô!	
19O	38	23	0,00000	 Faingàna hamonjy ahy hianao, ry Tompo, hianao ilay famonjena ahy!	
19O	39	1	0,00000	[NY HATSINONTSINON'NY AIN'OLOMBELONA - FANGATAHANA FAMELAN-KELOKA AMAM-PIAROVANA AMIN'ANDRIAMANITRA] Ho an'ny mpampianatra hira, ho an'Iditona. Hiran'i Davida.	
19O	39	2	0,00000	 Hoy aho: hitandrina ny làlako aho, sao hanota amin'ny lelako. Asiako hidiny ny vavako, dieny mbola eo anatrehako koa ny ratsy fanahy.	
19O	39	3	0,00000	 Dia lasan-ko moana aho tanatin'ny fahaginana, nangina aho na dia voaesotra amiko aza ny fananana rehetra. Kanjo nihetsika ny fanaintainako,	
19O	39	4	0,00000	 nirehitra tato anatiko ny foko; tamin'ny fieritreretako dia nisy afo nirehitra, ka tonga teo amin'ny lelako ny teny.	
19O	39	5	0,00000	 Ry Iaveh ô, ampahafantaro ahy ny fara andro hiainako, dia ny fetry ny androko, hahafantarako ny mahamora levona ahy.	
19O	39	6	0,00000	 Nataonao vody voam-pelatanana monja ny androko; ary toy ny tsinontsinona eo anatrehanao ny fiainako. Eny, tso-drivotra foana avokoa, ny olombelona velona. - Selà. 	
19O	39	7	0,00000	 Eny, mandalo toy ny aloka ny olona; eny, tsy misy asany ny fikofokofohany; manangona izy, nefa tsy mahalala izay handray izany.	
19O	39	8	0,00000	 Ankehitriny, Tompo ô, inona no azoko antenaina? Ao aminao ny fanantenako!	
19O	39	9	0,00000	 Afaho amin'ny fahadisoako rehetra aho; aza atao ho fandatsan'ny adala aho. 	
19O	39	10	0,00000	 Mangina tsy miloa-bava aho; fa hianao no manao izao.	
19O	39	11	0,00000	 Avilio tsy hihatra amiko ny fikapohanao: fa reraka aho, azon'ny hamafin'ny famelezan'ny tananao. 	
19O	39	12	0,00000	 Raha faizinao ny olona, ka manasazy azy amin'ny fahadisoany hianao, dia mandrava izay maminy indrindra, toy ny kalalao, hianao. Eny, tso-drivotra foana ny olombelona. - Selà. 	
19O	39	13	0,00000	 Henoy ny fivavahako, ry Iaveh ô, atongilano ny sofinao amin'ny fitarainako, aza dia tsy mihontsina amin'ny fitomaniako! Fa vahiny ao aminao aho, mpivahiny toy ny razako rehetra. 	
19O	39	14	0,00000	 Avilio tsy hijery ahy ny masonao, ka avelao mba hisy hiainako, alohan'ny hahalasanako, ka tsy ho velona intsony aho!	
19O	40	1	0,00000	[FISAORANA, FANOLORAN-TENA AMIN'NY FO MARINA TSY MIVADIKA] Ho an'ny mpampianatra hira. Nataon'i Davida. Salamo.	
19O	40	2	0,00000	 Iaveh no nametrahako ny fanantenako rehetra; nitongilana tamiko izy, nihaino ny fitarainako.	
19O	40	3	0,00000	 Notsoahany tamin'ny lavaka fahaverezana aho, sy tamin'ny fotaka mandrevo; najorony tamin'ny vatolampy ny tongotro, nataony matotra ny diako.	
19O	40	4	0,00000	 nanisy fihiram-baovao teo am-bavako izy, hira fiderana ny Andriamanitsika; maro no mahita izany ka manaja an'ny Tompo, sy matoky azy.	
19O	40	5	0,00000	 Sambatra ny olona mametraka ny fitokiany amin'ny Tompo, ka tsy mivadika hankamin'ny mpiavonavona sy amin'izay maniasia entin'ny lainga.	
19O	40	6	0,00000	 Nohamaroinao, ry Iaveh Andriamanitro, ny zava-mahagaga aman-kevitra voakasanao anasoavanao anay; tsy misy azo ataha aminao. Maniry hitory sy hanambara an'ireny aho, fa mihoatra ny azo lazaina izy. 	
19O	40	7	0,00000	 Tsy sitrakao ny sorona amam-panatitra, notevehinao ny sofiko; tsy ilainao ny sorona dorana aman-tsorona fanonerana.	
19O	40	8	0,00000	 Ka hoy aho amin'izany: Inty aho tonga, miaraka amin'ny horonan-taratasy voasoratra ho ahy.	
19O	40	9	0,00000	 Ny hanao ny sitra-ponao no sitrako, ry Andriamanitra ô! ary ny làlanao no ato anatin'ny foko.	
19O	40	10	0,00000	 Hitory ny fahamarinana eo amin'ny fivorian-dehibe aho; sy hanakombona ny molotro aho, fantatrao izany, ry Iaveh ô 	
19O	40	11	0,00000	 Tsy hotanako miafina ato am-poko ny fahamarinanao: hitory ny tsy fivadihanao amam-pamonjenao aho, ary tsy hangina manafina ny hatsaram-ponao amam-pahamarinanao, eo amin'ny fivorian-dehibe. 	
19O	40	12	0,00000	 Tsy hanampina ny famindram-ponao amiko anie hianao, ry Iaveh! hiambina ahy mandrakariva anie ny hatsaram-ponao amam-pahamarinanao! 	
19O	40	13	0,00000	 Fa itangoronan-doza tsy hita isa aho, voasambotry ny fahotako aho ka tsy mahajery; maro isa noho ny volon-dohako ireny, ka reraka ny foko.	
19O	40	14	0,00000	 Ry Iaveh ô, mba ankasitraho ny hanafaka ahy! Ry Iaveh ô, faingana hamonjy ahy! 	
19O	40	15	0,00000	 Ho menatra sy hangaihay avokoa anie, ireo mitady ny aiko hamerezany azy! Hihemotra sy menatra foana anie ireo maniry ahy ho levona! 	
19O	40	16	0,00000	 Ho ankona noho ny fahamenarany anie ireo manao amiko hoe: Hià, hià!	
19O	40	17	0,00000	 Hifaly sy hiravoravo aminao kosa anie, izay rehetra mitady anao! Aoka hilaza andrakariva hoe: Voninahitra anie ho an'ny Tompo! ireo tia ny famonjenao.	
19O	40	18	0,00000	 Ory sy mahantra aho; fa ny Tompo no hiahy ahy. Hianao no vonjiko sy mpanafaka ahy: ka aza ela, ry Andriamanitro ô!	
19O	41	1	0,00000	[SAMBATRA IZAY OLONA BE ANTRA - FITARAINAN'NY MPANORATRA SALAMO, ANKAHALAIN'NY FAHAVALONY, SY AVADIKY NY SAKAIZANY] Ho an'ny mpampianatra hira. Salamon'i Davida.	
19O	41	2	0,00000	 Sambatra ny miahy ny mahantra, fa hovonjen'ny Tompo amin'ny andro fahoriana izy.	
19O	41	3	0,00000	 Harovan'ny Tompo sy hovelominy izy; dia ho sambatra ambonin'ny tany, ary tsy mba hatolotrao amin'ny sitra-pon'ny fahavalony.	
19O	41	4	0,00000	 Iaveh hamonjy azy eo am-parafara fijaliany; havadikao avokoa ny fandriany rehetra eo am-paharariany.	
19O	41	5	0,00000	 Hoy aho: Mamindrà fo amiko, ry Iaveh! sitrano ny fanahiko, fa nanota taminao aho.	
19O	41	6	0,00000	 Fa ny fahavaloko kosa manonona fanozonana ahy: Rahoviana no ho faty io? Rahoviana no ho very ny anaran'io?	
19O	41	7	0,00000	 Nony mba misy mamangy ahy, lainga no hany avoakany, faharatsiana no angonin'ny fony; nony mivoaka avy eo indray izy dia miteny eny ivelany.	
19O	41	8	0,00000	 Mitakoritsika mamely ahy avokoa ny fahavaloko, Misaina hanisy ratsy ahy izy ireo. 	
19O	41	9	0,00000	 Loza tsy azo odiana, hoy izy, no nanjo azy, indro izy milamaka, dia tsy hiarina intsony. 	
19O	41	10	0,00000	 Na dia izay olona sakaizako aza, izay nitokiako sy nihinana ny haniko, dia nanangana ny ombalahin-tongony hamely ahy.	
19O	41	11	0,00000	 Fa hianao, ry Iaveh, mamindra fo amiko, areno aho, dia hamaly azy ireo araka ny tandrifin'azy.	
19O	41	12	0,00000	 Ny hahafantarako fa tia ahy hianao, dia raha tsy resin'ny fahavaloko aho. 	
19O	41	13	0,00000	 Noho ny tsy fananako tsiny dia nanohana ahy hianao, ary nampitoetra ahy mandrakizay eo anatrehanao.	
19O	41	14	0,00000	 Isaorana anie Iaveh Andriamanitr'Israely, amin'ny taona mandrakizay rehetra! Amena! Amena!	
19O	42	1	0,00000	[FANIRIANA NY HO EO AMIN'NY TEMPOLY] Ho an'ny mpampianatra hira. Fihirana nataon'ny taranak'i Kore.	
19O	42	2	0,00000	 Toy ny anirian'ny serfa ny loharano no anirian'ny fanahiko anao, Andriamanitra ô!	
19O	42	3	0,00000	 Mangetaheta an'Andriamanitra ny fanahiko, dia Andriamanitra velona: rahoviana aho no handeha ka hiseho tsy an-kijanona eo anatrehan'ny tavan'Andriamanitra?	
19O	42	4	0,00000	 Ny ranomasoko no haniko andro aman'alina, dia ny ilazan'ny olona amiko tsy an-kijanona hoe: Aiza izay Andriamanitrao?	
19O	42	5	0,00000	 Mahatsiaro aho - ary amin'izany fahatsiarovako izany mangitaka ny foko ao anatiko, - nony namindra notronim-bahoaka aho, nony nandroso ho ao an-tranon'Andriamanitra, eo afovoan'ny hobim-pifaliana amam-pisaorana, eo afovoan'ny vahoaka be manao fety!	
19O	42	6	0,00000	 Nahoana no ketraka hianao, ry fanahiko, ka mihavatravatra ato anatiko? Manantenà an'Andriamanitra fa izaho mbola hidera azy, izay famonjena ny tavako sy Andriamanitro!	
19O	42	7	0,00000	 Ketraka ny fanahiko ato anatiko, ka izany no ahatsiarovako anao, eo amin'ny tanin'i Jordany, mbamin'i Hermona, sy ny tendrombohitr'i Misara. 	
19O	42	8	0,00000	 Mifampitaona ny onjan-drano nony mirohondrohona ny riananao, ka ny onjan-drano aman-driakanao dia mandalo manafotra ahy avokoa. 	
19O	42	9	0,00000	 Nandidy ny fahasoavany hitsidika ahy Iaveh, ny antoandro; teo amin'ny molotro ny hirany, nony alina; 	
19O	42	10	0,00000	 nanao fivavahana tamin'Andriamanitry ny aiko. Ary izaho kosa, dia hoy aho amin'Andriamanitra vatolampiko: Nahoana no manadino ahy hianao? 	
19O	42	11	0,00000	 Nahoana ity izaho no tsy maintsy mandeha difotr'alahelo, ampahorian'ny fahavalo? Tsaroako vaky ny taolako nony latsain'ny fahavaloko aho,	
19O	42	12	0,00000	 ilazany tsy an-kijanona hoe: Aiza izay Andriamanitrao? Nahoana no ketraka hianao, ry fanahiko, ka mihavatravatra ato anatiko? Manantenà an'Andriamanitra, fa izaho mbola hidera azy, izay famonjena ny tavako sady Andriamanitro.	
19O	43	1	0,00000	 Omeo rariny aho, Andriamanitra ô; hiandreketo ny adiko amin'ny firenena mpamadika, afaho amin'ny olona mpamitaka sy mpanao ratsy aho!	
19O	43	2	0,00000	 Fa hianao no Andriamanitry ny fiarovana ahy; nahoana no dia atosikao aho? Nahoana ity izaho no tsy maintsy mandeha difotr'alahelo, ampahorian'ny fahavalo? 	
19O	43	3	0,00000	 Iraho ny fahazavanao amam-pahamarinanao, dia hitarika ahy anie izany, ka hitondra ahy ho any amin'ny tabernakla amam-tendrombohitrao masina.	
19O	43	4	0,00000	 Ho ao amin'ny otelin'Andriamanitra, ho amin'ilay Andriamanitra fifalifaliako amam-piravoravoako, ary hidera anao amin'ny harpa aho, ry Andriamanitra, Andriamanitro ô! 	
19O	43	5	0,00000	 Nahoana no ketraka hianao, ry fanahiko, ka mihavatravatra ato anatiko? Manantenà an'Andriamanitra fa izaho mbola hidera azy, izay famonjena ny tavako sady Andriamanitro!	
19O	44	1	0,00000	[VAVAKA AMIN'ANDRIAMANITRA FATRA-PITIA NY VAHOAKANY FAHINY; HAMPODY AZY AVY ANY AM-PARAVAZAN-TANY MISY AZY ANKEHITRINY] Ho an'ny mpampianatra hira. Nataon'ny taranak'i Kore. Fihirana.	
19O	44	2	0,00000	 Andriamanitra ô, ny sofinay nandre, ny razanay nitantara taminay, ny asa nataonao tamin'ny androny, tamin'ny andro fahataloha.	
19O	44	3	0,00000	 Nandroaka firenena hianao tamin'ny tànanao, hamponenana azy; nikapoka vahoaka hianao hanitarana azy.	
19O	44	4	0,00000	 Satria tsy ny sabatr'izy ireo no nahazoany ny tany,    tsy ny sandrin'izy ireo no nahazoany fandresena, fa ny tànanao ankavanana, ny sandrinao, ny fahazavan'ny tavanao, satria tia azy hianao. 	
19O	44	5	0,00000	 Hianao no mpanjakako, ry Andriamanitro ocirc;! Mandidia ny famonjena ho an'i Jakoba!	
19O	44	6	0,00000	 Hianao no handavoanay ny fahavalonay, ny anaranao no anorotoroanay ny mpanohitra anay. 	
19O	44	7	0,00000	 Fa tsy matoky amin'izay tsipìkako aho; tsy hahavonjy ahy ny sabatro. 	
19O	44	8	0,00000	 Fa hianao no manafaka anay amin'ny fahavalonay; sy mampahamenatra an'ireo mankahala anay. 	
19O	44	9	0,00000	 Andriamanitra no ireharehanay isan'andro, ary ny anaranao no derainay mandrakizay! 	
19O	44	10	0,00000	 Kanjo manosi-bohon-tànana sy manafo-kenatra anay hianao, tsy miara-mivoaka amin'ny tafikay intsony.	
19O	44	11	0,00000	 Ataonao mikoy eo anatrehan'ny fahavalo izahay, ary baboin'ireo mankahala anay. 	
19O	44	12	0,00000	 Atolotrao toy ny ondry entin-kovonoina izahay; aelinao amin'ny firenena izahay.	
19O	44	13	0,00000	 Ataonao varoboba ny vahoakanao, fa tsy asianao vidiny ohatrinona akory. 	
19O	44	14	0,00000	 Ataonao fandatsan'ny tany amam-monina izahay; dia faneso amam-panarabian'ny manodidina anay. 	
19O	44	15	0,00000	 Ampanjarianao ho ambentin-tenin'ny firenena izahay ka ihifikifihan-doha amin'ny vahoaka.	
19O	44	16	0,00000	 Eo imasoko lalandava ny fangaihaiko, ary safotry ny henatra ny tarehako, 	
19O	44	17	0,00000	 amin'ny feon'ny mpaneso amam-pamingavinga; amin'ny fahitana ny fahavalo mbamin'izay mirehitra ny hamaly ratsy.	
19O	44	18	0,00000	 Izany rehetra izany no manjo anay, nefa tsy nanadino anao izahay; tsy nivadika tamin'ny fanekenao izahay.	
19O	44	19	0,00000	 Tsy nihemotra hianotra ny fonay; tsy niala tamin'ny làlanao ny dianay,	
19O	44	20	0,00000	 no anorotoroanao anay eo amin'ny fieren'ny amboadia, sy anaronanao anay amin'ny aloky ny fahafatesana. 	
19O	44	21	0,00000	 Raha nanadino ny anaran'Andriamanitra izahay, sy nanandra-tànana tamin'andriamani-kafa, 	
19O	44	22	0,00000	 tsy ho hitan'Andriamanitra va izany, nefa ny miafina ao am-po aza fantany? 	
19O	44	23	0,00000	 Hianao ihany anefa no amonoana anay isan'andro, sy nanandra-tànana tamin'andriamani-kafa, entin-kovonoina.	
19O	44	24	0,00000	 Mifohaza, ry Tompo ô! Nahoana no matory hianao? Mifohaza, fa aza dia arianao mandrakizay izahay!	
19O	44	25	0,00000	 Nahoana no dia afeninao ny tavanao, ka hadinonao ny fahantrana amam-pahorianay?	
19O	44	26	0,00000	 Fa ny fanahinay, tafahohoka amin'ny vovoka, ny vatanay tafaraikitra amin'ny tany!	
19O	44	27	0,00000	 Mitsangàna hamonjy anay, afaho izahay noho ny hatsaram-ponao.	
19O	45	1	0,00000	[FANKALAZANA NY FAMPAKARAM-BADIN'NY MPANJAKA] Ho an'ny mpampianatra hira. Amin'ny lisy. Nataon'ny taranak'i Kore. Hiram-pitiavana. 	
19O	45	2	0,00000	 Hira mahafinaritra no miboiboika avy ao am-poko; hoy aho: Ho an'ny mpanjaka anankiray no alahatro! Manahaka ny penina faingam-panoratra ny lelako.	
19O	45	3	0,00000	 Tsara tarehy noho ny zanak'olombelona hianao; feno fahafinaretana ny molotrao, ka noho izany dia notahin'Andriamanitra mandrakizay hianao. 	
19O	45	4	0,00000	 Sikino amin'ny sabatrao ny valahanao, ry ilay mahery, tafio ny famirapiratanao amam-piandriananao. 	
19O	45	5	0,00000	 Iakaro ny kalesinao, ka mandrosoa amin'ny fiandriananao, mikatroha hiaro ny fahamarinana, ny halemem-panahy, ny rariny; ary ny tànanao ankavanana anie hahavitanao asa mahagaga.	
19O	45	6	0,00000	 Maranitra ny zana-tsipìkanao; firenena maro no ho lavo eo an-tongotrao. - Hotrabaran'ireny ny fon'ny fahavalon'ny mpanjaka. 	
19O	45	7	0,00000	 Andriamanitra ô, tafatoetra mandrakizay ny seza fiandrianana; tehim-pahamarinana, ny tehim-panjakanao. 	
19O	45	8	0,00000	 Tia ny rariny hianao, fa mankahala ny heloka; ka noho izany, Andriamanitra, Andriamanitrao nanosotra anao tamin'ny diloilom-piravoravoana, mihoatra noho ny namanao. 	
19O	45	9	0,00000	 Manitra mira sy aloesy aman-kasa ny fitafianao rehetra; mamalifaly anao ny zava-maneno avy ao an-dapa ivoara. 	
19O	45	10	0,00000	 Zanakavavin'Andriamanjaka no isan'ny malalanao; ny mpanjakavavy miravaka volamenan'i Ofira no eo ankavananao. 	
19O	45	11	0,00000	 Henoy, anaka, jereo ary mampandria sofina: hadinoy ny firenenao aman-tranon-drainao,	
19O	45	12	0,00000	 dia ho raiki-pitia ny hatsaran-tarehinao ny mpanjaka fa tomponao izy; ka tolory fanajana. 	
19O	45	13	0,00000	 Mitondra fanatitra ny zanakavavin'i Tira mbamin'ny manan-karena amin'ny vahoaka, hitady fitia aminao. 	
19O	45	14	0,00000	 Feno famirapiratana ny zanakavavin'ny mpanjaka, ao anatin'ny trano: volamena voatenona no itafiany.	
19O	45	15	0,00000	 Miakanjo misoratsoratra izy, no entina ao amin'ny mpanjaka; manaraka azy misy zazavavy namany entina ho ao aminao.	
19O	45	16	0,00000	 Ampandrosoina amim-pifaliana sy firavoravoana izy ireo, dia miditra ao an-dapan'ny mpanjaka. 	
19O	45	17	0,00000	 Ny zanakao no hisolo toerana ny rainao; hatsanganao ho mpanapaka amin'ny tany rehetra izy ireo. 	
19O	45	18	0,00000	 Hampahatsiaro ny anaranao amin'ny taona rehetra aho; ka hidera anao mandrakizay mandrakizay ny firenena.	
19O	46	1	0,00000	[FITOKIAN'ISRAELY NY FIAROVAN'ANDRIAMANITRA] Ho an'ny mpampianatra hira. Nataon'ny taranak'i Kore. Amin'ny feon'ny virjiny. - Hira. 	
19O	46	2	0,00000	 Andriamanitra no arontsika sy herintsika, famonjena azo mandrakariva amin'ny fahoriana. 	
19O	46	3	0,00000	 Noho izany, tsy manan-tahotra isika, na hikoro aza ny tany, na hietry any ambany ranomasina aza ny tendrombohitra,	
19O	46	4	0,00000	 na misamboaravoara sy mandroatra aza ny onjan-dranomasina, ka mampihorohoro ny tendrombohitra noho ny fisafoakany.	
19O	46	5	0,00000	 Misy ony ka ny fandehany mampifaly ny tanànan'Andriamanitra; ny fonenana masina onenan'ny Avo indrindra. 	
19O	46	6	0,00000	 Andriamanitra no ao afovoany, ka tsy azo hozongozonina izy; vao mazava atsinanana ny andro dia tonga hamonjy azy Andriamanitra.	
19O	46	7	0,00000	 Mitabataba ny firenena, mikotrankotrana ny fanjakana; vao nampandre ny feony izy dia nihotsaka matahotra ny tany. 	
19O	46	8	0,00000	 Iavehn'ny tafika momba antsika; ny Andriamanitr'i Jakoba no trano mimanda ho antsika. - Selà. 	
19O	46	9	0,00000	 Avia, jereo ny asan'ny Tompo, dia ny fandravana nataony tety an-tany!	
19O	46	10	0,00000	 Ny ady natsahany hatramin'ny faran'ny tany; ny tsipìka notapahany; ny lefona nofolahany; ny kalesy fiadiana nodorany tamin'ny afo.	
19O	46	11	0,00000	 Mitsahara, ary maneke fa Andriamanitra aho, manapaka ny firenena, manjaka amin'ny tany! 	
19O	46	12	0,00000	 Iavehn'ny tafika momba antsika; ny Andriamanitr'i Jakoba no trano mimanda ho antsika. - Selà.	
19O	47	1	0,00000	[TOKONY HIDERA AN'IAVEH ANDRIAMANITRY NY TANY REHETRA] Ho an'ny mpampianatra hira. Nataon'ny taranak'i Kore. Salamo.	
19O	47	2	0,00000	 Mitehafa tanana hianareo rehetra, ry vahoaka isany, miderà an'Andriamanitra amin'ny hobim-pifaliana!	
19O	47	3	0,00000	 Fa avo indrindra Iaveh sy tokony hatahorana, mpanjaka lehibe amin'ny tany rehetra.	
19O	47	4	0,00000	 Vahoaka no ampanekeny antsika; firenena no ataony ambanin'ny tongotsika.	
19O	47	5	0,00000	 Nifidy ny lova ho antsika izy, ny voninahitr'i Jakoba olo-malalany. - Selà. 	
19O	47	6	0,00000	 Miakatra ho any amin'ny fitoerana masina ombam-pihobiana Andriamanitra. Miakatra Tompo omban'ny feon-trompetra. 	
19O	47	7	0,00000	 Mihirà ho an'Andriamanitra, mihirà! Mihirà ho an'ny mpanjakantsika, mihirà!	
19O	47	8	0,00000	 Fa mpanjakan'ny tany rehetra Andriamanitra; ka mihirà hira fiderana. 	
19O	47	9	0,00000	 Manjaka amin'ny firenena Andriamanitra, mipetraka eo amin'ny seza fiandrianany masina izy. 	
19O	47	10	0,00000	 Ireo mpanapaka ny firenena mivory, mba ho tonga vahoakan'Andriamanitr'i Abrahama koa izy ireo; fa an'Andriamanitra ny ampingan'ny tany, voasandratra ambony indrindra izy.	
19O	48	1	0,00000	[FIDERANA AN'ANDRIAMANITRA AO AMIN'NY TENDROMBOHINY MASINA] Fihirana. Salamon'ny taranak'i Kore.	
19O	48	2	0,00000	 Lehibe Iaveh, izy no alehan'ny fiderana rehetra, ao an-tanànan'Andriamanitsika, amin'ny tendrombohitra masina.	
19O	48	3	0,00000	 Mitsangana mahafinaritra, fifalian'ny tany rehetra, ny tendrombohitra Siona, eo amin'ny fara-vazan-tany avaratra, ny tanànan'ny Mpanjaka lehibe. 	
19O	48	4	0,00000	 Ao an-dapany, Andriamanitra, niseho ho fiarovana.	
19O	48	5	0,00000	 Fa he nivory ireo mpanjaka, dia niara-nandroso izy ireo. 	
19O	48	6	0,00000	 Kanjo nahita izy, dia vahotra terý, nivadi-po izy, ka vaky nandositra. 	
19O	48	7	0,00000	 Hovitra no nahazo azy ireo teo, fanaintainana hoatra ny an'ny vehivavy miteraka.	
19O	48	8	0,00000	 Novakinao amin'ny rivotra avy Atsinanana, ny sambon'i Tarsisa. 	
19O	48	9	0,00000	 Izay efa renay tamin'ny hafa dia ny masonay no nahita, tao an-tanànan'ny Tompon'ny tafika, tanànan'ny Andriamanitsika. Hamafisin'Andriamanitra mandrakizay izy. - Selà. 	
19O	48	10	0,00000	 Andriamanitro, mahatsiahy ny tantaran'ny hatsaram-ponao izahay, ao anatin'ny tempolinao. 	
19O	48	11	0,00000	 Tahaka ny anaranao, ry Andriamanitra, toy izany koa ny fiderana anao tonga hatrany am-para-vazan-tany. Feno fahamarinana ny tànanao ankavanana. 	
19O	48	12	0,00000	 Aoka hifaly ny tendrombohitra Siona, aoka hiravoravo ny zanakavavin'i Jodà, noho ny fitsaranao! 	
19O	48	13	0,00000	 mandiava an'i Siona hianareo; mandehana manodidina azy; isao ny tranony mimanda.	
19O	48	14	0,00000	 Jereo tsara ny mandany; diniho ireo lapany, hitantarana azy amin'ny taranaka ho avy.	
19O	48	15	0,00000	 Io no Andriamanitra izay Andriamanitsika mandrakizay doria; izy no ho mpitarika antsika amin'ny taona mandrakizay.	
19O	49	1	0,00000	[AOKA NY MARINA TSY HO TAFINTOHINA AMIN'NY FAHITANA NY RATSY FANAHY AMBININA] Ho an'ny mpampianatra hira. Salamon'ny taranak'i Kore.	
19O	49	2	0,00000	 Mihainoa izao, hianareo rehetra, ry vahoaka isany; manongilana sofina hianareo rehetra, ry mponina amin'izao tontolo izao, 	
19O	49	3	0,00000	 na ny ambony na ny ambany, na ny manan-karena na ny mahantra tsy an-kanavaka.	
19O	49	4	0,00000	 Fa hampandre teny hendry ny vavako; ary misy hevitra feno fahalalana ato am-poko. 	
19O	49	5	0,00000	 Manongilan-tsofina amin'oha-teny ambaran'Andriamanitra aho, mivaofy ny ankamantatro amin'ny feon'ny harpa aho.	
19O	49	6	0,00000	 Nahoana no hatahotra aho, amin'ny andron'ny fahoriana, raha manodidina ahy ny haratsian'ny mpanenjika ahy?	
19O	49	7	0,00000	 Ireny dia mitoky amin'ny hareny, mirehareha amin'ny haben'ny ananany!	
19O	49	8	0,00000	 Tsy misy olona mahavotra ny rahalahiny akory, na mahaloa ny avony amin'Andriamanitra. 	
19O	49	9	0,00000	 Fa be loatra ny vidin'ainy, ka tsy azo atao mandrakizay, ny manavotra azy,	
19O	49	10	0,00000	 mba hahavelona azy mandrakizay ka tsy hahitany ny fasana na oviana na oviana. 	
19O	49	11	0,00000	 Tsy maintsy ho hitany: ny olon-kendry maty; ny adala aman-ketrina koa levona torak'izany, ka mamela ny fananany ho an'ny hafa.	
19O	49	12	0,00000	 Heverin'izy ireo fa ho mandrakizay ny tranony; ka haharitra mandritra ny taona mifandimby ny fonenany, ary tononiny amin'ny anarany ny taniny. 	
19O	49	13	0,00000	 Kanjo tsy maharitra, na amin'ny voninahiny aza, ny olombelona: mitovy amin'ny biby izay levona koa izy.	
19O	49	14	0,00000	 Izany no alehan'ireo olona be hambo loatra, mbamin'izay manaraka azy, manaiky ny teniny. - Selà. 	
19O	49	15	0,00000	 Roahina toy ny biby fiompy izy ho any amin'ny Seoly, ny fahafatesana no mpiandry azy. Manapaka azy ireo nony maraina ny olo-mahitsy, ary ny ambiroany dia hihalevona any amin'ny Seoly, tsy hisy fonenana hafa. 	
19O	49	16	0,00000	 Fa Andriamanitra kosa, hamonjy ny aiko amin'ny herin'ny Seoly, fa handray ahy ho any aminy izy. - Selà.	
19O	49	17	0,00000	 Aza matahotra ary, raha misy olona tonga manan-karena, ka mitombo ny harem-be ao an-tranony. 	
19O	49	18	0,00000	 Fa tsy hahatondra na inona na inona izy, rahefa maty; tsy hidina miaraka aminy ny harem-beny. 	
19O	49	19	0,00000	 Na manao ny tenany ho sambatra aza izy amin'ny andro iainany; na midera anao amin'ny fifaliana anarananao fo aza ny olona;	
19O	49	20	0,00000	 dia handeha hianao hikambana amin'ny razanao izay tsy hahita ny mazava intsony mandrakizay. 	
19O	49	21	0,00000	 Ny olombelona na dia ao anatin'ny voninahiny aza, dia tsy mahafantatra; mitovy amin'ny biby izay levona izy.	
19O	50	1	0,00000	[FIVAVAHANA ANKASITRAHAN'ANDRIAMANITRA] Salamon'i Asafa. Miteny Andriamanitra, Elohima, Iaveh, manainga ny tany, hatramin'ny fiposahan'ny masoandro, ka hatramin'ny filentehany.	
19O	50	2	0,00000	 Avy ao Siona, fahatsaran-tarehy lavorary, no amirapiratan'Andriamanitra.	
19O	50	3	0,00000	 Avy ny Andriamanitsika, ka tsy hangina; afo mandevona no eo alohany, tafio-drivotra mahery no manodidina azy.	
19O	50	4	0,00000	 Miantso ny lanitra ambony izy, mbamin'ny tany koa, mba hitsara ny vahoakany.	
19O	50	5	0,00000	 Anangony izay miraiki-po amiko aho, dia ireo nanao fanekena amiko, amin'ny sorona. 	
19O	50	6	0,00000	 Ary mitory ny fahamarinany ny lanitra, fa Andriamanitra no ndeha hitsara. - Selà. 	
19O	50	7	0,00000	 Mihainoa, ry vahoakako, fa hiteny aho; henoy, ry Israely, fa hananatra aho, Izaho no Elohima, Andriamanitrao.	
19O	50	8	0,00000	 Tsy ny amin'ny soronao no aniniako anao, fa eo anatrehako mandrakariva ny soronao dorana. 	
19O	50	9	0,00000	 Tsy haka izay ombalahy ao an-tranonao aho, na izay osilahy ao am-balanao.	
19O	50	10	0,00000	 Fa ahy avokoa ny biby any an'ala, mbamin'ny biby eny an-tendrombohitra, an'arivony.	
19O	50	11	0,00000	 Fantatro daholo ny voromanidina eny an-tendrombohitra, ary eo am-pelatanako izay mihetsiketsika rehetra eny an-tsaha. 	
19O	50	12	0,00000	 Raha mba noana aho, tsy hilaza aminao akory, fa ahy avokoa izao tontolo izao sy izay ao aminy.	
19O	50	13	0,00000	 Moa mihinana izay nofon'ombalahy va aho? Moa misotro izay ran'osilahy va aho? 	
19O	50	14	0,00000	 Ny fisaorana no atero ho sorona ho an'Andriamanitra, ary efao amin'ny Avo indrindra ny voadinao. 	
19O	50	15	0,00000	 Antsoy amin'ny andron'ny fahoriana aho, dia hamonjy anao; ka hanome voninahitra ahy hianao. 	
19O	50	16	0,00000	 Fa amin'ny ratsy fanahy kosa, dia hoy Andriamanitra: Ahoana no mba anononanao ny lalàko, sy anaovanao am-bava ny fanekeko,	
19O	50	17	0,00000	 izay hianao olona mankahala fifehezana, sy manifika ny teniko any ivohonao?	
19O	50	18	0,00000	 Raha mahita mpangalatra hianao, dia vary lena hianao sy izy, ary miombona amin'ny mpaka vadin'olona hianao.	
19O	50	19	0,00000	 Ny vavanao, alefanao hiteny ratsy, ary ny lelanao manira fitaka. 	
19O	50	20	0,00000	 Mipetraka hianao, dia miteny mamely ny rahalahinao, sady manala baraka ny zanakalahin-dreninao.	
19O	50	21	0,00000	 Izany no nataonao, nefa nangina ihany aho, ka dia noheverinao fa mitovy aminao aho, kanjo indro aho hananatra anao, sy hanampatra izany rehetra izany eo imasonao. 	
19O	50	22	0,00000	 Koa mitandrema ary, hianareo manadino an'Andriamanitra, fandrao ataoko potika, ka tsy hisy hamonjy.	
19O	50	23	0,00000	 Izay manatitra ny fisaorana ho sorona no manome voninahitra ahy; ary izay mandamina ny làlany no hanehoako ny famonjen'Andriamanitra.	
19O	51	1	0,00000	[FIFONAN'NY FANAHY MIBEBAKA] Ho an'ny mpampianatra hira. Salamo nataon'i Davida, 	
19O	51	2	0,00000	 fony Natàna mpaminany nankao aminy, nony efa nandeha tamin'i Betsabea izy. 	
19O	51	3	0,00000	 Andriamanitra ô, mamindrà fo amiko, araka ny fiantranao; vonoy ny hadisoako, araka ny haben'ny famindram-ponao. 	
19O	51	4	0,00000	 Sasao tanteraka aho amin'ny heloko, ary diovy aho amin'ny fahotako.	
19O	51	5	0,00000	 Fa mihaiky ny hadisoako aho, ary eo anatrehako mandrakariva ny fahotako. 	
19O	51	6	0,00000	 Taminao irery ihany no nanotako; nanao izay ratsy eo imasonao aho, mba ho hitan'ny olona fa marina hianao amin'ny teny fitsaranao, ka tsy manan-tsiny, amin'ny fitsaranao.	
19O	51	7	0,00000	 Indro izaho teraka tamin'ny heloka; i neny koa torontoronina ahy tamin'ny fahotana. 	
19O	51	8	0,00000	 Indro anefa tianao mba ho ao anatin'ny fo ny fahitsiana; dia ampahafantaro ahy, ato anatiko, ny fahendrena.	
19O	51	9	0,00000	 Diovy amin'ny hisopa aho, dia hadio; sasao aho, dia ho fotsy noho ny oram-panala. 	
19O	51	10	0,00000	 Ampandreneso fifaliana amam-piravoravoana aho, dia hifaly ny taolana izay efa novakivakinao.	
19O	51	11	0,00000	 Afeno ny tavanao ny fahotako, ary vonoy avokoa ny heloko.	
19O	51	12	0,00000	 Ry Andriamanitra ô, amorony fo madio aho; ary fanahy mihenjana no havaozy ato anatiko.	
19O	51	13	0,00000	 Aza ariana lavitra ny tavanao aho; aza esorina amiko ny fanahinao masina. 	
19O	51	14	0,00000	 Ampodio ny fifaliana amin'ny famonjenao, ary tohany amin'ny fananana fo mazoto aho. 	
19O	51	15	0,00000	 Hampianariko ny làlanao, ry zareo mandika azy, ka hiverina aminao indray ny mpanota. 	
19O	51	16	0,00000	 Andriamanitra ô, ry Andriamanitry ny famonjena ahy, afaho amin'ny ra nalatsaka aho, dia hidera ny fahamarinanao ny vavako. 	
19O	51	17	0,00000	 Tompo ô, sokafy ny molotro, dia hitory ny fiderana anao ny vavako. 	
19O	51	18	0,00000	 Tsy sitrakao ny sorona, - fa homeko raha tianao izany; - tsy mahafaly anao ny sorona dorana.	
19O	51	19	0,00000	 Fa fanahy torotoro no sorona ho an'Andriamanitra; aza tebahinao, ry Andriamanitra, ny fo torotoro sy malahelo.	
19O	51	20	0,00000	 Manaova soa be ho an'i Siona, araka ny hatsaram-ponao, atsangano ny mandan'i Jerosalema.	
19O	51	21	0,00000	 Dia hankasitrahanao ny sorom-pahamarinana, ny sorona dorana ary ny fanatitra lavorary; ka dia hanaterana ombalahy eo ambonin'ny otelinao.	
19O	52	1	0,00000	[MATOKY FOANA NY RATSY FANAHY] Ho an'ny mpampianatra hira. Hira nataon'i Davida, 	
19O	52	2	0,00000	 fony Doega, Edomita, tonga nilaza tamin'i Saola hoe: Nankany an-tranon'i Akimeleka Davida. 	
19O	52	3	0,00000	 Ahoana no mirehareha amin'ny haratsianao, ry ilay mahery! - Maharitra mandrakizay ny hatsaram-pon'Andriamanitra! – 	
19O	52	4	0,00000	 Tsy misaina afa-tsy ny ratsy ny lelanao, mova tsy ny antsy maranitra, ry mpihatsaravelatsihy! 	
19O	52	5	0,00000	 Aleonao ny ratsy toy izay ny soa; ny lainga, toy izay ny marina. - Selà. 	
19O	52	6	0,00000	 Ny teny mamohehatra rehetra no tianao, ry lela mpandainga! 	
19O	52	7	0,00000	 ka indro Andriamanitra hanongana anao mandrakizay kosa; hosamboriny sy hotsoahany avy eo an-dainao hianao, dia hofongorany eo amin'ny tanin'ny velona. - Selà. 	
19O	52	8	0,00000	 Hahita izany ny marina, dia hatahotra, ka hihomehy azy hoe:	
19O	52	9	0,00000	 io no olona tsy nanao an'Andriamanitra ho mandany, fa nitoky tamin'ny habetsahan'ny hareny, sy nihambo tamin'ny haratsiany!	
19O	52	10	0,00000	 Fa izaho kosa dia toy ny oliva maitso ao an-tranon'Andriamanitra, ny hatsaram-pon'Andriamanitra no itokiako mandrakizay doria. 	
19O	52	11	0,00000	 Hidera anao lalandava aho, fa nanao izany hianao; ary hanantena ny anaranao aho, fa tsara izy, eo anatrehan'ny miraiki-po aminao.	
19O	53	1	0,00000	[HADALANA AMAN-TSAZIN'NY RATSY FANAHY] Ho an'ny mpampianatra hira. Amin'ny feo mitaraina. Hiran'i Davida.	
19O	53	2	0,00000	 Ny adala manao anakampo hoe: Tsy misy Andriamanitra! Efa simba izy ireo, nanao heloka vetaveta; tsy misy manao ny tsara na dia iray aza. 	
19O	53	3	0,00000	 Mijery ny zanak'olombelona eny an-tampon'ny lanitra, Andriamanitra. Mba hahita raha misy olona manan-tsaina eny; na misy olona mitady an'Andriamanitra.	
19O	53	4	0,00000	 Efa nania, efa tonga ratsy avokoa izy, tsy misy iray akory manao ny tsara, na dia iray monja ihany aza.	
19O	53	5	0,00000	 Moa tsy manana fahalalana va ry zareo mpanao ratsy? fa ny vahoakako haniny toy ny fihinan-kanina; izy ireo tsy miantso an'Andriamanitra akory.	
19O	53	6	0,00000	 Ho tera-kovitra ny tahotra tampoka izy ireo, tsy misy anefa izay tokony hatahorany, fa naelin'Andriamanitra ny taolan'izay nitoby hamely anao; nampahamenatra azy hianao satria efa narian'Andriamanitra izy.	
19O	53	7	0,00000	 Enga anie ka hivoaka avy ao Siona ny famonjena an'Israely! Amin'ny fampodian'Andriamanitra ireo lasan-ko babo amin'ny vahoakany, dia hifaly Jakoba, ary hiravoravo Israely.	
19O	54	1	0,00000	[FIANTSOANA VONJY AMIN'ANDRIAMANITRA, MBA TSY HO VOAN'NY FANDRIKY NY FAHAVALO] Ho an'ny mpampianatra hira. Ampiarahina amin'ny zava-maneno tendrena. Hiran'i Davida.	
19O	54	2	0,00000	 Fony ny Zifeana tonga nilaza tamin'i Saola hoe: Miery any aminay Davida.	
19O	54	3	0,00000	 Vonjeo aho, ry Andriamanitra, noho ny anaranao, ary omeo ny rariny aho, noho ny herinao. 	
19O	54	4	0,00000	 Henoy ny fivavahako, ry Andriamanitra, atongilano ny sofinao amin'ny teny aloaky ny vavako.	
19O	54	5	0,00000	 Fa misy olon-kafa firenena, mitsangan-kamely ahy; misy olona mpanao an-keriny mitady ny aiko; tsy manao an'Andriamanitra eo imasony izy. - Selà. 	
19O	54	6	0,00000	 Indro, Andriamanitra no vonjiko, ny Tompo no tohan'ny fanahiko.	
19O	54	7	0,00000	 Hanatsingerina ny ratsy amin'ny mpanohitra ahy izy. Noho ny fahamarinanao dia aoka haringanao izy. 	
19O	54	8	0,00000	 Hanatitra sorona aminao, amin'ny foko rehetra aho; hidera ny anaranao aho, ry Iaveh, fa tsara izy. 	
19O	54	9	0,00000	 Manafaka ahy amin'ny fahoriana rehetra izy; ary faly mijery ny fahavaloko ny masoko.	
19O	55	1	0,00000	[AOKA HO MENATRA NY FAHAVALO AMAN-TSAKAIZA MANODY] Ho an'ny mpampianatra hira. Ampiarahina amin'ny zava-maneno tendrena. Hiran'i Davida.	
19O	55	2	0,00000	 Henoy ny fivavahako, ry Andriamanitra, aza iambohoanao ny fitarainako. 	
19O	55	3	0,00000	 Henoy aho, ary valio koa! Efa miriorio be ihany, mitoreo sy mitoloko aho,	
19O	55	4	0,00000	 noho ny fandrahonan'ny fahavalo, sy ny fampahorian'ny ratsy fanahy; satria ampidirany loza aho, ary enjehiny amim-pahatezerana.	
19O	55	5	0,00000	 Ka ny foko mangorohoro ato anatiko; ny tahotra ny fahafatesana manindry ahy. 	
19O	55	6	0,00000	 Ny hovitra amam-badi-po mamely ahy; ny horohoro koa manarona ahy.	
19O	55	7	0,00000	 Ary hoy aho: Endrey! raha manana elatry ny voromailala mantsy aho, dia hanidina sy hipetraka amim-piadanana; 	
19O	55	8	0,00000	 dia handositra lavitra dia lavitra aho, ka honina any an'efitra any. - Selà. 	
19O	55	9	0,00000	 Hitady fialofana faingana aho, lavitra ny tafio-drivotra aman-dranonoram-baratra. 	
19O	55	10	0,00000	 Tompo ô, aringano izy, ary akoroy ny fiteniny! fa ao an-tanàna dia heriny sy ady no hitako;	
19O	55	11	0,00000	 Voahodidiny andro aman'alina ny mandany; ny heloka sy ny fampahoriana no ao afovoany, 	
19O	55	12	0,00000	 ny faharatsiana no ao anatiny; tsy mandao ny kianjany ny famoretana amam-pitaka. 	
19O	55	13	0,00000	 Fa tsy mba hoe favahalo akory no manaratsy ahy; raha izany dia zakako ihany; tsy mba rafilahy no mitsangan-kamely ahy: raha izany, hiery azy aho.	
19O	55	14	0,00000	 Fa hianao izay nataoko toy ny tenako; mpanolo-tsaina tsy anafenana aman-tsakaizako. 	
19O	55	15	0,00000	 Nifanerasera tamin-pifankahazarana mamy isika; niara-nandeha tamin'ny maro, ho any an-tranon'Andriamanitra isika.	
19O	55	16	0,00000	 Aoka ho azon'ny fahafatesana tampoka izy ireo, ka hidina velona any amin'ny Seoly! Fa ao amin'ny fonenany, ao afovoan'izy ireo, ny hasomparana. 	
19O	55	17	0,00000	 Izaho kosa, Andriamanitra no antsoiko, ary Iaveh no hamonjy ahy. 	
19O	55	18	0,00000	 Hariva, maraina, am-pamatonan'andro, mitaraina aho, mitoloko aho ka handre ny feoko izy. 	
19O	55	19	0,00000	 Hanafaka ny fanahiko amin'ny ady amelezany ahy, ho amin'ny fiadanana, izy, fa maro ry zareo miady amiko. 	
19O	55	20	0,00000	 Ho ren'Andriamanitra ka hanetry an'ireny izy, izay mipetraka mandrakizay ao amin'ny fiketrahany. - Selà. Satria tsy misy finoana izy ireny, tsy manana ny tahotra an'Andriamanitra. 	
19O	55	21	0,00000	 Maninji-tànana amin'izay mihavana aminy, mamadika ny fanekeny.	
19O	55	22	0,00000	 Mamy hoatry ny ronono ny teny aloaky ny vavany, nefa ady no ao am-pony. Malemy noho ny diloilo ny teniny, nefa lela sabatra miharihary.	
19O	55	23	0,00000	 Miankìna amin'ny Tompo fa hanohana anao izy; tsy havelany hangozohozo mandrakariva ny marina. 	
19O	55	24	0,00000	 Ary hianao, ry Andriamanitra, dia hampidina azy any an-davaka fahaverezana; ireo olona mpandatsa-dra sy mpamitaka, tsy hahatratra ny antsasaky ny androny. Fa ny amiko kosa, dia hianao no ametrahako ny fitokiako.	
19O	56	1	0,00000	[FITOKIAN'NY TRA-PAHORIANA] Ho an'ny mpampianatra hira. Amin'ilay Voromailala gina any an-tany lavitra. Hiran'i Davida. Fony izy nosamborin'ny Filistina tany Geta. 	
19O	56	2	0,00000	 Mamindrà fo amiko, ry Andriamanitra, fa milofo mamely ahy ny olona, miady amiko tontolo andro izy, sady manenjika ahy;	
19O	56	3	0,00000	 mamely ahy tontolo andro ny mpanohitra ahy, maro izy ireo miandranandrana miady amiko.	
19O	56	4	0,00000	 Rahefa azon-tahotra aza aho, dia mitoky aminao. 	
19O	56	5	0,00000	 Amin'ny fanampian'Andriamanitra no iderako ny fahatanterahan'ny teniny. Andriamanitra no itokiako, ka tsy matahotra na inona inona aho: Inona no ho efan'ny olona foana amiko?	
19O	56	6	0,00000	 Asiany sain-katezerana mandrakariva ny teniko; ao amiko no ambetin-keviny rehetra hamerezany ahy. 	
19O	56	7	0,00000	 Mioko izy, mametraka mpitsikilo izy, mitsikilo ny diako izy, satria mikendry ny aiko.	
19O	56	8	0,00000	 He izany heloka mitambesatra aminy, ka aiza no hahafahany indray? Aringano amin'ny fahatezeranao ireo vahoaka ireo, ry Andriamanitra. 	
19O	56	9	0,00000	 Efa voaisanao izay ny dia nirenireneko tamin'ny andro niainako, efa voangonao an-tsininao hoditra ny ranomasoko; moa tsy efa voasoratra ao amin'ny bokinao ireny? 	
19O	56	10	0,00000	 Ka dia hiamboho ny fahavaloko, amin'ny andro hiantsoako anao; fantatro izao, fa momba ahy Andriamanitra. 	
19O	56	11	0,00000	 Amin'ny fanampian'Andriamanitra no iderako ny fahatanterahan'ny teniny.  Amin'ny fanampian'ny Tompo no iderako ny fahatanterahan'ny fampanantenany. 	
19O	56	12	0,00000	 Andriamanitra no itokiako, ka tsy matahotra na inona na inona aho. Inona no ho efan'izay olona foana amiko? 	
19O	56	13	0,00000	 Ny voady nataoko taminao, ry Andriamanitra, tsy maintsy hoefaiko; hanatitra sorona fisaorana aminao aho.	
19O	56	14	0,00000	 Fa nanafaka ny fanahiko tamin'ny fahafatesana hianao, - moa va tsy niaro ny tongotro tsy ho solafaka? - mba handehanako eo anatrehan'Andriamanitra amin'ny fahazavan'ny velona.	
19O	57	1	0,00000	[FANGATAHANA FIAROVANA AMIN'NY FAHAVALO] Ho an'ny mpampianatra hira. Aza mandrava. Hiran'i Davida, fony izy nenjehin'i Saola, niery tao amin'ny zohy.	
19O	57	2	0,00000	 Mamindrà fo amiko, Andriamanitra ô, mamindrà fo amiko, fa ao aminao no itadiavan'ny fanahiko fiarovana, amin'ny aloky ny elatrao no iafenako, mandra-pahalasan'ny loza. 	
19O	57	3	0,00000	 Mitaraina amin'Andriamanitra Avo indrindra aho, ilay Andriamanitra izay manao ny zavatra rehetra ho ahy.	
19O	57	4	0,00000	 Haniraka famonjena avy any an-danitra ho ahy koa izy; - fanalam-baraka no atolotry ny mpanenjika ahy! - Selà. Haniraka ny hatsaram-pony amam-pahamarinany Andriamanitra. 	
19O	57	5	0,00000	 Mandry eo afovoan'ny liona aho, dia ao afovoan'ny olona miloak'afo, izay manana lefona aman-jana-tsipìka, ho solon'ny nify; ary sabatra maranitra no lelany! 	
19O	57	6	0,00000	 Misandrata any ambonin'ny lanitra hianao, Andriamanitra ô! Hamirapiratra ambonin'ny tany rehetra anie ny voninahitrao!	
19O	57	7	0,00000	 Namela-pandrika teo alohan'ny diako izy; efa nitanondrika sahady ny fanahiko; efa nihady lavaka teo anoloako izy: ny tenany ihany no latsaka tao! - Selà. 	
19O	57	8	0,00000	 Tafaorina mafy ny foko, ry Andriamanitra, tafaorina mafy ny foko; hihira aho ary hampanakoako zava-maneno an-kafaliana. 	
19O	57	9	0,00000	 Mifohaza hianao, ry voninahitro! Mifohaza hianareo, ry valihako amana harpako! Hampifoha ny maraina aho! 	
19O	57	10	0,00000	 Hidera anao eo amin'ny vahoaka aho, ry Tompo, hankalaza anao eo amin'ny firenena aho. 	
19O	57	11	0,00000	 Fa mahatakatra ny lanitra ny tsy fivadihanao, ary mihatra amin'ny rahona ny fahamarinanao.	
19O	57	12	0,00000	 Misandratra any ambonin'ny lanitra hianao, ry Andriamanitra, hamirapiratra ambonin'ny tany rehetra anie ny voninahitrao!	
19O	58	1	0,00000	[MAMELY NY MPITSARA TSY MARINA] Ho an'ny mpampianatra hira. Aza mandrava. Hiran'i Davida.	
19O	58	2	0,00000	 Ny tsy fitenenana va no amoahanareo fitsarana? Araka ny rariny va no itsaranareo, ry zanak'olombelona!	
19O	58	3	0,00000	 Tsia, mamorona hevi-dratsy ao am-ponareo hianareo, amidinareo an-danjany eo amin'ny tany ny fanaovan'ny tànanareo an-keriny.	
19O	58	4	0,00000	 Simba hatrany am-bohoka ny ratsy fanahy, mania hatramin'ny fony vao teraka ny fandainga.	
19O	58	5	0,00000	 Manahaka ny poizin'ny menarana ny poizina aminy, dia ny an'ny menarana marenina, izay manentsin-tadìny, 	
19O	58	6	0,00000	 ka tsy mihaino izay feon'ny mpahavariana azy, ny feon'ny mpanasondriana izay kinga amin'ny fahaiza-manasondriana. 	
19O	58	7	0,00000	 Andriamanitra ô, torotoroy ny nifiny ao am-bavany; ry Iaveh ô, omboty ny valanoranon'ireo liona tanora! 	
19O	58	8	0,00000	 Aoka ho tonga foana toy ny riaka mandalo! Raha mametraka zana-tsipìka, dia aoka ho dombo, izy ireo!	
19O	58	9	0,00000	 Aoka hanahaka ny lelosy izay miempo eo am-pandehanana! Aoka tsy hahita masoandro toa zaza vaky manta izy ireo!	
19O	58	10	0,00000	 Raha mbola tsy maimbo tsilo akory ny vilaninareo, dia hindaosin'ny oram-baratra ireny, na ny lena na ny maina. 	
19O	58	11	0,00000	 Hifaly amin'ny fahitana ny famaliana, ny marina; handro tongotra amin'ny ran'ny ratsy fanahy izy. 	
19O	58	12	0,00000	 Ka dia hiteny hoe ny olona: Eny misy valiny tokoa ho an'ny marina, misy tokoa Andriamanitra izay mitsara ety ambonin'ny tany.	
19O	59	1	0,00000	[FANGATAHANA FAMAIZANA NY FAHAVALONY] Ho an'ny mpampianatra hira. Aza mandrava. Hiran'i Davida. Fony Saola naniraka hiambina ny tranony, hamonoany azy. 	
19O	59	2	0,00000	 Afaho amin'ny fahavaloko aho, Andriamanitra ô, arovy tsy ho azon'ireo mpanohitra ahy aho! 	
19O	59	3	0,00000	 Afaho amin-dry zareo mpanao ratsy aho, ary vonjeo tsy ho azon'ny olona mpandatsa-dra.	
19O	59	4	0,00000	 Fa indro izy manotrika hanala ny aiko; olona mpanao an-keriny no miray tetika hamely ahy; na dia tsy meloka aza aho, na dia tsy nanota aza aho, ry Iaveh,	
19O	59	5	0,00000	 na dia tsy manan-tsiny aza aho, dia mirohotra hanotrika izy ireo. Mifohaza, avia hitsena ahy, sy hijery. 	
19O	59	6	0,00000	 Hianao, ry Iaveh, Andriamanitry ny tafika, Andriamanitr'Israely, mitsangàna hianao, hamay ny firenena rehetra, ka tsy ananana antra akory ireny mpamadika sy mpanao ratsy! - Selà.	
19O	59	7	0,00000	 Miverina izy ny hariva dia manerona toy ny amboa mandeha manodidina ny tanàna. 	
19O	59	8	0,00000	 Fanalikana no mibasasaka avy ao am-bavany; sabatra no eo amin'ny molony: Iza moa no handre? hoy izy. 	
19O	59	9	0,00000	 Fa hianao kosa, ry Iaveh, mihomehy azy ireo, mananihany ny firenena rehetra.	
19O	59	10	0,00000	 Ry heriko, dia hitodika any aminao aho, fa Andriamanitra no trano mimandako. 	
19O	59	11	0,00000	 Ho avy mialoha ahy ilay Andriamanitra manambina ahy, hampibanjina ahy ny fahavaloko izy. 	
19O	59	12	0,00000	 Aza vonoinao ireny, fandrao hadinon'ny vahoakako, fa ampirenireneo amin'ny herinao izy, dia haongano, ry Tompo, ampinganay!	
19O	59	13	0,00000	 Manota ny vavany, isaky ny miteny ny molony; aoka ho voasingotry ny reharehany ny tenany, noho ny ozona aman-dainga tononiny!	
19O	59	14	0,00000	 Aringano amin'ny hatezeranao izy, aringano tsy ho eo intsony ireny. Aoka ho fantany fa Andriamanitra no manjaka eo amin'i Jakoba hatrany amin'ny faran'ny tany. - Selà. 	
19O	59	15	0,00000	 Miverina izy ny hariva, dia manerona toy ny amboa mandeha manodidina ny tanàna. 	
19O	59	16	0,00000	 Mirenireny atsý arý, mitady ny rembiny, mitrontrona izy raha tsy voky. 	
19O	59	17	0,00000	 Fa izaho kosa hihira ny herinao, ary hankalaza ny hatsaram-ponao, nony maraina; satria trano mimandako hianao, sy fialofako amin'ny andron'ny fahoriako. 	
19O	59	18	0,00000	 Ry Heriko ô, hihira ho an'ny voninahitrao aho, fa trano mimandako Andriamanitra, ilay Andriamanitra manambina ahy.	
19O	60	1	0,00000	[FIVAVAHANA RAHEFA RESY] Ho an'ny mpampianatra hira. Amin'ny Lisin'ny vavolombelona. Hira nataon'i Davida, hampianarina.	
19O	60	2	0,00000	 Fony izy niady tamin'ny Siriana any Mesopotamia sy ny Siriana any Sobà; sy tamin'ny niverenan'i Joaba avy namely ny Edomita, tao amin'ny lohasahan-tSira, ka nahafatesany roa arivo sy iray alin-dahy.	
19O	60	3	0,00000	 Ry Andriamanitra ô, nanary anay hianao, nampihahaka anay, efa tezitra hianao: ataovy mahita fitia aminao indray izahay.	
19O	60	4	0,00000	 Efa nampihorohoro ny tany hianao, nandrotika azy, dia amboary ny banga aminy fa mihozongozona izy. 	
19O	60	5	0,00000	 Nasianao fizahan-toetra sarotra ny vahoakanao, nampisotroinao divay mahafanina izahay.	
19O	60	6	0,00000	 Kanefa nomenao faneva ireo matahotra anao, hitsanganan'io noho ny fahamarinanao. - Selà. 	
19O	60	7	0,00000	 Mba hahafahan'ny malalanao dia vonjeo amin'ny tànanao ankavanana ary henoy ny hatako.	
19O	60	8	0,00000	 Andriamanitra niteny tamin'ny fahamasinany hoe: Hientan-kafaliana aho! Hanana an'i Sikema ho anjarako aho, horefesiko ny lohasahan'i Sokota.	
19O	60	9	0,00000	 Ahy Galaada, ahy Manase. Fiadiana aron'ny lohako Efraima ary tehim-panjakako Jodà. 	
19O	60	10	0,00000	 Tavin-drano fandroako Moaba; anipazako ny kapako Edoma; Mihobia ny voninahitro, ry tanin'i Filistina! 	
19O	60	11	0,00000	 Iza no hitondra ahy ho any amin'ny tanàna mimanda? Iza no hitarika ahy ho any Edoma?	
19O	60	12	0,00000	 Tsy hianao izay efa nanary ahy va, ry Andriamanitra, hianao, ry Andriamanitra izay efa tsy niara-nivoaka tamin'ny tafikay intsony.	
19O	60	13	0,00000	 Vonjeo amin'ny mpampahory anay izahay! Fa zava-poana ny famonjena avy amin'ny olombelona.	
19O	60	14	0,00000	 Raha omban'Andriamanitra isika dia herim-po no hasehontsika; hanorotoro ny fahavalontsika izy.	
19O	61	1	0,00000	[FIVAVAHAN'NY MPANJAKA VOASESI-TANY] Ho an'ny mpampianatra hira. Ampiarahana amin'ny zava-maneno tendrena. Nataon'i Davida.	
19O	61	2	0,00000	 Andriamanitra ô, henoy ny fitarainako, mihainoa tsara ny fivavahako. 	
19O	61	3	0,00000	 Mitaraina aminao aho atý am-paran'ny tany, ao anatin'ny fahorian'ny foko; ento any ambony vatolampy tsy azoko takarina aho	
19O	61	4	0,00000	 Fa fialofako hianao, tilikambo mafy misakana ny fahavalo.	
19O	61	5	0,00000	 Satriko ny monina mandrakizay ao an-dainao, mialoka ao ambanin'ny elatrao. - Selà. 	
19O	61	6	0,00000	 Fa manaiky ny faniriako hianao, ry Andriamanitra: efa nomenao ahy ny lovan'ireo manaja ny anaranao. 	
19O	61	7	0,00000	 Ampitomboy andro ny andron'ny mpanjaka, hihalava hatrany hatrany anie ny taonany! 	
19O	61	8	0,00000	 Hitoetra eo amin'ny seza fiandrianana mandrakizay anie izy eo anatrehan'Andriamanitra. Didio hiaro azy ny hatsaram-ponao amam-pahamarinanao! 	
19O	61	9	0,00000	 Dia hankalaza ny anaranao mandrakizay aho, ary hanefa ny voadiko isan'andro aho.	
19O	62	1	0,00000	[MANDRY FAHIZAY NY FANAHY TSY MIVADIKA FA MAMETRAKA NY FITOKIANY AMIN'ANDRIAMANITRA] Ho an'ny mpampianatra hira... Iditona. Salamon'i Davida.	
19O	62	2	0,00000	 Eny, Andriamanitra no iantombenan'ny fanahiko amim-piadanana, izy no ihavian'ny famonjena ahy.	
19O	62	3	0,00000	 Eny, vatolampiko amam-pamonjena ahy izy, trano mimandako; ka tsy hangozohozo indrindra aho. 	
19O	62	4	0,00000	 Mandra-pahoviana no hiantorahanareo amin'olona, mba hiarahanareo mandrodana azy, toy ny fandrodana tamboho mitongilana, tahaka ny manda efa mihotsaka?	
19O	62	5	0,00000	 Eny, mioko hanongana azy amin'ny fiamboniany izy ireo; mifaly amin'ny lainga izy, ny vavany misaotra, ny fony anefa manozona! - Selà.	
19O	62	6	0,00000	 Eny, ry fanahiko ô, miantombena amim-piadanana, amin'Andriamanitra, fa avy aminy no ihavian'ny fanantenako.	
19O	62	7	0,00000	 Eny, vatolampiko amam-pamonjena ahy izy, trano mimandako, ka tsy hangozohozo aho. 	
19O	62	8	0,00000	 Andriamanitra no iankinan'ny famonjena ahy amam-boninahitro. Amin'Andriamanitra ny vatolampin'ny heriko, ny fialofako. 	
19O	62	9	0,00000	 Matokia azy mandrakizay, rey vahoaka; aborahy eo anatrehany ny fonareo; Andriamanitra no fialofantsika. - Selà. 	
19O	62	10	0,00000	 Eny, zava-poana ny olombelona, fitaka ny zanak'olombelona. Hiainga ny mizàna raha atao ao aminy izy rehetra miaraka, fa maivana noho ny fofon'aina. 	
19O	62	11	0,00000	 Aza matoky ny fanaovana an-keriny, ary aza miantehitra foana amin'izay fitohana. Raha mitombo ny harenareo, aza miraiki-po amin'izany hianareo.	
19O	62	12	0,00000	 Efa niteny indray mandeha Andriamanitra, na indroa, ka nahare aho: An'Andriamanitra ny fahefana.	
19O	62	13	0,00000	 Anao koa, ny hatsaram-po, ry Tompo, fa mamaly ny olona, samy araka ny asany avy, hianao.	
19O	63	1	0,00000	[FANALANA ALAHELO NY VOASESI-TANY] Salamon'i Davida. Fony izy tany an'efitr'i Joda.	
19O	63	2	0,00000	 Ry Andriamanitra ô, Andriamanitro hianao, mitady anao aho hatramin'ny vao maraina; mangetaheta anao ny fanahiko, manina anao ny nofoko, ao amin'ny tany maina mangentana tsy misy rano.	
19O	63	3	0,00000	 Toy izany no nibanjinako anao tao amin'ny fitoerana masina, mba hahitako ny herinao amam-boninahitrao. 	
19O	63	4	0,00000	 Fa tsara lavitra noho ny aina ny fahasoavanao, ka aoka hiventy fankalazana anao ny molotro. 	
19O	63	5	0,00000	 Dia hidera anao amin'ny andro rehetra iainako aho, hanandra-tànana amin'ny anaranao. 	
19O	63	6	0,00000	 Toy ny voky tsoka sy ny matavy no ahavokisan'ny fanahiko, ka midera anao ny vavako, amin'ny molotro falifaly.	
19O	63	7	0,00000	 Raha mieritreritra anao eo am-pandriako aho, dia any aminao ihany ny saiko mandritra ny fiambenan'alina. 	
19O	63	8	0,00000	 Fa hianao no vonjiko, ary eo ambanin'ny aloky ny elatrao no iravoravoako.	
19O	63	9	0,00000	 Tafaraikitra aminao ny fanahiko; manohana ahy ny tànanao ankavanana.	
19O	63	10	0,00000	 Fa izy ireo mitady hanala ny aiko kosa dia hidina any ambanin'ny tany.	
19O	63	11	0,00000	 Hatolotra ho an'ny sabatra, ho rembin'ny amboahaolo.	
19O	63	12	0,00000	 Dia hifaly amin'Andriamanitra ny mpanjaka; ho ravoravo izay rehetra mianiana aminy, satria hakombona ny vavan'ny mpandainga.	
19O	64	1	0,00000	[VAVAKA AMIM-PITOKIANA RAHA TRATRY NY FANENDRIKENDREHANA] Ho an'ny mpampianatra hira. Salamon'i Davida. 	
19O	64	2	0,00000	 Andriamanitra ô, henoy ny feoko, raha mampandre ny fitaranaiko aho, arovy amin'ny fahavalo mampitahotra ahy ny aiko.	
19O	64	3	0,00000	 Fefeo aho, tsy ho azon'ny firaisan-tetiky ny mpanao ratsy, tsy ho azon'ny andrian'olon-dratsy efa misafoaka, 	
19O	64	4	0,00000	 izay manasa ny lelany toy ny sabatra, izay manamboatra ny zana-tsipìkany - izay teny mangidy - 	
19O	64	5	0,00000	 handefasany azy an-katakonana hitifitra ny tsy manan-tsiny; alefany hamelezany azy tampoka, tsy aman-tahotra akory.	
19O	64	6	0,00000	 Mihombo mafy amin'ny hevi-dratsiny izy; mifanolo-tsaina hamela-pandrika izy; ka manao hoe: Iza moa no hahita izany?	
19O	64	7	0,00000	 Tsy misaina afa-tsy heloka be vava izy: Vonona isika, hoy izy, vita tsara ny tatik'ady. Lalina ny ao anatin'ny olombelonoa sy ny fony! 	
19O	64	8	0,00000	 Kanjo kosa nolefasan'Andriamanitra ny zana-tsipìkany izy ireo, ka indreo izy maratra tampoka.	
19O	64	9	0,00000	 Azera amin'ny tany izy; voatsingidin'ny vava nalefany izy. Mihifikifi-doha avokoa izay mahita azy. 	
19O	64	10	0,00000	 Raiki-tahotra avokoa ny olona, ka manely laza ny nataon'Andriamanitra, fa fantany izay efa nataony.	
19O	64	11	0,00000	 Dia mifaly amin'ny Tompo sy mitoky aminy marina; mirehareha avokoa ny mahitsy fo rehetra.	
19O	65	1	0,00000	[FIDERANA AN'ANDRIAMANITRA NOHO NY SOA BE NATAONY TAMIN'NY OLONA] Ho an'ny mpampianatra hira. Salamon'i Davida. Fihirana. 	
19O	65	2	0,00000	 Hianao no mendrika hoderaina, ry Andriamanitra, any Siona, ho an'ny voninahitrao no anefan'ny olona voady. 	
19O	65	3	0,00000	 Hianao, izay mihaino ny fivavahana, dia mankaminao ny olona rehetra. 	
19O	65	4	0,00000	 Tsindrian-keloka miavosa aho ity; hianao no mamela ny hadisoanay.	
19O	65	5	0,00000	 Sambatra ny olona fidinao sy raisinao ho akaikinao, mba honina ao an-kianjanao! Enga anie izahay ka hivoky ny zava-tsoa ao an-tranonao, dia ao an-tempolinao masina.	
19O	65	6	0,00000	 Zava-mahagaga no anekenao ny fangatahanay noho ny fahamarinanao, ry Andriamanitry ny famonjena anay, tokin'ny vazan-tany efatra, sy ny ranomasina lavitra any.	
19O	65	7	0,00000	 - Izy no mampiorina ny tendrombohitra amin'ny heriny; misikina ny fahefany, 	
19O	65	8	0,00000	 mampitony ny fisafoaky ny ranomasina, ny fitroatran'ny onjany, ary ny fikorontanan'ny vahoaka. – 	
19O	65	9	0,00000	 Ankona amin'ny zava-mahagaga ataonao ny mponina any an-tany lavitra; ampiravoanao ny fara sisiny, dia ny atsinanana sy ny andrefana.	
19O	65	10	0,00000	 Manampy ny tany hianao, mba hahazìna azy, fenoinao harena izy. Feno rano ny loharanon'Andriamanitra, raha lonahinao toy izany ny tany, dia vary no omaninao.	
19O	65	11	0,00000	 Manondraka ny tany voasa, mandravona ny baingany, manalemy azy amin'ny tandrifin-drahona, mitahy ny fitsimohany.	
19O	65	12	0,00000	 Ny taona dia ataonao feno ny fanasoavanao tafahoatra; mitsororoka ny menaka amin'ny dianao. 	
19O	65	13	0,00000	 Vonton-drano ny tanim-bilona any an'efitra; miravaka hafaliana ny havoana.	
19O	65	14	0,00000	 Rakotra biby fiompy ny tanim-bilona, miravaka salohim-bary ny lohasaha, mifaly sy mihira ny zavatra rehetra.	
19O	66	1	0,00000	[HIRA FISAORANA, AORIAN'NY FANDRESENA LEHIBE] Ho an'ny mpampianatra hira. Fihirana. Salamo.	
19O	66	2	0,00000	 Manaova hobin-kafaliana mankamin'Andriamanitra, ry tany rehetra; hirao ny voninahitry ny anarany, ataovy manetriketrika ny fankalazana azy. 	
19O	66	3	0,00000	 Lazao amin'Andriamanitra hoe: Endrey, mahatahotra ny asanao! Mikoy anao ny fahavalonao, noho ny fahefanao tsitoha.	
19O	66	4	0,00000	 Ny tany rehetra anie hiankohoka eo anatrehanao, hihira ho an'ny voninahitrao, hankalaza ny anaranao! 	
19O	66	5	0,00000	 Avia ka banjino ny asan'Andriamanitra! Fa mahatahotra ny hevitra kasainy amin'ny zanak'olombelona.	
19O	66	6	0,00000	 Nampodiny ho tany maina ny ranomasina, ka nandeha an-tongotra namaky ny ony ny olona, dia nifaly taminy izahay.	
19O	66	7	0,00000	 Manjaka mandrakizay amin'ny fahefany izy; mitsinjo ny firenena ny masony; aoka tsy hanandra-tena ny mpikomy. Selà.	
19O	66	8	0,00000	 Misaora an'Andriamanitra, ry vahoaka, ataovy manakoako ny fiderana azy. 	
19O	66	9	0,00000	 Nitahiry ny fanahintsika amin'ny fiainana izy ary tsy namela ny tongotsika hangozohozo. 	
19O	66	10	0,00000	 Fa hianao, ry Andriamanitra, efa nizaha toetra anay; nandatsaka anay tamin'ny memy toy ny volafotsy; 	
19O	66	11	0,00000	 nampiditra anay tamin'ny fandrika harato; nanisy enta-mavesatra teo am-balahanay.	
19O	66	12	0,00000	 Nampandeha olona hanosy ny lohanay; namaky ny afo sy ny rano izahay; kanjo nesorinao tamin'izany izahay, dia nototofanao soa.	
19O	66	13	0,00000	 Tonga ato an-tranonao mitondra sorona dorana aho, hanefa aminao ny voadiko,	
19O	66	14	0,00000	 izay efa notononin'ny molotro, sy naloaky ny vavako, fony aho azom-pahoriana. 	
19O	66	15	0,00000	 Avia, mihainoa fa holazaiko aminareo, hianareo rehetra matahotra an'Andriamanitra, izay nataony ho an'ny fanahiko.	
19O	66	16	0,00000	 Avia, mihainoa fa holazaiko aminareo, hianareo rehetra matahotra an'Andriamanitra, izay nataony ho an'ny fanahiko.	
19O	66	17	0,00000	 Niloa-bava nitaraina taminy aho, ary teo ambony lelako ny fiderana azy.	
19O	66	18	0,00000	 Raha nahita ota tao am-poko aho, dia tsy ho nihaino ahy ny Tompo.	
19O	66	19	0,00000	 Nefa efa nohenoin'Andriamanitra aho, efa nihaino tsara ny feon'ny fivavahako izy. 	
19O	66	20	0,00000	 Isaorana anie Andriamanitra, izay tsy nandà ny fivavahako, na nanaisotra ny fahasoavany tamiko!	
19O	67	1	0,00000	[HOTAHIAN'ANDRIAMANITRA ANIE NY VAHOAKANY HO FAMPIANARANA NY FIRENENA] Ho an'ny mpampianatra hira. Ampiarahina amin'ny zava-maneno tendrena. Salamo. Fihirana.	
19O	67	2	0,00000	 Hanambina sy hitahy antsika anie Andriamanitra! hampamirapiratra ny tavany amintsika anie izy! - Selà.	
19O	67	3	0,00000	 mba ho fantatra ety ambonin'ny tany ny làlanao, ary amin'ny firenena rehetra, ny famonjenao! 	
19O	67	4	0,00000	 Hidera anao anie ny firenena, ry Andriamanitra, hidera anao anie ny firenena rehetra!	
19O	67	5	0,00000	 Aoka hirobiroby ny firenena sy hisomebin-kafaliana, fa mitsara ny vahoaka amim-pahitsiana hianao sy mitondra ny firenena ambonin'ny tany. 	
19O	67	6	0,00000	 Hidera anao anie ny firenena, ry Andriamanitra, hidera anao anie ny firenena rehetra!	
19O	67	7	0,00000	 Efa nahavokatra ny tany; hotahian'Andriamanitra, dia ny Andriamanitsika, anie isika! 	
19O	67	8	0,00000	 Hotahian'Andriamanitra anie isika! ary hanaja azy anie ny vazan-tany rehetra!	
19O	68	1	0,00000	[HIRA FANDRESENA, FANKALAZANA NY FITONDRAN'ANDRIAMANITRA AN'ISRAELY SY NY HATSARAM-PONY AMINY] Ho an'ny mpampianatra hira. Salamon'i Davida. Fihirana.	
19O	68	2	0,00000	 Aoka hitsangana Andriamanitra, ka hiely ny fahavalony, ary handositra ny tavany, ireo mankahala azy.	
19O	68	3	0,00000	 Tahaka ny fisavan'ny setroka, no andringano an'ireny; tahaka ny fiempon'ny savoka eo amin'ny afo no aoka hahalevona ny ratsy fanahy eo anatrehan'Andriamanitra. 	
19O	68	4	0,00000	 Fa ny marina kosa aoka hifaly sy hiravoravo eo anatrehan'Andriamanitra, aoka hientan-kafaliana izy ireo! 	
19O	68	5	0,00000	 Mihirà ho an'Andriamanitra, mankalazà ny anarany! Misavà lalana ho an'ilay tamy mamaky ny tany lemaka! Iaveh no anarany, mifalia eo anatrehany!	
19O	68	6	0,00000	 Rain'ny kamboty, mpitsara ny mpitondra-tena izy, Andriamanitra eo amin'ny fonenany masina.	
19O	68	7	0,00000	 Ireo nilaozana, dia omen'Andriamanitra trano; manafaka ny voababo sy mamerina azy eo amin'ny fiadanana izy; ny mpiodina ihany no tavela eo amin'ny efitra mahamay. 	
19O	68	8	0,00000	 Ry Andriamanitra ô, raha nandeha teo alohan'ny vahoakanao hianao, ka nandroso teo amin'ny efitra, - Selà. 	
19O	68	9	0,00000	 dia nihozongozona ny tany, nitsonika teo anatrehan'Andriamanitra hatramin'ny lanitra aza. Sinaia aza nihararetra teo anatrehan'Andriamanitra, Andriamanitr'Israely. 	
19O	68	10	0,00000	 Ry Andriamanitra ô, nandrotsaka oram-pahasoavana hianao; trotraka ny lovanao, dia nomenao aina indray.	
19O	68	11	0,00000	 Nandefa biby hianao, ka nirotsaka tao izy ireo. Noho ny hatsaram-ponao dia nanomananao hanina ny ory.	
19O	68	12	0,00000	 Nampandre ny teniny ny Tompo; antokom-behivavy maro no milaza ny fandresena. 	
19O	68	13	0,00000	 Mandositra, mandositra, ireo mpanjakan'ny tafika, ary mizara ny babo kosa ilay vehivavy mitoetra an-trano.	
19O	68	14	0,00000	 Raha nandry teo amin'ny valan'ondry hianareo; rakotra volafotsy ny ela-boromailala ary namirapiratra toy ny famirapiratry ny volamena ny volony. 	
19O	68	15	0,00000	 Nony nahelin'ny Tsitoha ny mpanjaka ao amin'ny tany, dia latsaka tao Selmona ny oram-panala. 	
19O	68	16	0,00000	 Ry tendrombohitr'Andriamanitra, ry tendrombohitr'i Basàna, 	
19O	68	17	0,00000	 ry tendrombohitra avo tampona, ahoana no ijerenareo amim-pialonana? Eny, hitoetra ao mandrakizay Iaveh.	
19O	68	18	0,00000	 Ilay kalesin'Andriamanitra dia ireo an'arivony, an'arivony; Avy any Sinaia ho ao amin'ny fitoerany masina ny Tompo. 	
19O	68	19	0,00000	 Miakatra amin'ny avo, mitondra ny babo betsaka hianao; mandray ny fanatitra avy amin'ny olona hianao. Ny mpiodina avy no honina eo akaikin'ny Tompo Andriamanitra. 	
19O	68	20	0,00000	 Isaorana anie ny Tompo; mitondra ny entantsika isan'andro izy; Andriamanitra mamonjy antsika izy. - Selà. 	
19O	68	21	0,00000	 Andriamanitra no Andriamanitry ny famonjena ho antsika; Iaveh Tompo dia mahafaka amin'ny fahafatesana. 	
19O	68	22	0,00000	 Eny, Andriamanitra hanorotoro ny loha'ny fahavalony, dia ny handrina be volon'izay mandeha amin'ny haratsiana. 	
19O	68	23	0,00000	 Ny Tompo nilaza hoe: Hampodiko avy any Basàna ireny, hampodiko avy any ambany ranomasina ireny, 	
19O	68	24	0,00000	 mba hanobohanao ny tongotrao ao anatin'ny ra, sy hananan'ireo lelan'ny alikanao anjara, amin'ny fahavalo.	
19O	68	25	0,00000	 Hitan'ny olona ny dianao, ry Andriamanitro, dia ny dian'ny Andriamanitro, ny Mpanjakako, ho ao amin'ny fitoerana masina.	
19O	68	26	0,00000	 Ny mpihira no eo aloha, ny mpitendry zava-maneno no manarakaraka. Ireo zazavavy mively ampongatapaka no eo afovoany.	
19O	68	27	0,00000	 Misaora an'Andriamanitra eo amin'ny fiangonana, Misaora ny Tompo hianareo izay avy amin'ny loharanon'Israely. 	
19O	68	28	0,00000	 Indro Benjamina ilay kely indrindra, izay manapaka azy ireo; ny andriandahin'i Jodà mbamin'ny antokon'izy ireo; ny andriandahin'i Zabolona, ny andriandahin'i Neftalì.	
19O	68	29	0,00000	 Mandidia ny fahefanao, ry Andriamanitra, hamafiso izay nataonao ho anay, ry Andriamanitra! 	
19O	68	30	0,00000	 Ao amin'ny fitoerana masina, ao an-tampon'i Jerosalema, no hanoloran'ny mpanjaka fanatitra ho anao.	
19O	68	31	0,00000	 Rahony ny biby any anaty bararata, ny andian'ombalahy aman-janak'ombin'ny vahoaka, mba hiankohoka mitondra anja-bolafotsy. Aparitaho ireo firenena tia ady! 	
19O	68	32	0,00000	 Aoka ho tonga avy any Ejipta ny tremalahy, aoka hidodododo hanandra-tànana amin'Andriamanitra Etiopia.	
19O	68	33	0,00000	 Mihirà ho an'Andriamanitra hianareo, fanjakana eto an-tany, mankalazà ny Tompo hianareo! - Selà. 	
19O	68	34	0,00000	 Mihirà ho an'ilay lanjaina ao ambonin'ny lanitra, ny lanitra fahagola. Indro izy, mampandre ny feony, feo mahery! 	
19O	68	35	0,00000	 Maneke ny fahefan'Andriamanitra! Ny fiandrianany ao amin'Israely, ny fahefany eny amin'ny rahona.	
19O	68	36	0,00000	 Mahatahotra hianao, ry Andriamanitra, eo amin'ny fitoeranao masina! Manome hery aman-pahefana ny vahoakany, ny Andriamanitr'Israely. Isaorana anie Andriamanitra!	
19O	69	1	0,00000	[ENJEHINA NOHO NY AMIN'ANDRIAMANITRA NY MARINA KA MANGATAKA AMIN'ANDRIAMANITRA, SY MANOME TOKY HIDERA AZY] Ho an'ny mpampianatra hira. Amin'ny lisy. Nataon'i Davida.	
19O	69	2	0,00000	 Vonjeo aho, ry Andriamanitra, Fa tafahatra amin'ny aiko ny rano! 	
19O	69	3	0,00000	 Tafalentika amin'ny fotaka mandrevo aho, ka tsy misy hamaharan'ny tongotro. Tafatsoboka anaty hantsan-drano aho, ary efa difotry ny onjan-drano.	
19O	69	4	0,00000	 Sasatry ny mitaraina aho; maimay ny tendako; valaka eo amin'ny fiandrasana an'Andriamanitro, ny masoko. 	
19O	69	5	0,00000	 Fa maro noho ny volon-dohako, ry zareo mankahala ahy, tsy ahoan-tsy ahoana; mahery ry zareo mitady hahavery ahy, izay mitsangan-ko fahavaloko tsy amin'ny antony. Izay tsy nalaiko tsy maintsy averiko. 	
19O	69	6	0,00000	 Ry Andriamanitra ô, fantatrao ny hadalako; ary tsy miafina aminao ny hadisoako.	
19O	69	7	0,00000	 Aoka tsy ho menatra noho ny amiko, izay manantena anao, ry Tompo, Iavehn'ny tafika! Aoka tsy hangaihay noho ny amiko, izay mitady anao, ry Andriamanitr'Israely!	
19O	69	8	0,00000	 Fa noho ny aminao no itondrako latsa, sy mahasafo-kenatra ny tavako.	
19O	69	9	0,00000	 Zary vahiny eo amin'ny rahalahiko aho, ary olon-tsy fantatra eo amin'ny zanak'ineny. 	
19O	69	10	0,00000	 Fa ny zotom-po amin'ny tranonao mandritra aina ahy; ary ny fanaratsian'ireo manevateva anao, mianjera amiko. 	
19O	69	11	0,00000	 Mitomany sy mifady hanina aho, ka tonga fandatsan'ny olona, noho izany.	
19O	69	12	0,00000	 Lamba malailay no ataoko fitafy, dia zary fanarabin'izy ireo aho.	
19O	69	13	0,00000	 Izay mipetraka eo am-bavahady, miresaka ahy; ary ny mpisotro fisotro mahery, manao an-kira ahy.	
19O	69	14	0,00000	 Fa izaho kosa, ry Iaveh, mivavaka aminao, ka amin'ny andro mety, ry Andriamanitra, noho ny hatsaram-ponao lehibe, ekeo ny fangatahako araka ny hamarinan'ny famonjenao. 	
19O	69	15	0,00000	 Esory amin'ny fotaka aho, ka tsy ho tafalentika ao intsony; aoka ho afaka amin'ny fahavaloko sy amin'ny rano lalina aho.	
19O	69	16	0,00000	 Aoka ny onjan-drano tsy hanafotra ahy intsony, ny hantsana tsy hitelina ahy; ny fasana tsy hikatona amiko.	
19O	69	17	0,00000	 Valio vavaka aho, ry Iaveh, fa antra ny hatsaram-ponao, mitodiha aty amiko, amin'ny famindram-ponao lehibe,	
19O	69	18	0,00000	 ary aza manafina ny tavanao amin'ny mpanomponao; fa azom-pahoriana aho, ka malakia mihaino ahy.	
19O	69	19	0,00000	 Hatony ny fanahiko, afaho izy; vonjeo aho noho ny fahavaloko. 	
19O	69	20	0,00000	 Fantatrao ny latsa mahazo ahy, ny fahamenarako sy fahafaham-barakako; eo anatrehanao daholo ny mpanenjika ahy. 	
19O	69	21	0,00000	 Torotoron'ny latsa ny foko, ka marary aho, miandry horaka, fa tsy nisy; ary mpanony, fa tsy nahita iray akory. 	
19O	69	22	0,00000	 Ahitra mangidy no omeny hohaniko; vinaingitra no ampisotroiny ahy mangetaheta.	
19O	69	23	0,00000	 Aoka kosa ny latabany ho fandrika ho azy ireo, ho tonta ao afovoan'ny fandriany fahizay.	
19O	69	24	0,00000	 Aoka hihamaizina tsy mahita intsony ny masony; ampangozohozoy mandrakizay ny valahany. 	
19O	69	25	0,00000	 Atosahy aminy ny hatezeranao; ary hihatra aminy anie ny fahaviniranao mirehitra! 	
19O	69	26	0,00000	 Aoka ho foana ny fonenany, ary tsy hisy mpitoetra intsony ao an-dainy.	
19O	69	27	0,00000	 Fa manenjika izay kapohinao izy; mitantara ny fijalian'izay tsindroninao izy. 	
19O	69	28	0,00000	 Ataovy miampy heloka ny helony; ary aoka tsy hanana anjara amin'ny fahamarinanao izy. 	
19O	69	29	0,00000	 Aoka hovonoina eo amin'ny bokin'ny fiainana izy ireo; ary tsy ho voasoratra miaraka amin'ny marina izy.	
19O	69	30	0,00000	 Izaho kosa dia ory sy mijaly; hanarina ahy anie ny famonjenao, ry Andriamanitra! 	
19O	69	31	0,00000	 Hankalaza ny anaran'Andriamanitra amin'ny fihirana aho; hanandratra azy amin'ny fisaorana. 	
19O	69	32	0,00000	 Fa hankasitrahan'ny Tompo mihoatra noho ny ombalahy izany, mihoatra noho ny vantotr'ombalahy manan-tandroka sy kitro.	
19O	69	33	0,00000	 Rehefa mahita izany ny mahantra dia hifaly; ary ho velom-bolo koa ny fonareo mitady an'Andriamanitra. 	
19O	69	34	0,00000	 Fa mihaino ny mahantra Iaveh, ary tsy manamavo ny olony voababo.	
19O	69	35	0,00000	 Aoka hidera azy ny tany aman-danitra, mbamin'ny ranomasina sy izay rehetra mihetsiketsika ao anatiny!	
19O	69	36	0,00000	 Fa hamonjy an'i Siona Andriamanitra sady hanangana ny tanànan'i Jodà, dia hitoetra ao ny olona sady hitsangan-ko tompony;	
19O	69	37	0,00000	 hahazo azy ho lovany ny taranaky ny mpanompony, ary hanana ny fonenany ao izay tia ny anarany.	
19O	70	1	0,00000	[VAVAKA FANGATAHANA VONJY AMIN'ANDRIAMANITRA RAHA TRA-PAHORIANA] Ho an'ny mpampianatra hira. Nataon'i Davida. Ho fampahatsiarovana. 	
19O	70	2	0,00000	 Ry Andriamanitra ô, faingàna hanafaka ahy! Tompo, faingàna hamonjy ahy! 	
19O	70	3	0,00000	 Aoka ho menatra sy hangaihay, izay mitady ny aiko! Aoka hihemotra sy ho menatra, izay maniry hahavery ahy! 	
19O	70	4	0,00000	 Aoka hianotra azon'ny henatra, izay manao hoe: Hià! Hià! 	
19O	70	5	0,00000	 Aoka hifaly sy hiravoravo aminao kosa, ireo mitady anao! Aoka hilaza mandrakariva hoe: Voninahitra anie ho an'Andriamanitra! izay tia ny famonjenao. 	
19O	70	6	0,00000	 Ary izaho ity, malahelo sy mahantra, ka faingàna hankatý amiko, ry Andriamanitra! Fa hianao no mpamonjy sy mpanafaka ahy. Aza ela, ry Iaveh!	
19O	71	1	0,00000	[VAVAKA RAHA MISY MPANENJIKA] Hianao ry Iaveh, no nataoko fialofako, aoka tsy ho menatra na oviana na oviana aho! 	
19O	71	2	0,00000	 Vonjeo amin'ny fahamarinanao aho, ka afaho! Atongilàno amiko ny sofinao, ka vonjeo aho! 	
19O	71	3	0,00000	 Aoka hianao ho vatolampy tsy azo hanihina, ho ahy, izay ho azoko handosirana mandrakariva. Efa nandidy ny hamonjy ahy hianao, fa hianao no vatolampiko sy trano mimandako. 	
19O	71	4	0,00000	 Ry Andriamanitro ô, afaho aho amin'ny tanan'ny ratsy fanahy, amin'ny tànan'ny olon-tsy marina sy masiaka.	
19O	71	5	0,00000	 Fa hianao no fanantenako, ry Tompo Iaveh, hianao no ipetrahan'ny fitokiako hatramin'ny fahatanorako! 	
19O	71	6	0,00000	 Hianao no iankinako hatramin'ny aho fony vao teraka; hianao izay mamoaka ahy avy any ambohoka; ka anao ny fiderako mandrakizay! 	
19O	71	7	0,00000	 Tonga toa zava-mahagaga aho eo imason'ny vahoaka, kanjo hianao no fiarovana mafy ho ahy.	
19O	71	8	0,00000	 Ho feno fiderana anao anie ny vavako, hankalaza ny hasoavanao isan'andro anie izy. 	
19O	71	9	0,00000	 Aza arianao aho amin'ny andron'ny fahanterako; ary aza ilaozana rehefa mihena ny heriko.	
19O	71	10	0,00000	 Fa miray tetika hamely ahy ny fahavaloko, ary miara-mioko, izay mikendry ny aiko, 	
19O	71	11	0,00000	 manao hoe: Efa nafoin'Andriamanitra izy! Enjeho, sambory, fa tsy misy izay hiaro azy! 	
19O	71	12	0,00000	 Ry Andriamanitra ô, aza manalavitra ahy; ry Andriamanitro, faingàna hamonjy ahy! 	
19O	71	13	0,00000	 Aoka ho menatra sy ho levona, izay mitady ny aiko! Aoka ho safo-kenatra amam-pahafaham-baraka, izay mitady hahavery ahy.	
19O	71	14	0,00000	 Fa izaho dia hanantena mandrakariva, ary mbola hampitomboiko indray ireo fiderana anao rehetra. 	
19O	71	15	0,00000	 Ny vavako hitory ny fahamarinanao, mbamin'ny fanambinanao tontolo andro; fa tsy hitako izay isan'izany. 	
19O	71	16	0,00000	 Hilaza ny asanao lehibe aho, ry Tompo Iaveh ô, hampahatsiaro ny fahamarinanao aho, dia ny anao irery. 	
19O	71	17	0,00000	 Ry Andriamanitra, nampianarinao hatry ny fony mbola tanora aho, ary mitory ny fahagaganao, mandrak'ankehitriny!	
19O	71	18	0,00000	 Mandra-pahatongako ho antitra sy fotsy volo, aza ilaozanao aho Andriamanitra, mba hampahafantarako ny herinao amin'ny taranaka ankehitriny, ary ny fahefanao amin'ny taranaka ho avy.	
19O	71	19	0,00000	 Mahatakatra ny lanitra ny fahamarinanao, ry Andriamanitra, hianao izay mahefa ny zava-dehibe! - Iza no tahaka anao, ry Andriamanitra? -	
19O	71	20	0,00000	 hianao izay efa nampihatra fizahan-toetra betsaka sy mahatsiravina. Nefa mbola hamelona anay indray hianao, ka hampiakatra anay avy amin'ny hantsan'ny tany. 	
19O	71	21	0,00000	 Hasandratrao indray ny voninahitro, ary hampionona ahy indray hianao.	
19O	71	22	0,00000	 Dia hoderaiko amin'ny feom-baliha, hohiraiko ny fahamarinanao, ry Andriamanitro ô! hankalaza anao amin'ny harpa aho, ry Masin'Israely!	
19O	71	23	0,00000	 Ka amin'ny hihirako ho anao, dia eo amin'ny molotro ny firavoravoana, sy ho ao amin'ny fanahiko izay novonjenao.	
19O	71	24	0,00000	 Ary hitory ny fahamarinanao isan'andro ny lelako; fa ho safo-kenatra amam-pahafaham-baraka kosa izay mitady fahaverezana ho ahy.	
19O	72	1	0,00000	[FAHAMARINANA, FIADANANA, ARY FANDROSOAN'NY FANJAKAN'NY MESIA] Nataon'i Salomona. Ry Andriamanitra ô; tolory ny fitsaranao, ny mpanjaka, ary ny fahamarinanao, ny zanaky ny mpanjaka.	
19O	72	2	0,00000	 Aoka hitondra ny vahoakanao, araka ny rariny, sy ny mahantranao, araka ny hitsiny! 	
19O	72	3	0,00000	 Aoka hahavokatra fiadanana ho an'ny vahoaka ny tendrombohitra, torak'izany ny havoana, amin'ny fahamarinana. 	
19O	72	4	0,00000	 Hanomezany rariny ny olona ory eo amin'ny vahoakany, sy hamonjeny ny zanaky ny mahantra, ary hanorotoroany ny mpampahory! 	
19O	72	5	0,00000	 Aoka hanaja anao ny olona, raha mbola maharitra koa ny masoandro, raha mbola mihiratra koa ny volana, hatramin'ny taona mifandimby. 	
19O	72	6	0,00000	 Aoka izy hidina, toy ny ranonorana amin'ny ahi-maitso, toy ny tandrifin-drahona manondraka ny tany. 	
19O	72	7	0,00000	 Ka amin'ny androny dia aoka ho finaritra ny olo-marina, amim-piadanana feno, mandra-pitsahatry ny fisian'ny volana.	
19O	72	8	0,00000	 Hanjaka hatramin'ny ranomasina iray ka hatramin'ny ranomasina hafa izy, ary hatramin'ny Ony ka hatramin'ny faran'ny tany.	
19O	72	9	0,00000	 Hiankohoka eo anatrehany ny mponina any an'efitra; ary ho lavo amin'ny tany ny fahavalony. 	
19O	72	10	0,00000	 Handoa hetra ny mpanjakan'i Tarsisa sy ny nosy; hanolotra fanatitra ny mpanjakan'i Sabà sy Meroe;	
19O	72	11	0,00000	 hiankohoka eo anatrehany ny mpanjaka rehetra, hanaiky azy ny firenena rehetra. 	
19O	72	12	0,00000	 Fa hanafaka ny mahantra mitaraina aminy izy; sy ny ory tsy manan-kamonjy akory.	
19O	72	13	0,00000	 Hiantra ny fadiranovana sy ny tsy manana izy, ary hamonjy ny ain'ny mahantra. 	
19O	72	14	0,00000	 Hesoriny amin'ny fampahoriana amam-panaovana an-keriny ireny, ary ho sarobidy eo imasony ny ran'izy ireny.	
19O	72	15	0,00000	 Dia ho velona ireny, ka hanatitra volamena avy any Sabà ho azy; hanao voady ho azy mandrakariva, ary hisaotra azy isan'andro. 	
19O	72	16	0,00000	 Ny vary, aoka ho vokatra betsaka amin'ny tany hatrany an-tampon'ny tendrombohitra! Ny salohim-bary, aoka hisahondrahondra hoatry ny alan'i Libàna! Ny olona, aoka hirobona ao amin'ny tanàna toy ny ahitra any an-tsaha. 	
19O	72	17	0,00000	 Aoka haharitra mandrakizay ny anarany! Aoka hiely laza ny anarany, raha mbola mihiratra koa ny masoandro! Aoka ho aminy no itadiavan'ny olona fanambinana! Aoka ny firenena rehetra hiantso azy hoe: Sambatra! 	
19O	72	18	0,00000	 Isaorana anie Iaveh Andriamanitra, Andriamanitr'Israely, izay hany manao fahagagana! 	
19O	72	19	0,00000	 Isaorana mandrakizay anie ny anarany be voninahitra! Ho feno ny voninahiny anie ny tany rehetra. Amena! Amena! 	
19O	72	20	0,00000	 Tapitra ny vavak'i Davida zanak'Izai.	
19O	73	1	0,00000	[NY AMIN'NY FANAMBINANA NY RATSY FANAHY] Salamon'i Asafa. Eny, tsara fo Andriamanitra amin'Israely sy amin'izay madio fo! 	
19O	73	2	0,00000	 Kanefa saika nikoy aho, saika nibolisatra ny tongotro. 	
19O	73	3	0,00000	 Fa sosotra tamin'ny tsy mpivavaka aho, nahita ny fiadanan'ny ratsy fanahy. 	
19O	73	4	0,00000	 Ho azy ireo ny fanaintainana tsy misy mandra-pahafatiny; ny vatany tomady fatratra.	
19O	73	5	0,00000	 Tsy mba niasa amin'izay asa fanaon'ny olona izy, ary tsy mba voadonan-javatra toy ny olon-kafa rehetra. 	
19O	73	6	0,00000	 Ka dia rehareha no firaratan'ny vozony, ary halozana no akanjo sarobidy itafiany. 	
19O	73	7	0,00000	 Mivoaka heloka avy ao an-kibony, miseho andro ny hevitry ny fony. 	
19O	73	8	0,00000	 Mamazivavy izy, miresaka haratsiana sy halozana, manonona teny an'avona. 	
19O	73	9	0,00000	 Ny vavany entiny mamely ny lanitra aza, ary ny lelany miasa eto an-tany. 	
19O	73	10	0,00000	 Ka tafatodika any aminy ny vahoakako, migoka rano ery izy.	
19O	73	11	0,00000	 Hoy izy: Ahoana no ahafantaran'Andriamanitra? Ahoana no ahalalan'ny Avo Indrindra? 	
19O	73	12	0,00000	 Fa izany no toetry ny ratsy fanahy: miadana mandrakariva, mampitombo ny hareny izy. 	
19O	73	13	0,00000	 Ka dia foana tsy misy asany ny nitandremako ny foko ho madio; sy ny nanasako ny tànako amin'ny tsy fananan-tsiny, 	
19O	73	14	0,00000	 voakapoka mandritra ny andro aho, ary faizana ihany isa-maraina. 	
19O	73	15	0,00000	 Raha izay aho no nanao hoe: Te-hiteny toa azy ireo aho, dia ho nivadika tamin'ny taranaky ny zanakao aho. 	
19O	73	16	0,00000	 Nandinika hahatakatra izany zavatra izany aho, ka zava-tsarotra tokoa teo imasoko, izany, 	
19O	73	17	0,00000	 mandra-pahatafiditro tao amin'ny fitoerana masin'Andriamanitra sy namantatra ny anjara hiafaran'izy ireo.	
19O	73	18	0,00000	 Eny, ampandehaninao eo amin'ny làla-malama ireny, dia alavonao, ka levona foana eo izy.	
19O	73	19	0,00000	 Hià! indray mipi-maso monja lahy, dia rava ireny! Levona terý! Matin-doza mahatsiravina ka tsy hita intsony!	
19O	73	20	0,00000	 Tahaka ny anaovan'ny olona ny nofy nony mahatsiaro, no androahanao ny fahatsiarovana azy, ry Tompo, rehefa mifoha hianao.	
19O	73	21	0,00000	 Raha lotika ny foko, ka nahatsiaro voatsindrona lalina aho, 	
19O	73	22	0,00000	 dia ketrina tsy misy saina intsony aho fa toy ny biby no mitomoetra eo anatrehanao.	
19O	73	23	0,00000	 Ho eo aminao mandrakariva anefa aho, fa efa voahazonao ny tànako ankavanana; 	
19O	73	24	0,00000	 hoentinao amin'ny torohevitrao aho, dia horaisinao any amin'ny voninahitra, rehefa afaka izany. 	
19O	73	25	0,00000	 Manana an'iza indray moa aho, any an-danitra? Tapi-java nirina aho manana anao eto an-tany. 	
19O	73	26	0,00000	 Torana ny nofoko sy ny foko: ny vatolampin'ny foko sy anjarako dia Andriamanitra mandrakizay doria.	
19O	73	27	0,00000	 Indro very kosa izay manalavitra anao; aringanao avokoa izay mivadika aminao. 	
19O	73	28	0,00000	 Raha izaho, dia ny miray amin'Andriamanitra no fahasambarako; Iaveh Tompo no anton'ny fitokiako; mba hitoriako ny asanao rehetra.	
19O	74	1	0,00000	[AOKA HANGORAKA NY VAHOAKANY SY NY TEMPOLINY, ANDRIAMANITRA] Fihirana nataon'i Asafa. Ry Andriamanitra ô, nahoana no dia nanary anay mandrakizay hianao? sy mirehitra amin'ny ondry ao amin'ny tanim-bilonao ny hatezeranao? 	
19O	74	2	0,00000	 Tsarovy ny vahoakanao izay azonao tamin'ny andro fahataloha, navotanao ho foko lovanao! Tsarovy ny tendrombohitra Siona nataonao fonenanao. 	
19O	74	3	0,00000	 Ny dianao tariho ho eo amin'ireo korontan-javatra tsy azo amboarina; simban'ny fahavalo avokoa izay teo amin'ny fitoerana masina. 	
19O	74	4	0,00000	 Nanerona teo amin'ny kianjanao masina, ny mpanohitra anao; nanangana ny fanevany ho faneva izy. 	
19O	74	5	0,00000	 Ny fijery azy, toy ny mpikapa hazo, manainga famaky ao amin'ny ala mikitroka! 	
19O	74	6	0,00000	 Ary ankehitriny, ny rafitra misokitra rehetra, dia nomontsaniny avokoa nasiany ny famaky sy ny kanonta. 	
19O	74	7	0,00000	 Nodorany tamin'ny afo ny fitoeranao masina, nazerany sy notevatevainy ny fonenan'ny anaranao.	
19O	74	8	0,00000	 Hoy izy anakampony: Ravaontsika avokoa izy ireo! Nodorany daholo ny fitoerana masina amin'ny tany. 	
19O	74	9	0,00000	 Ny famantaranay, tsy hitanay intsony! ny mpaminany, tsy misy intsony; ary tsy misy aminay mahalala mandra-pahoviana no... 	
19O	74	10	0,00000	 Mandra-pahoviana, ry Andriamanitra, no haniratsiran'ny mpampahory, sy hanevatevan'ny fahavalo tsy an-kijanona ny anaranao? 	
19O	74	11	0,00000	 Nahoana no avonkinao ny tànanao, ny tànanao ankavanana? Avoahy avy ao an-tratranao izy, dia aringano ireny! 	
19O	74	12	0,00000	 Andriamanitra anefa no mpanjakako, hatry ny fahataloha; izy izay efa nanao famonjena betsaka tety ambonin'ny tany. 	
19O	74	13	0,00000	 Hianao no nampisaraka ny ranomasina tamin'ny herinao, nanorotoro ny lohan'ireo biby goavam-be tao anaty rano. 	
19O	74	14	0,00000	 Hianao no namakivaky ny lohan'i Leviatana dia nanome azy hohanin'ny vahoaka any an'efitra. 	
19O	74	15	0,00000	 Hianao no nampiboiboika ny loharano aman-dranon-driaka, hianao no nahatankina ny ony tsy mety ritra.	
19O	74	16	0,00000	 Anao ny andro, anao ny alina; hianao no nahary ny masoandro amam-bolana.	
19O	74	17	0,00000	 Hianao no nametra ny faritra rehetra amin'ny tany; hianao no nanorina ny ririnina amam-pahavaratra. 	
19O	74	18	0,00000	 Tsarovy fa maniratsira an'ny Tompo ny fahavalo; miteny ratsy ny anaranao ny vahoaka adala! 	
19O	74	19	0,00000	 Aza atolotra ny biby, ny ain'ny domohinanao, aza hadinoina mandrakizay ny ain'ny olo-mahantranao.	
19O	74	20	0,00000	 Hevero tsara ny fanekenao! fa izao zoron-tany rehetra izao feno fandrian-dompy avokoa. 	
19O	74	21	0,00000	 Aoka tsy hiverina amin-kenatra, ny tra-pahoriana! aoka ho afaka hidera ny anaranao, ny ory sy mahantra! 	
19O	74	22	0,00000	 Mitsangàna hianao, ry Andriamanitra, iandraiketo ny adinao; tsarovy ny faniratsiran'ny adala anao isan'andro. 	
19O	74	23	0,00000	 Aza hadinoina ny akoralavan'ny mpandrafy anao; ny reharehan'ireo mankahala anao mitombo mandrakariva!	
19O	75	1	0,00000	[FIDERANA AN'ANDRIAMANITRA, NOHO IZY NAMPANANTENA FA HAMONJY NY VAHOAKANY, SY HANAO FITSARANA NY RATSY FANAHY] Ho an'ny mpampianatra hira. Aza mandrava. Salamon'i Asafa. Fihirana. 	
19O	75	2	0,00000	 Midera anao izahay, ry Andriamanitra, midera anao izahay; akaiky ny anaranao, mitory ny zava-mahagaga ataonao ny olona.	
19O	75	3	0,00000	 Rehefa tonga ny fotoana, hitsara marina aho, 	
19O	75	4	0,00000	 mihozongozona ny tany mbamin'ny mponina rehetra eo aminy; izaho kosa dia mampiorina ny andriny. - Selà. 	
19O	75	5	0,00000	 Hoy aho amin'ny mpirehareha: Aza mirehareha! ary amin'ny ratsy fanahy: Aza manangan-doha! 	
19O	75	6	0,00000	 Aza avo fanangan-doha loatra, aza miteny an'avonavona be loatra! 	
19O	75	7	0,00000	 Fa tsy avy any atsinanana, na avy any andrefana, na avy any an'efitry ny tendrombohitra!... 	
19O	75	8	0,00000	 Tsia fa Andriamanitra no manao ny fitsarana: ny iray aetriny, ny iray asandrany. 	
19O	75	9	0,00000	 Satria eo an-tanan'ny Tompo misy kapoaka, ka divay mandroatra miharo zava-manitra no ao. Dia aidiny izany: eny, hotsentsefiny ny faikan'izany, hisotro avokoa ny ratsy fanahy amin'ny tany. 	
19O	75	10	0,00000	 Fa izaho kosa hitory izany mandrakizay, hihira fiderana ny Andriamanitr'i Jakoba aho. 	
19O	75	11	0,00000	 Ary ny tandroky ny ratsy fanahy rehetra hotapahiko; fa ny tandroky ny marina kosa hasandratro.	
19O	76	1	0,00000	[HIRA FISAORANA, REHEFA AVY NANDRESY] Ho an'ny mpampianatra hira. Ampiarahina amin'ny zava-maneno tendrena. Salamon'i Asafa. Fihirana.	
19O	76	2	0,00000	 Nilaza tena teo amin'i Jodà Andriamanitra, malaza eo amin'Israely ny anarany. 	
19O	76	3	0,00000	 Ao Salema ny tabernaklany, ary ao Siona ny fonenany. 	
19O	76	4	0,00000	 Teo izy no nanapatapaka ny tsipìka manelatra, ny ampinga, ny sabatra, ary ny ady. - Selà.	
19O	76	5	0,00000	 Mamirapiratra hianao, eo amin'ny fiandriananao, eo an-tendrombohitra iantorahanao amin'ny rembinao. 	
19O	76	6	0,00000	 Voababo ireo malaza be herim-po; renoky ny torimasony izy ireo, tsy nahay nampiasa ny tanany ireo olo-mahery.	
19O	76	7	0,00000	 Vao nanambana hianao, ry Andriamanitr'i Jakoba, dia nitsatoka tsy nahahetsika ny kalesy aman-tsoavaly. 	
19O	76	8	0,00000	 Eny, mahatahotra hianao! Iza no mahajanona eo anatrehanao, raha mipoaka ny hatezeranao! 	
19O	76	9	0,00000	 Namoaka didim-pitsarana avy any an-tampon'ny lanitra hianao; nihorohoro sy nangina ny tany,	
19O	76	10	0,00000	 nony nitsangana hitsara Andriamanitra; sy hamonjy ny olo-mahantra rehetra amin'ny tany. - Selà. 	
19O	76	11	0,00000	 Ka dia hody voninahitra ny fisafoaky ny olombelona, sy ny sisam-pahatezerany.	
19O	76	12	0,00000	 Manaova voady hianareo, ka efao amin'ny Tompo Andriamanitra izany, aoka hitondra fanatitra ho an'Andriamanitra mahatahotra, izay rehetra manodidina azy. 	
19O	76	13	0,00000	 Manongana ny reharehan'ny manam-pahefana izy, ary mahatahotra ny mpanjakan'ny tany.	
19O	77	1	0,00000	[AZOM-PAHORIANA LEHIBE NY MPAMORONA SALAMO KA MANAMAFY NY FITOKIANY AMIN'NY FAMPAHATSIAROVANA NY ZAVA-MAHAGAGA NATAON'ANDRIAMANITRA TAMIN'NY NIVOAHANA TANY EJIPTA] Ho an'ny mpampianatra hira... Iditona. Salamon'i Asafa. 	
19O	77	2	0,00000	 Miakatra ho any amin'Andriamanitra ny feoko, ka mitaraina aho; Miakatra ho any amin'Andriamanitra ny feoko: aoka hihaino ahy anie izy. 	
19O	77	3	0,00000	 Mitady ny Tompo, amin'ny andron'ny fahoriako aho; manandra-tànana tsy mety vizana aho, nony alina; lavin'ny fanahiko avokoa ny fampiononana.	
19O	77	4	0,00000	 Mahatsiaro an'Andriamanitra aho, dia misento; mieritreritra aho dia reraka ny fanahiko. - Selà. 	
19O	77	5	0,00000	 Hazoninao misokatra ny hodi-masoko; ary tsy mahateny aho, azon'ny tebitebiko; 	
19O	77	6	0,00000	 ka eritreretiko izany andro taloha, mbamin'ny taona fahizany. 	
19O	77	7	0,00000	 Tsaroako ny hirako tamin'ny alina; dia mandinidinika ao am-poko aho, ary hoy ny fanontanian'ny saiko: 	
19O	77	8	0,00000	 Dia hanary mandrakizay ve ny Tompo, dia tsy hankasitraka intsony ve izy? 	
19O	77	9	0,00000	 Tapitra mandrakizay va ny famindram-pony? Tapaka teo va ny fampanantenany momba ny taona ho avy? 	
19O	77	10	0,00000	 Hadinon'Andriamanitra va ny famindram-pony: Notsoahany noho ny fahatezerany va ny indrafony? - Selà.	
19O	77	11	0,00000	 Hoy aho: Izao no dia mankararirary ahy: niova ny tànana ankavanan'Andriamanitra! 	
19O	77	12	0,00000	 Te-hampahatsiaro ny asan'ny Tompo aho fa mahatsiahy ny asanao mahagaga fahiny.	
19O	77	13	0,00000	 Tiako ny mieritreritra ny asanao rehetra, sy mandinika ny zava-dehibe nataonao. 	
19O	77	14	0,00000	 Andriamanitra ô, masina ny làlanao, zovy moa no Andriamanitra lehibe tahaka ny Andriamanitsika. 	
19O	77	15	0,00000	 Hianao no Andriamanitra mahavita fahagagana, naneho ny herinao tamin'ny firenena hianao. 	
19O	77	16	0,00000	 Navotanao tamin'ny sandrinao ny vahoakanao, dia ny taranak'i Jakoba sy Josefa. - Selà. 	
19O	77	17	0,00000	 Nahita anao ny rano, ry Andriamanitra ô, nahita anao ny rano dia nangovitra; nihovitrovitra ny hantsana.	
19O	77	18	0,00000	 Nandatsaka ny ranony ny rahona, nikotrokotroka ny feon'ny rahona, dia nifanaretsaka hatraiza hatraiza ny zana-tsipìkanao. 	
19O	77	19	0,00000	 Nanakoako tao amin'ny tadio ny varatrao, nanazava izao tontolo izao ny tsela-baratra; nihorin-koditra sy nihorohoro ny tany. 	
19O	77	20	0,00000	 Làlana nalehanao ny ranomasina, sakeli-dàlana nombanao ny ranobe, ka tsy nisy nahafantarana ny dianao. 	
19O	77	21	0,00000	 Nitondra ny vahoakanao, toy ny biby fiompy, hianao tamin'ny tànan'i Moizy sy Aarona.	
19O	78	1	0,00000	[FILAZANA NY HATSARAM-PON'ANDRIAMANITRA TAMIN'ISRAELY ARAKA NY TANTARANY - NY TSY FAHAIZA-MANKASITRAKA NASEHON'NY VAHOAKA VOAFIDY] Fihirana nataon'i Asafa. Henoy ny fampianarako, ry vahoakako, atongilano amin'ny tenin'ny vavako, ny sofinao. 	
19O	78	2	0,00000	 Hiloa-bava hilaza oha-teny aho, hamoaka ny zava-miafina tamin'ny fahataloha aho. 	
19O	78	3	0,00000	 Izay efa renay sy nianaranay, izay efa nambaran'ny razantsika taminay,	
19O	78	4	0,00000	 dia tsy mba afeninay amin'ny zanany. Fa holazainay amin'ny taranaka ho avy ny fiderana an'ny Tompo, mbamin'ny heriny amam-pahagagana nataony.	
19O	78	5	0,00000	 Nametraka fitsipika teo amin'i Jakoba izy, nanisy lalàna amin'Israely; ka ny razantsika nasainy hampianatra izany amin'ny zanany, 	
19O	78	6	0,00000	 mba ho fantatry ny taranaka ho avy, dia ny zaza mbola hateraka sy hiposaka, ka hotantarain'izy ireo indray izany, amin'izay zanany. 	
19O	78	7	0,00000	 Amin'izany dia hametraka ny fitokiany amin'Andriamanitra izy, tsy hohadinoiny ny asan'Andriamanitra, sy hotandremany ny didiny; 	
19O	78	8	0,00000	 dia tsy hanahaka ny razany izay taranaka maditra sy miodina, taranaka manana fo mivadibadika, sy fanahy tsy miraikitra amin'Andriamanitra. 	
19O	78	9	0,00000	 Ireo taranak'i Efraima, mpandefa tsipìka mahay, dia niamboho tamin'ny andro niadiana; 	
19O	78	10	0,00000	 tsy nitandrina ny faneken'Andriamanitra, nandà tsy handeha araka ny lalàny, 	
19O	78	11	0,00000	 nanadino ny zava-mahagaga nasehony azy ireo. 	
19O	78	12	0,00000	 Dia nanao fahagagana teo anatrehan'ny razany izy, tany amin'ny tany Ejipta, tao an-tsahan'i Tanisa,	
19O	78	13	0,00000	 nampisaraka ny ranomasina hampandehanany azy ireo; nitana ny rano mitsangana toy ny antontan-javatra miavosa.	
19O	78	14	0,00000	 Nitarika azy tamin'ny rahona nony andro, ary tamin'ny afo mazava mandritra ny alina.	
19O	78	15	0,00000	 Namaky ny vatolampy tany an'efitra, dia nomeny hosotroiny toy ny rano migorodana. 	
19O	78	16	0,00000	 Nampiboiboika sakeli-drano tamin'ny vatolampy izy, dia nampandeha rano mandriaka be.	
19O	78	17	0,00000	 Nefa izy ireo mbola nanohy ny nanota taminy, sy nikomy tamin'ny Avo indrindra tany an'efitra.	
19O	78	18	0,00000	 Naka fanahy an'Andriamanitra tao am-pony izy ireo, nangataka hanina araka ny fitsiriritany. 	
19O	78	19	0,00000	 Niteny nanohitra an'Andriamanitra izy nanao hoe: Hahavoatra latabatra atý an'efitra va Andriamanitra?	
19O	78	20	0,00000	 Indro efa nikapoka ny vatolampy izy dia nandeha ny rano, ary nibosasaka ny ranon-driaka; ho azony atao koa va ny manome mofo na manome hena ho an'ny vahoakany? 	
19O	78	21	0,00000	 Nahare izany Iaveh ka tezitra, ka nisy afo nirehitra namely an'i Jakoba, ary nisy hatezerana nipoitra namely an'Israely, 	
19O	78	22	0,00000	 satria tsy nino an'Andriamanitra izy ireo, ary tsy natoky ny famonjeny. 	
19O	78	23	0,00000	 Kanefa nandidy ny rahona any ambony izy, ary nanokatra ny varavaran'ny lanitra. 	
19O	78	24	0,00000	 Nandatsaka mana teny aminy hamelona azy izy, ary varin'ny lanitra no nomeny azy. 	
19O	78	25	0,00000	 Dia samy nihinana ny mofon'ny mahery izy; nandefa hanina taminy izy, ka nataony voky izy ireo. 	
19O	78	26	0,00000	 Nampifofofofo ny rivotra avy atsinanana teny an-danitra izy, nitarika ny rivotra avy atsimo tamin'ny heriny izy;	
19O	78	27	0,00000	 dia nandatsaka hena, toy ny vovoka, teny aminy, sy vorona manana elatra hoatry ny fasiky ny ranomasina. 	
19O	78	28	0,00000	 Nalatsany teny afovoan'ny tobiny ireny manodidina ny lainy. 	
19O	78	29	0,00000	 Dia nihinana izy ireo, ka nivoky loatra; nomen'Andriamanitra azy izay niriny. 	
19O	78	30	0,00000	 Raha mbola tsy nanarana ny fahalianany izy ireo, sady mbola teo am-bavany ny haniny,	
19O	78	31	0,00000	 dia nihatra tamin'izy ireo ny hatezeran'Andriamanitra; nojanjanany ho faty ireo nivoky indrindra, naripany koa ny zatovolahin'Israely. 	
19O	78	32	0,00000	 Taorian'izany rehetra izany, mbola nanota ihany izy ireo, ka tsy nino ny fahagagana nataony. 	
19O	78	33	0,00000	 Ka nataony levona toy ny fofon'aina ny androny, ary notaperiny tampoka ny taonany. 	
19O	78	34	0,00000	 Nony nasiany tamin'ny fahafatesana izy ireo vao nitady azy, niverina izy ka dodona hahita an'Andriamanitra indray; 	
19O	78	35	0,00000	 nahatsiaro fa Andriamanitra no vatolampiny, ary ny Avo indrindra no mpanavotra azy.	
19O	78	36	0,00000	 Kanjo namitaka azy tamin'ny teniny izy ireo, ary nandainga taminy ny lelany;	
19O	78	37	0,00000	 fa ny fony tsy mba niorina taminy; izy ireo tsy nitandrina ny fanekeny. 	
19O	78	38	0,00000	 Mamindra fo anefa izy; mamela ny fahotana ary tsy mandringana; nanindry ny hatezerany matetika, ary tsy nanarana ny fahavinirany rehetra. 	
19O	78	39	0,00000	 Notsarovany fa izy ireo dia nofo ihany, fofon'aina mandalo dia tsy miverina intsony. 	
19O	78	40	0,00000	 Impiry akory moa izy ireo no niodina taminy tany an'efitra, nampahatezitra azy tany amin'ny tany mangingina!	
19O	78	41	0,00000	 Naka fanahy an'Andriamanitra tsy an-kijanona izy ireo, ary nihatsy an'ilay Masin'Israely! 	
19O	78	42	0,00000	 Tsy tsaroany intsony ny heriny, ny andro nanafahany azy tamin'ny mpampahory, 	
19O	78	43	0,00000	 izay nanehoany ny fahagagany tany Ejipta, ny asany mahagaga tany an-tsahan'i Tanisa.	
19O	78	44	0,00000	 Nanova ny oniny ho ra izy, ka tsy azony nosotroina ny reniranony. 	
19O	78	45	0,00000	 Nalefany hamely azy ireo ny moka izay nihinana azy, ary ny sahona izay nahafaty azy. 	
19O	78	46	0,00000	 Natolony ho an'ny valala ny vokatry ny taniny, dia ho an'ireny andiany marobe, ny vokatry ny asany. 	
19O	78	47	0,00000	 Nolevoniny tamin'ny havandra ny voalobony, ary tamin'ny vongan-kavandra ny aviaviny. 	
19O	78	48	0,00000	 Nafoiny ho an'ny havandra ny biby fiompiny, ary hoasian'ny varatra ny andiam-bibiny. 	
19O	78	49	0,00000	 Nalefany hamely azy ny afon'ny fahatezerany, dia ny fahavinirana, fisafoahana, ary fampahoriana, tafik'anjely mitondra loza avokoa. 	
19O	78	50	0,00000	 Nanampatra ny fahatezerany rehetra izy, ka tsy namonjy ny fanahin'izy ireo tamin'ny fahatatesana, nanolotra ny ain'izy ireo tamin'ny fandringanana.	
19O	78	51	0,00000	 Namely ny lahimatoa rehetra tany Ejipta izy, dia ny santatry ny fahatanjahana tao an-dain'i Kama.	
19O	78	52	0,00000	 Nampandeha toy ny ondry, ny vahoakany, nentiny tany an'efitra toy ny andiam-biby fiompy.	
19O	78	53	0,00000	 Notarihiny tamim-pahalalana izy ireo, ka tsy nanan-java-mahatahotra, ary ny fahavalony kosa natelin'ny ranomasina.	
19O	78	54	0,00000	 Nentiny izy ho tonga hatrany an-tsisin-taniny masina, hatrany an-tendrombohitra azon'ny tànany ankavanana.	
19O	78	55	0,00000	 Noroahiny teo anatrehan'izy ireo ny firenena, dia nozarainy ho azy ireo tamin'ny filokana ny zara lovany, ary nampitoeriny tao an-dainy ny fokon'Israely. 	
19O	78	56	0,00000	 Na dia izany aza, mbola naka fanahy sy nihantsy an'Andriamanitra Avo indrindra ihany izy ireo, ka tsy nitandrina ny didiny.	
19O	78	57	0,00000	 Fa niodina sy nivadika toy ny razany izy ireo, nibirioka toy ny tsipìka mandainga.	
19O	78	58	0,00000	 Nampahatezitra azy, tamin'ny fitoerana avony; nampahasaro-piaro azy, tamin'ny sampiny. 	
19O	78	59	0,00000	 Tezitra Andriamanitra nandre izany, tonga tsy tiany mainty Israely.	
19O	78	60	0,00000	 Tsy nankasitrahany ny fonenana tao Silao, dia ny lay izay nonenany tao amin'ny olombelona. 	
19O	78	61	0,00000	 natolony ho babo ny heriny; ary ho eo an-tanan'ny fahavalo ny fiandrianany. 	
19O	78	62	0,00000	 Nafoiny ho an'ny sabatra ny vahoakany, ka tezitra tamin'ny lovany izy. 	
19O	78	63	0,00000	 Nolevonin'ny afo ny zatovolahiny, ary tsy nahare ny hiram-panambadiana ny zatovovaviny. 	
19O	78	64	0,00000	 Lavon'ny sabatra ny mpisorony, ary tsy nigogogogo ny mpitondratena tany aminy. 	
19O	78	65	0,00000	 Nifoha, tahaka ny olona natory, ny Tompo, sahala amin'ny mpiady mahery leon-divay.	
19O	78	66	0,00000	 Dia nasiany avy eo aoriana ny fahavalony, ka nataony afa-baraka mandrakizay. 	
19O	78	67	0,00000	 Tsy tiany kosa anefa ny lain'i Josefa, ary nariany ny fokon'i Efraima. 	
19O	78	68	0,00000	 Fa ny fokon'i Jodà no nofidiny, dia ny tendrombohitr'i Siona izay efa tiany.	
19O	78	69	0,00000	 Dia naoriny ny fitoerany masina, toy ny havoana manakatra ny lanitra, tahaka ny tany naorina ho mandrakizay.	
19O	78	70	0,00000	 Nifidy an'i Davida mpanompony izy, ary nanesotra azy any am-balan'ny ondry; 	
19O	78	71	0,00000	 naka azy teny am-piandrasana reniondry, mba hiandry an'i Jakoba vahoakany, sy Isarely lovany. 	
19O	78	72	0,00000	 Dia nitarika azy araka ny fahitsian'ny fony, Davida, ary nitondra azy tamin'ny tànana kinga.	
19O	79	1	0,00000	[ANDRIAMANITRA ANIE HAMINDRA FO AMIN'NY TEMPOLINY MASINA] Salamon'i Asafa. Ry Andriamanitra ô, ibosesehan'ny firenena ny lovanao, ka ny tempolinao masina nolotoiny; Jerosalema nataony ho korontam-bato;	
19O	79	2	0,00000	 Ny fatin'ny mpanomponao, natolony hohanin'ny voromanidina, ary ny nofon'ny mpino anao ho an'ny bibin'ny tany.	
19O	79	3	0,00000	 Nataony nandriaka, hoatra ny rano, ny rany, manodidina an'i Jerosalema, sady tsy nisy olona handevina azy ireo akory!	
19O	79	4	0,00000	 Tonga fandatsan'ny mpifanakaiky aminay izahay, sady fihomehy amam-paneson'ny manodidina anay.	
19O	79	5	0,00000	 Mandra-pahoviana, ry Iaveh, no hisafoaka hanontolo fo hianao, sy hirehetan'ny hatezeranao hoatra ny afo?	
19O	79	6	0,00000	 Amparo amin'ny firenena tsy mahalala anao ny hatezeranao, sy amin'ny fanjakana tsy miantso ny anaranao.	
19O	79	7	0,00000	 Fa ireny no efa nandany an'i Jakoba, sy nandrava ny fonenany.	
19O	79	8	0,00000	 Aza dia tsarovana aminay ny heloky ny razanay, ary aoka ho avy faingana hitsena anay ny fiantranao, fa mihoa-pampana ny fahorianay. 	
19O	79	9	0,00000	 Vonjeo izahay, ry Andriamanitry ny famonjena anay, noho ny voninahitry ny anaranao, afaho izahay, ary avelao ny helokay, noho ny anaranao. 	
19O	79	10	0,00000	 Nahoana ny firenena no dia hilaza hoe: Aiza izay Andriamanitr'izy ireo? aoka ho fantatra eo amin'ny firenena sy ho hitanay maso, ny valim-bonoana hamalianao ny fandatsahana ny ran'ny mpanomponao. 	
19O	79	11	0,00000	 Aoka hiakatra hatrany aminao ny fitarainan'ny voababo, vonjeo araka ny herin-tsandrinao ireo efa mila ho faty. 	
19O	79	12	0,00000	 Azerao impito eo an-tratran'ireo mifanila toerana aminay, ny fanaratsiana nafitsony anao, Tompo ô! 	
19O	79	13	0,00000	 Ary izahay, vahoakanao, sy ondry amin'ny tanim-bilonao kosa, dia hanome voninahitra anao mandrakizay; hitory ny fiderana anao amin'ny taona mifandimby.	
19O	80	1	0,00000	[VAVAKA HO AN'NY VOABABO - HAMINDRA FO AMIN'NY VOABABONY TRATRY NY FANDROBANA ANIE ANDRIAMANITRA] Ho an'ny mpampianatra hira. Amin'ny Lisin'ny vavolombelona. Salamon'i Asafa.	
19O	80	2	0,00000	 Ry mpiandry an'Israely ô, mihainoa! hianao izay mitondra an'i Josefa toy ny andian'ondry, hianao izay mipetraka eo amin'ny Kerobima, misehoa amin'ny voninahitrao. 	
19O	80	3	0,00000	 Eo anoloan'i Efraima, Benjamina, Manase, fohazy ny herinao, ka avia hamonjy anay. 	
19O	80	4	0,00000	 Ry Andriamanitra ô, ampodio izahay amin'ny toetra taloha; ampamirapirato ny tavanao, dia ho voavonjy izahay. 	
19O	80	5	0,00000	 Ry Iaveh Andriamanitry ny tafika, mandra-pahoviana no mbola ho tezitra amin'ny fivavahan'ny vahoakanao hianao? 	
19O	80	6	0,00000	 Efa novelominao tamin'ny mofon-dranomaso izy, ary efa nampisotroinao ranomaso havozona.	
19O	80	7	0,00000	 Efa nataonao ho fifandiran'ireo mifanila toerana aminay izahay; ka efa ihomehezan'ny fahavalonay izahay.	
19O	80	8	0,00000	 Ry Andriamanitry ny tafika o, ampodio amin'ny toetra taloha izahay, ampamirapirato ny tavanao, dia ho voavonjy izahay. 	
19O	80	9	0,00000	 Misy voaloboka nongotanao tany Ejipta; nandroaka ny firenena hianao, hambolenao azy. 	
19O	80	10	0,00000	 Nataonao malalaka ny fitoerana eo anoloany, dia namaka lalina sy nameno ny tany izy. 	
19O	80	11	0,00000	 Ka nanarona ny tendrombohitra ny alokalony, nanarona ny sederan'Andriamanitra ny sampany;	
19O	80	12	0,00000	 nisandrahaka hatrany amin'ny Ranomasina ny rantsany, ary hatrany amin'ny Ony ny sakeliny. 	
19O	80	13	0,00000	 Nahoana no dia noravanao ny fefiny, ka izay mandalo rehetra, manimba azy avokoa? 	
19O	80	14	0,00000	 Ny lambo avy any an'ala mandrapaka azy; ary ny biby any an-tsaha manao azy ho fihinany. 	
19O	80	15	0,00000	 Ry Andriamanitry ny tafika, miverena, mitsinjova eny an-danitra, ary jereo, ka diniho ity voaloboka! 	
19O	80	16	0,00000	 Arovy izay nambolen'ny tànanao ankavanana, sy ny zanaka izay nofidinao ho anao!... 	
19O	80	17	0,00000	 Main'ny afo izy, sady voakapa; levona avokoa izay handrinin'ny tavanao. 	
19O	80	18	0,00000	 Aoka ny tànanao ho amin'ny olon'ny tànanao ankavanana, amin'ny zanaky ny olona nofidinao ho anao. 	
19O	80	19	0,00000	 Dia tsy hanohitra anao intsony izahay; velomy indray izahay, dia hiantso ny anaranao. 	
19O	80	20	0,00000	 Ry Iaveh, Andriamanitry ny tafika, ampodio amin'ny toetranay taloha izahay, ampamirapirato aminay ny tavanao, dia ho voavonjy izahay.	
19O	81	1	0,00000	[FIHIRANA HATAO AMIN'NY FETIN'NY TABERNAKLA] Ho an'ny mpampianatra hira. Amin'ny Gitiana. Nataon'i Asafa. 	
19O	81	2	0,00000	 Ataovy hira fifaliana ho fankalazana an'Andriamanitra herintsika. Manaova hobim-pifaliana ho fankalazana an'Andriamanitr'i Jakoba!	
19O	81	3	0,00000	 Miventesa hira arahim-peon'ny ampongatapaka, sy harpa mireondreona mbamin'ny valiha. 	
19O	81	4	0,00000	 Tsofy ny anjomara amin'ny tsinam-bolana, amin'ny andro fenomanana, amin'ny andro fetintsika. 	
19O	81	5	0,00000	 Fa didy ho an'Israely izany; fitsipika avy amin'Andriamanitr'i Jakoba. 	
19O	81	6	0,00000	 Nataony lalàna ho an'i Josefa fony izy nandeha namely ny tany Ejipta. Mandre feo tsy fantatra aho: 	
19O	81	7	0,00000	 Nanala entana ny sorony aho, dia nitsahatra tsy nitondra sobika, ny tànany.	
19O	81	8	0,00000	 Niantso tao anatin'ny fahoriana hianao dia novonjeko, namaly anao tao anatin'ny rahona mitondra ranonoram-baratra aho, nizaha toetra anao, tao amin'ny ranon'i Meribà aho. - Selà. 	
19O	81	9	0,00000	 Mihainoa, ry vahoakako, fa misy fananarana hataoko anao; enga ka hihaino ahy hianao, ry Israely.	
19O	81	10	0,00000	 Aza misy andriamani-kafa eo aminao, aza mivavaka amin'ny andriamanitry ny vahoaka hafa. 	
19O	81	11	0,00000	 Izaho, Iaveh, Andriamanitrao, no nitondra anao niakatra avy any an-tany Ejipta. Sokafy ny vavanao dia hofenoiko. 	
19O	81	12	0,00000	 Kanjo tsy nihaino ny feoko ny vahoakako, tsy nankatò ahy Israely. 	
19O	81	13	0,00000	 Ka navelako izy hanaraka ny ditran'ny fony dia nanaraka izay saim-pantany izy. 	
19O	81	14	0,00000	 Eh! raha mba mihaino ny feoko ny vahoakako, raha mba mandeha amin'ny làlako Israely!... 	
19O	81	15	0,00000	 Dia hokorokoroiko vetivety foana ny fahavalony, hafotitro hamely ny mpampahory azy ny tanako. 	
19O	81	16	0,00000	 Hidera azy ry zareo mankahala an'ny Tompo, ary ho azo antoka mandrakizay, ny faharetan'Israely.	
19O	81	17	0,00000	 Vary tsara indrindra no hamelomako azy, ary tantely avy amin'ny vatolampy no hamokisako azy.	
19O	82	1	0,00000	[NY MPITSARA TSY MARINA - NY SAZIN'IZY IREO] Fihirana nataon'i Asafa. Eo amin'ny fiangonan'ny Tsitoha. Andriamanitra; namoaka ny teniny eo afovoan'ireo andriamanitra izy: 	
19O	82	2	0,00000	 Mandra-pahoviana no hanaovanareo fitsarana tsy marina? - Selà . 	
19O	82	3	0,00000	 Omeo ny rariny ny mahantra sy ny kamboty, omeo ny hitsiny ny ory sy ny malahelo.	
19O	82	4	0,00000	 Vonjeo ny fadiranovana sy ny tsy manana, afaho amin'ny tànan'ny ratsy fanahy izy. 	
19O	82	5	0,00000	 Tsy manam-pahaizana na hazavan-tsaina ireny, fa mandeha amin'ny maizina; mihorohoro ny fanambanin'ny tany rehetra. 	
19O	82	6	0,00000	 Hoy aho: andriamanitra hianareo, zanaky ny Avo indrindra avokoa hianareo.	
19O	82	7	0,00000	 Kanefa ho faty tahaka ny olona ihany hianareo; ho lavo tahaka izay andriandahy na iza na iza. 	
19O	82	8	0,00000	 Mitsangàna, ry Andriamanitra ô, tsarao ny tany, fa anao ny firenena rehetra.	
19O	83	1	0,00000	[FANGATAHANA AN'IAVEH, HANAO IREO FAHAGAGANA NATAONY FAHINY INDRAY, HAMONJENY AN'I JODÀ ASIAN'NY FIRENENA MARO] Fihirana. Salamon'i Asafa. 	
19O	83	2	0,00000	 Ry Andriamanitra 6ocirc;, aza dia mijanom-potsiny; aza mangina na mitsahatra, ry Andriamanitra! 	
19O	83	3	0,00000	 Fa indreo mikofokofoka amim-pitabatabana ny fahavalonao, misolanandrana ery izay mankahala anao.	
19O	83	4	0,00000	 Mamoron-tsaina hamandrihana ny vahoakanao izy, miara-mioko hamely ny olona arovanao.	
19O	83	5	0,00000	 Andao, hoy izy, hofongorantsika eo amin'ny firenena izy ireo, ka aoka tsy hotononina intsony ny anarana hoe Israely. 	
19O	83	6	0,00000	 Miray fo avokoa izy rehetra mioko, manao fanekena hanohitra anao izy, 	
19O	83	7	0,00000	 dia ny lain'i Edoma sy ny Ismaelita, Moaba sy ny Agareniana, 	
19O	83	8	0,00000	 Gebala, Amona ary Amaleka, ny Filistina mbamin'ny mponina any Tira; 	
19O	83	9	0,00000	 Asora koa mikambana amin'izy ireo, ka manampy ny taranak'i Lota. - Selà.	
19O	83	10	0,00000	 Ataovy tahaka an'i Madiana ireo, tahaka an'i Sisara, mbamin'i Jabina teo amin'ny ranon'i Sisona. 	
19O	83	11	0,00000	 Ripaka tao Andora izy, ka tonga zeziky ny tany. 	
19O	83	12	0,00000	 Ataovy tahaka an'i Oreba sy Zeba ny lehiben'izy ireo, ary tahaka an'i Zebea sy Salmana ny andriandahy rehetra aminy. 	
19O	83	13	0,00000	 Fa hoy izy: Aoka halaintsika ho antsika, ireo fonenan'Andriamanitra!	
19O	83	14	0,00000	 Ry Andriamanitro ô, ataovy tahaka ny tadio ireo, tahaka ny mololo entin'ny rivotra!	
19O	83	15	0,00000	 Tahaka ny afo mandevona ny ala, tahaka ny lelafo mampirehitra ny tendrombohitra; 	
19O	83	16	0,00000	 tahaka izany no anenjeho azy amin'ny tadionao; ampitahory azy amin'ny tafio-drivotrao.	
19O	83	17	0,00000	 Safory henatra ny tavany, mba hitadiavany ny anaranao, ry Iaveh!	
19O	83	18	0,00000	 Aoka izy ho menatra sy ho raiki-tahotra mandrakizay, sy hangaihay ary ho azon'ny fandringanana. 	
19O	83	19	0,00000	 Aoka ho fantany fa hianao - dia Iaveh no anaranao, - hianao ihany no ilay Avo indrindra ambonin'ny tany rehetra!	
19O	84	1	0,00000	[HIRAN'NY MPIVAHINY: MAHATE-HO TIA LOATRA NY TABERNAKLAO, RY ANDRIAMANITRA! ] Ho an'ny mpampianatra hira. Amin'ny Gitiena. Salamon'ny zanak'i Kore.	
19O	84	2	0,00000	 Mahate-hotia loatra ny fonenanao, Ry Iavehn'ny tafika! 	
19O	84	3	0,00000	 Trotraka ny fanahiko misento, manina ny kianjan'ny Tompo; mientana ho amin'Andriamanitra velona, ny foko sy ny nofoko. 	
19O	84	4	0,00000	 Ny fody aza mahita fonenana, ny sindintsidina koa mahita akany hametrahany ny zanany; ny otelinao, ry Iavehn'ny tafika, ry mpanjakako sy Andriamanitro!	
19O	84	5	0,00000	 Sambatra izay monina ao an-tranonao! Mbola mahazo midera anao izy ireo! - Selà.	
19O	84	6	0,00000	 Sambatra izay olona manana ny heriny ao aminao; tsy mihevitra afa-tsy ny fiakarana masina izy. 	
19O	84	7	0,00000	 Raha mamaky ny lohasahan-dranomaso izy, ovany ho fitoerana feno loharano izany, ary ny ranonoram-pararano mandrotsaka fanambinana aminy. 	
19O	84	8	0,00000	 Mitombo hery eny am-pandehanana izy, ary miseho eo anatrehan'Andriamanitra any Siona; 	
19O	84	9	0,00000	 Iaveh, Andriamanitry ny tafika ô, hoy izy, henoy ny fivavahako, mandrenesa, ry Andriamanitr'i Jakoba! - Selà. 	
19O	84	10	0,00000	 Hianao izay ampinganay, ry Andriamanitra, mba jereo, ka tsinjovy ny tavan'ilay Voahosotrao! 	
19O	84	11	0,00000	 Fa aleo andro iray ao an-kianjanao, toy izay arivo; aleoko mitoetra eo an-tokonam-baravaran'ny tranon'ny Andriamanitro, toy izay monina ao an-dain'ny ratsy fanahy. 	
19O	84	12	0,00000	 Fa masoandro aman'ampinga, Iaveh Andriamanitra; manome fahasoavana amam-boninahitra Iaveh, tsy misy zava-tsoa tsy omeny an'izay mandeha amin'ny tsy fananan-tsiny. 	
19O	84	13	0,00000	 Ry Iavehn'ny tafika, sambatra izay olona mitoky aminao!	
19O	85	1	0,00000	[NY NATAON'IAVEH TAMIN'ISRAELY TALOHA - NY MBOLA HO TOETR'ISRAELY AMIN'NY HO AVY] Ho an'ny mpampianatra hira. Salamon'ny zanak'i Kore.	
19O	85	2	0,00000	 Ry Iaveh ô, efa nanambina ny taninao hianao, nampody ireo voababo teo amin'i Jakoba;	
19O	85	3	0,00000	 namela ny heloky ny vahoakanao, nanarona ny fahotany rehetra; - Selà. 	
19O	85	4	0,00000	 najanonao ny hatezeranao rehetra, nalanao ny hatezeranao mirehitra.	
19O	85	5	0,00000	 Ampodio indray amin'ny toetranay taloha izahay, ry Andriamanitry ny famonjena anay ô; atsaharo ny hatezeranao aminay. 	
19O	85	6	0,00000	 Dia ho tezitra mandrakizay aminay va hianao? dia hampaharetanao mandrakizay va ny haviniranao? 	
19O	85	7	0,00000	 Tsy hovelominao indray va izahay, mba hifalian'ny vahoakanao aminao? 	
19O	85	8	0,00000	 Ry Iaveh, asehoy anay ny hatsaram-ponao, ary omeo anay ny famonjenao.	
19O	85	9	0,00000	 Te-hihaino izay holazain'ny Tompo Andriamanitra aho, - fa manana teny fiadanana ho an'ny vahoakany sy ny mpino azy izy, raha tahiny tsy miverina amin'ny fahadalany indray izy ireo. – 	
19O	85	10	0,00000	 Eny, akaiky an'izay matahotra azy ny famonjeny, ary hitoetra amin'ny tanintsika indray ny voninahitra.	
19O	85	11	0,00000	 Efa hihaona ny hatsaram-po sy ny fahamarinana, hifandray tànana ny rariny sy ny fihavanana. 	
19O	85	12	0,00000	 Hitsimoka amin'ny tany, ny fahamarinana, ary hitsinjo ny rariny any ambonin'ny lanitra.	
19O	85	13	0,00000	 Tenan'ny Tompo no hanome ny soa rehetra ka hahavokatra ny vokany ny tanintsika. 	
19O	85	14	0,00000	 Handeha eo alohany ny rariny, sy hanoritra làlana hodiaviny.	
19O	86	1	0,00000	[RY ANDRIAMANITRA AVO INDRINDRA Ô, AVIA HAMONJY NY MPANOMPONAO - HIANAO ANIE NO HITARI-DÀLANA AZY, SY HANAFAKA AZY AMIN'NY FAHAVALONY] Vavak'i Davida. Mandrenesa, ry Iaveh, ekeo vavaka aho, fa ory sy mahantra aho. 	
19O	86	2	0,00000	 Arovy ny fanahiko, fa tia vavaka aho, vonjeo ny mpanomponao, ry Andriamanitra ô; fa hianao no ametrahany ny fitokiany! 	
19O	86	3	0,00000	 Mamindra fo amiko, Tompo ô, fa mitaraina aminao, manontolo andro, aho!	
19O	86	4	0,00000	 Ampifalio ny fanahin'ny mpanomponao, fa any aminao, Tompo, no anondrotako ny fanahiko.	
19O	86	5	0,00000	 Satria tsara fo sy miantra hianao, Tompo, ary feno indrafo ho an'izay rehetra miantso anao. 	
19O	86	6	0,00000	 Ry Iaveh, atongilano ny sofinao amin'ny fivavahako, henoy tsara ny feon'ny fitarainako.	
19O	86	7	0,00000	 Miantso anao amin'ny andron'ny fahoriako, aho, ka hamaly vavaka ahy, hianao. 	
19O	86	8	0,00000	 Tsy misy toa anao eo amin'ireo andriamanitra, tsy misy mahatahaka ny asanao, ry Tompo. 	
19O	86	9	0,00000	 Ho avy ny firenena rehetra nataonao, hiankohoka eo anatrehanao, Tompo, ka hanome voninahitra ny anaranao. 	
19O	86	10	0,00000	 Fa lehibe sy mahavita fahagagana hianao, hianao irery no Andriamanitra. 	
19O	86	11	0,00000	 Ampianaro ny làlanao aho, ry Iaveh; fa te-handeha amin'ny fahitsiana! Araiketo amin'ny fahatahorana anao ny foko. 	
19O	86	12	0,00000	 Hidera anao amin'ny foko rehetra aho, ry Tompo Andriamanitro ô, ary hanome voninahitra ny anaranao mandrakizay. 	
19O	86	13	0,00000	 Fa lehibe ny hatsaram-ponao amiko, notsoahanao tany amin'ny seoly ny fanahiko. 	
19O	86	14	0,00000	 Andriamanitra ô, mitsangan-kamely ahy ny mpiavonavona, mitady ny aiko ny antokon'olona mpanao an-keriny, ka tsy asiany raharaha akory hianao. 	
19O	86	15	0,00000	 Fa hianao kosa, Tompo ô, dia Andriamanitra mamindra fo sy miantra, mahari-po sy be indrafo amam-pahamarinana. 	
19O	86	16	0,00000	 Mitodiha aty amiko, ka amindrao fo aho; omeo ny herinao ny mpanomponao; ary vonjeo ny zanaky ny ankizivavinao. 	
19O	86	17	0,00000	 Aharihario ny indrafonao amiko, ka hahita izany ny fahavaloko, dia ho menatra! Fa hianao, ry Iaveh, no mamonjy sy mampionona ahy.	
19O	87	1	0,00000	[SIONA FOIBEN-TOERAN'NY VAHOAKA AMIN'NY HO AVY] Salamon'ny zanak'i Kore. Fihirana. Nanorina azy teo an-tendrombohitra masina izy.	
19O	87	2	0,00000	 Ny vavahadin'i Siona dia tian'ny Tompo, mihoatra noho ny fonenan'i Jakoba rehetra.	
19O	87	3	0,00000	 Zava-malaza maro no voatantara momba anao ry tanànan'Andriamanitra. - Selà.	
19O	87	4	0,00000	 Amin'ireo mahalala ahy hotononiko Rahaba sy Babilona; indreo koa ny Filistina sy Tira mbamin'i Etiopia: tao ireo no teraka.	
19O	87	5	0,00000	 Ary izao no hilazan'ny olona an'i Siona: Samy teraka tao aminy itý sy irý: dia izy, ny Avo Indrindra, no nanorina azy.	
19O	87	6	0,00000	 Izao no hosoratan'ny Tompo amin'ny fanisam-bahoaka: Teraka tao ity. -Selà.	
19O	87	7	0,00000	 Ny mpihira sy mpitendry zava-maneno, hanao hoe: Ao aminao ny loharanoko rehetra.	
19O	88	1	0,00000	[VAVAKY NY TRA-PAHORIANA, NILAOZAN'NY SAKAIZANY] Fihirana. Salamon'ny zanak'i Kore. Ho an'ny mpampianatra hira. Hiraina amin'ny feo mitaraina. Fihiranan'i Hemàna, Ezrahita,	
19O	88	2	0,00000	 Ry Iaveh, Andriamanitry ny famonjena ahy ô raha mitaraina eo anatrehanao amin'ny alina aho, 	
19O	88	3	0,00000	 aoka ho tonga eo anatrehanao ny fivavahako, henoy ny fitarainako! 	
19O	88	4	0,00000	 Fa vontom-pahoriana ny fanahiko, ary mipaka amin'ny Seoly ny aiko.	
19O	88	5	0,00000	 Natao anisan'izay midina any an-davaka aho, tahaka ny olona efa lany hery. 	
19O	88	6	0,00000	 Tahaka ny nafoy eny amin'ny maty aho, tahaka ny faty miampatra ao am-pasana, izay efa tsy tsaroana intsony, sy efa voaesotra eo an-tànanao! 	
19O	88	7	0,00000	 Natsipinao ho ao amin'ny vody lavaka aho, anatin'ny aizina sy ny hantsana. 	
19O	88	8	0,00000	 Manindry ahy ny hatezeranao, azeranao amiko ny alon-dranonao rehetra. - Selà. 	
19O	88	9	0,00000	 Nampanalavirinao ahy ny sakaizako; nataonao zavatra fankahalan'izy ireo aho. Voahiboka tsy afa-mivoaka aho. 	
19O	88	10	0,00000	 Mihalevona azon'ny fijaliana ny masoko. Miantso anao tontolo andro aho, ry Tompo o, manandra-tanana aminao aho. 	
19O	88	11	0,00000	 Ny maty va no hanaovanao fahagagana; sa ny ambiroa no hitsangan-kidera anao? - Selà. 	
19O	88	12	0,00000	 Hotorina any am-pasana va ny hatsaram-ponao, ary any amin'ny hantsana, ny fahamarinanao? 	
19O	88	13	0,00000	 Ho fantatra any amin'ny tanin'ny aizina va ny fahagaganao, ary any amin'ny tany fanadinoana, ny fahamarinanao? 	
19O	88	14	0,00000	 Indro aho mitaraina aminao, ry Iaveh ô. Vao maraina dia efa miroso ho eo anatrehanao ny fivavahako. 	
19O	88	15	0,00000	 Ry Iaveh ô, nahoana no manary ny fanahiko hianao, sy manafina ny tavanao amiko? 	
19O	88	16	0,00000	 Ory sy efa ho faty hatramin'ny fahatanorako aho, tsy fantatro izay hataoko, itambesaran'ny fampitahoranao.	
19O	88	17	0,00000	 Ny hatezeranao manafotra ahy, ny fampitahoranao mandreraka ahy. 	
19O	88	18	0,00000	 Tahaka ny rano tondraka, dia manodidina ahy tontolo andro izany, miara-mitangorona amiko avokoa izany. 	
19O	88	19	0,00000	 Nampanalavirinao ahy ny havana aman-tsakaizako; ny aizina ao am-pasana no namako.	
19O	89	1	0,00000	[AOKA HOVONJEN'IAVEH NY VAHOAKANY ARAKA NY FAMPANANTENANY] Fihirana nataon'i Etàna, Ezrahita.	
19O	89	2	0,00000	 Te-hihira mandrakizay ny hatsaram-pon'ny Tompo aho: hanambara ny fahamarinanao amin'ny taranaka rehetra, ny vavako.	
19O	89	3	0,00000	 Fa hoy aho: Ny hatsaram-po no tranobe soa mandrakizay; naorinao any an-danitra ny fahamarinanao. 	
19O	89	4	0,00000	 Efa nanao fanekena tamin'ilay nofidiko aho; fianianana efa nataoko tamin'i Davida mpanompoko,	
19O	89	5	0,00000	 fa ta-hampiorina mafy mandrakizay ny taranakao aho, sy hanamafy ny seza fiandriananao, hatramin'ny taranaka rehetra. - Selà.	
19O	89	6	0,00000	 Ry Iaveh, ny lanitra mankalaza ny fahagagana ataonao, mbamin'ny fahamarinanao eo amin'ny fiangonan'ny olona masina.	
19O	89	7	0,00000	 Fa iza any an-danitra no hitaha amin'ny Tompo? Iza amin'ireo zanak'Andriamanitra no manahaka an'ny Tompo? 	
19O	89	8	0,00000	 Mahatahotra Andriamanitra eo amin'ny fiangonam-ben'ny olo-masina, mahatahotra ho an'ireo rehetra manotrona azy izy. 	
19O	89	9	0,00000	 Ry Iaveh, Andriamanitry ny tafika, iza no tahaka anao? Mahery hianao, Iaveh, ary manodidina anao ny fahamarinanao. 	
19O	89	10	0,00000	 Hianao no mamolaka ny fianjonanjon'ny ranomasina; hianao no mampitony azy raha misamboaravoara ny onjany.	
19O	89	11	0,00000	 Hianao no nanorotoro an-dRahaba toy ny faty; sy nampiely ny fahavalonao, tamin'ny herin-tsandrinao.	
19O	89	12	0,00000	 Anao ny lanitra, anao koa ny tany; ny tany sy izay rehetra ao aminy, hianao no nanorina azy. 	
19O	89	13	0,00000	 Ny atsimo sy avaratra, hianao no nahary azy. Tabora sy Hermona indray mientana amin'ny anaranao. 	
19O	89	14	0,00000	 Ary fitaovana hiady ny sandrinao, dia ny heriny, mahery ny tànanao, avo ny tànanao ankavanana.	
19O	89	15	0,00000	 Ny rariny sy ny hitsiny no iorenan'ny seza fiandriananao, ny famindram-po sy fahamarinana no eo anatrehan'ny tavanao. 	
19O	89	16	0,00000	 Sambatra ny vahoaka mahalala ny hobin-kafaliana, sy mandeha amin'ny fahazavan'ny tavanao, ry Iaveh! 	
19O	89	17	0,00000	 Mifaly mandrakariva amin'ny anaranao izy; ary misandratra amin'ny fahamarinanao. 	
19O	89	18	0,00000	 Fa hianao no voninahiny amam-pahefany, ary ny fanambinanao manondrotra ny herinay.	
19O	89	19	0,00000	 Satria avy amin'ny Tompo ny ampinganay; ary avy amin'ilay Masin'Israely ny mpanjakanay. 	
19O	89	20	0,00000	 Fahiny hianao niteny tamin'ny malalanao, tamin'ny fahitana nanao hoe: Izaho namonjy fanampiana ny mahery anankiray; nanandratra zatovolahy anankiray avy eo afovoan'ny vahoaka;	
19O	89	21	0,00000	 nahita an'i Davida mpanompoko; nanosotra azy tamin'ny diloilo masina. 	
19O	89	22	0,00000	 Homba azy lalandava ny tanako; ary hankahery azy ny sandriko. 	
19O	89	23	0,00000	 Tsy hotampohin'ny fahavalo izy; ary tsy haharesy azy ny zanaky ny tsy fahamarinana.	
19O	89	24	0,00000	 Izaho hanorotoro ny mpanohitra azy eo anatrehany; sy hamely an'izay mankahala azy.	
19O	89	25	0,00000	 Homba azy ny fahamarinako aman-katsaram-poko; ary ny anarako no hitomboan'ny heriny.	
19O	89	26	0,00000	 Hahatrako amin'ny ranomasina ny tanany; ary amin'ny ony ny tanany ankavanana. 	
19O	89	27	0,00000	 Izy hiantso ahy hoe: Hianao no raiko, sy Andriamanitro ary vatolampy famonjena ahy.	
19O	89	28	0,00000	 Ary izaho kosa hanao azy ho lahimatoa, ambony indrindra amin'ny mpanjakan'ny tany. 	
19O	89	29	0,00000	 Hitahiry ny hatsaram-poko aminy mandrakizay aho; ary ny fanekeko aminy tsy hivadihana. 	
19O	89	30	0,00000	 Hampitoeriko haharitra mandrakizay ny taranany; ary ny seza fiandrianany haharitra toy ny andron'ny lanitra.	
19O	89	31	0,00000	 Raha mahafoy ny lalàko ny taranany, ka tsy mandeha araka ny fitsipiko; 	
19O	89	32	0,00000	 raha mandika ny teniko izy, ka tsy mitandrina ny didiko,	
19O	89	33	0,00000	 dia hosaziko amin'ny tsora-kazo ny fahadisoany, ary amin'ny kapoka ny helony;	
19O	89	34	0,00000	 fa tsy hesoriko aminy ny hatsaram-poko ary tsy hampandainga ny toky nomeko azy aho. 	
19O	89	35	0,00000	 Tsy handika ny fanekeko aho, ary tsy hanova ny teny navoaky ny vavako. 	
19O	89	36	0,00000	 Efa nianianako indray mandeha tamin'ny fahamasinako, ka tsy handainga amin'i Davida aho.	
19O	89	37	0,00000	 Haharitra mandrakizay ny taranany, ho tahaka ny masoandro eo anoloako ny seza fiandrianany;	
19O	89	38	0,00000	 tahaka ny volana izy dia tafaorina ho mandrakizay, ary mahatoky ny vavolombelona eny amin'ny lanitra. - Selà.	
19O	89	39	0,00000	 Kanjo narianao sy tsy nasianao raharaha, ary notezeranao ilay Voahosotrao! 	
19O	89	40	0,00000	 Nahatofoka anao ny fanekena tamin'ny mpanomponao, natsipinao amin'ny tany ny satro-boninahiny efa voatevateva.	
19O	89	41	0,00000	 Nazeranao ny mandany rehetra, noravanao ny trano mimandany.	
19O	89	42	0,00000	 Izay mandalo mamabo azy avokoa, tonga fandatsan'ny mpiray monina aminy izy. 	
19O	89	43	0,00000	 Fa nasandratrao kosa ny tànana ankavanan'ny mpampahory azy, nampifalianao ny fahavalony rehetra. 	
19O	89	44	0,00000	 Nalefitrao hihodina ny lela-sabany, ary tsy nanohana azy tamin'ny ady hianao.	
19O	89	45	0,00000	 Nendahanao ny voninahiny, ary nazeranao amin'ny tany ny seza fiandrianany.	
19O	89	46	0,00000	 Nohafohezinao ny andron'ny fahatanorany, ary nosaforanao henatra izy. - Selà.	
19O	89	47	0,00000	 Mandra-pahoviana, ry Iaveh, no hierenao lalandava? sy hirehitra hoatry ny afo ny hatezeranao? 	
19O	89	48	0,00000	 Tsarovy ny hafohezan'ny andro iainako, sy ny zavatra tsinontsinona naharinao ny zanak'olombelona!	
19O	89	49	0,00000	 Iza moa no velona tsy hahita fahafatesana, ary zovy no hahafaka ny fanahiny amin'ny herin'ny Seoly? - Selà.	
19O	89	50	0,00000	 Aiza ny hatsaram-ponao fahiny, Tompo ô, izay nianiananao tamin'i Davida, tamin'ny fahamarinanao?	
19O	89	51	0,00000	 Tsarovy, Tompo, ity latsa manjo ny mpanomponao, fa mitondra ato amin'ny tratrako ny faniratsiran'ny firenena aho;	
19O	89	52	0,00000	 dia ny faniratsiran'ny fahavalonao, ry Iaveh, faniratsirana nanoherany ny dia androsoan'ny Voahosotrao.	
19O	89	53	0,00000	 Isaorana mandrakizay anie Iaveh! Amena! Amena!	
19O	90	1	0,00000	[NY OLONA METY MATY SY ORY EO ANATREHAN'ANDRIAMANITRA MANDRAKIZAY] Vavak'i Moizy, olon'Andriamanitra. Tompo ô, hianao no aronay amin'ny taona rehetra mifandimby.	
19O	90	2	0,00000	 Talohan'ny namoronanao ny tendrombohitra, sy niterahanao ny tany sy izao rehetra izao: dia efa nisy mandrakizay ka ho mandrakizay hianao, ry Andriamanitra!	
19O	90	3	0,00000	 Mampanjary ny olombelona ho vovoka hianao, ka manao hoe: Miverena, ry zanak'olombelona!	
19O	90	4	0,00000	 Fa eo imasonao, ny arivo taona, dia tahaka ny andro omaly, raha mandalo izy, ary tahaka ny fiambenana iray amin'ny alina.	
19O	90	5	0,00000	 Manindao azy toy ny nofy hianao; ny maraina, mitsimoka indray izy, toy ny ahitra;	
19O	90	6	0,00000	 mamony sy maniry izy ny maraina; fa malazo sy maina ny hariva.	
19O	90	7	0,00000	 Toy izany no andevonan'ny fahatezeranao anay, sy ampitahoran'ny fahaviniranao anay.	
19O	90	8	0,00000	 Apetrakao eo anoloanao ny helokay; ary eo amin'ny fahazavan'ny tavanao, ny fahadisoanay takona.	
19O	90	9	0,00000	 Azon'ny hatezeranao, dia foana avokoa ny andronay rehetra, hitanay mihelina toy ny feo malemy, ny taonanay.	
19O	90	10	0,00000	 Mahatratra ny fitopolo taona no andronay, valopolo taona no fara-fahabetsany; nefa hasasarana sy fahoriana foana ny voninahiny, fa mihelina faingana izy, dia lasa manidina izahay!	
19O	90	11	0,00000	 Zovy no mahafantatra ny herin'ny fahatezeranao, ary ny fahaviniranao, araka ny fahatahorana mendrika hatao anao?	
19O	90	12	0,00000	 Ampianaro hanisa tsara ny andronay izahay, mba hahazoanay fo hendry.	
19O	90	13	0,00000	 Miverena, ry Iaveh, mandra-pahoviana no?... Mamindrà fo amin'ny mpanomponao!	
19O	90	14	0,00000	 Vokiso ny hatsaram-ponao izahay, ny maraina, dia hifaly sy ravoravo, amin'ny andronay rehetra.	
19O	90	15	0,00000	 Ampifalio araka ny andro nampahorianao anay izahay, sy araka ny taona nahitanay loza.	
19O	90	16	0,00000	 Aoka hiharihary amin'ny mpanomponao ny asanao, mbamin'ny voninahitrao, ho an'ny taranany!	
19O	90	17	0,00000	 Ho aminay anie ny fanambinan'ny Tompo, Andriamanitray! Hamafiso aminay ny asan'ny tànanay; Eny, hamafiso ny asan'ny tànanay!	
19O	91	1	0,00000	[RAHA AMINTSIKA ANDRIAMANITRA, IZA NO HAHATOHITRA ANTSIKA?] Izay mialoka eo ambany fiarovan'ny Avo-Indrindra, miala sasatra eo amin'ny aloky ny Tsitoha.	
19O	91	2	0,00000	 Hoy aho amin'ny Tompo: Hianao no trano mimandako sy fialofako. Andriamanitro izay itokiako.	
19O	91	3	0,00000	 Fa izy no manafaka anao amin'ny fandriky ny mpihaza, sy ny pesta mandoza.	
19O	91	4	0,00000	 Hanarona anao amin'ny elany izy, ary hahita fialofana ao ambany volon'elany, hianao. Ampinga sy fiarovan-tratra ny fahamarinany.	
19O	91	5	0,00000	 Tsy misy hatahoranao, na ny fampitahorana amin'ny alina, na ny zana-tsipìka manidina amin'ny antoandro,	
19O	91	6	0,00000	 na ny pesta misoko anatin'ny aizina, na ny areti-mifindra, mandripaka amin'ny mitatao vovonana.	
19O	91	7	0,00000	 Na misy arivo lavo eo anilanao aza, sy iray alina eo ankavananao, hianao tsy mba ho tratra.	
19O	91	8	0,00000	 Hijery maso fotsiny hianao, ka hahita ny valy hanjo ny ratsy fanahy.	
19O	91	9	0,00000	 Fa hianao efa nilaza hoe: Fiarovana ahy hianao, ry Iaveh! Nanao ny Avo Indrindra ho fialofanao hianao.	
19O	91	10	0,00000	 Ny fahoriana tsy hihatra aminao, tsy hisy loza hanakaiky izay lainao akory.	
19O	91	11	0,00000	 Fa izy handidy ireo anjeliny, ny aminao, mba hiambina anao amin'izay alehanao rehetra:	
19O	91	12	0,00000	 ka hivimbina anao eny an-tànany ireo, fandrao tafintohina amin'ny vato ny tongotrao.	
19O	91	13	0,00000	 Hanitsakitsaka ny liona sy ny aspika hianao, hanosihosy ny liona tanora mbamin'ny dragona hianao.	
19O	91	14	0,00000	 Hanafaka azy aho, fa niraiki-po tamiko izy; hiaro azy aho, fa mahalala ny anarako izy.	
19O	91	15	0,00000	 Hiantso ahy izy, ary hamaly azy aho; homba azy amin'ny andron'ny fahoriana aho. Hanafaka sy hanome voninahitra azy aho.	
19O	91	16	0,00000	 Hovokisako andro lava izy, ary hanehoako ny famonjeko.	
19O	92	1	0,00000	[MAHAGAGA NY ASAN'ANDRIAMANITRA: MIARO NY MARINA IZY, ARY MANARY NY RATSY FANAHY] Salamo. Fihirana fanao amin'ny andro sabata.	
19O	92	2	0,00000	 Tsara ny midera an'ny Tompo, sy ny mankalaza ny anaranao, ry Avo Indrindra ô, 	
19O	92	3	0,00000	 ny mitory ny hatsaram-ponao, nony maraina, ary ny tsy fivadihanao, nony alina, 	
19O	92	4	0,00000	 amin'ny valiha tory folo, sy amin'ny lokanga, ary amin'ny fireondreon'ny harpa.	
19O	92	5	0,00000	 Mampifaly ahy amin'ny asanao hianao, ry Iaveh, ary mientana aho manoloana ny asan-tànanao. 	
19O	92	6	0,00000	 Akory ity halehiben'ny asanao, ry Iaveh, akory izany halalin'izay fisainanao! 	
19O	92	7	0,00000	 Ny olona kentrina tsy mahalala na inona na inona tamin'izany; ary ny adala tsy mahita mangirana amin'izany. 	
19O	92	8	0,00000	 Raha mirobona toy ny ahitra ny ratsy fanahy, ka mandroso avokoa izay manao ratsy, dia ny mba horinganina mandrakizay.	
19O	92	9	0,00000	 Fa hianao kosa, tafasandratra mandrakizay, ry Iaveh. 	
19O	92	10	0,00000	 Fa indreo ny fahavalonao, ry Iaveh, indreo levona ny fahavalonao, mihahaka avokoa izay manao ratsy. 	
19O	92	11	0,00000	 Ary ny tandroko asandratrao, toy ny an'ny ombimanga; tondrahana diloilo vaovao aho. 	
19O	92	12	0,00000	 Ny masoko faly mitazana ny fahavaloko; ary ny sofiko mandre ny ratsy fanahy mitsangan-kamely ahy.	
19O	92	13	0,00000	 Ny marina hitombo tahaka ny rofia; hisondrotra tahaka ny sedera any Libana izy. 	
19O	92	14	0,00000	 nambolena ao an-tranon'ny Tompo izy, dia hamony eo amin'ny kianjan'ny Andriamanitsika.	
19O	92	15	0,00000	 Mbola hamoa izy amin'ny fahanterany; sady ho be ranony sy maitso mavana,	
19O	92	16	0,00000	 mba hanambara fa marina Iaveh: izy no vatolampiko; ary tsy misy ao aminy ny tsy an-drariny.	
19O	93	1	0,00000	[NY FANJAKAN'IAVEH, TOMPO MPAHARY IZAO REHETRA IZAO] Mpanjaka Iaveh, mitafy fiandrianana izy, mitafy Iaveh, misikina hery izy: ka miorina mafy izao tontolo izao fa tsy mangozohozo.	
19O	93	2	0,00000	 Voatsangana hatry ny fiandohana fahagola, ny fiandriananao, misy hatramin'ny mandrakizay hianao. 	
19O	93	3	0,00000	 Ny ony, ry Iaveh, manandratra, ny ony manandratra ny feony, ny ony manandratra ny onjany mimamamama.	
19O	93	4	0,00000	 Mihoatra noho ny feon'ny ranobe, sy ny onjan-dranomasina mahery, dia be voninahitra Iaveh any amin'ny avo! 	
19O	93	5	0,00000	 Tsy miova ny teny vavolombelonao, ny fahamasinana no mendrika ny tranonao; mandritra ny faharetan'ny andro rehetra, ry Iaveh ô!	
19O	94	1	0,00000	[FITARAINANA NOHO NY FIHINANAM-BAHOAKA AMAN-TSY FAHAMARINAN'NY MPITONDRA SY MPITSARA] Ry Iaveh, Andriamanitry ny famaliana, ry Andriamanitry ny famaliana, misehoa!	
19O	94	2	0,00000	 Mitsangàna, ry mpitsara ny tany, valio, araka ny asany, ny mpiavonavona.	
19O	94	3	0,00000	 Mandra-pahoviana no handresen'ny ratsy fanahy? 	
19O	94	4	0,00000	 Mandefa teny avonavona tsy erany izy, mirehareha avokoa ireo mpanao ratsy. 	
19O	94	5	0,00000	 Iaveh ô, izy ireo dia manorotoro ny vahoakanao, mampahory ny lovanao,	
19O	94	6	0,00000	 mamono ny mpitondratena sy ny vahiny, mahafaty ny kamboty, 	
19O	94	7	0,00000	 ka manao hoe: Tsy mijery akory Iaveh, tsy asian'Andriamantr'i Jakoba raharaha akory izany! 	
19O	94	8	0,00000	 Mba fantaro kely, ry zana-bahoaka adala! Rahoviana no mba hanana fahalalana hianareo, ry adala?	
19O	94	9	0,00000	 Tsy handre va ilay namboly ny sofina? Tsy hahita va ilay namorona ny maso? 	
19O	94	10	0,00000	 Tsy hamay va ilay manasazy ny firenena? Tsy hahalala va, ilay manome saina ny olona?	
19O	94	11	0,00000	 Mahalala ny hevitry ny olombelona Iaveh, ary fantany fa zava-poana izany.	
19O	94	12	0,00000	 Sambatra ny olona ampianarinao, ry Iaveh, sady omenao fampianarana ny lalànao,	
19O	94	13	0,00000	 mba hanonenao azy amin'ny andron'ny fahoriana, mandra-pahavoahady ny lavaka ho an'ny ratsy fanahy. 	
19O	94	14	0,00000	 Fa tsy hanary ny vahoakany Iaveh, tsy hahafoy ny lovany izy;	
19O	94	15	0,00000	 fa tsy maintsy hifanaraka amin'ny rariny indray ny fitsarana, ary hihoby amin'izany avokoa ny olona mahitsy fo.	
19O	94	16	0,00000	 Iza no hitsangana ho ahy, hanohitra ny ratsy fanahy? Iza no hanohana ahy, hanohitra ireo manao ratsy? 	
19O	94	17	0,00000	 Raha tsy Iaveh no vonjiko, dia halaky mitoetra any amin'ny fonenan'ny fahanginginana ny fanahiko. 	
19O	94	18	0,00000	 Raha vao milaza aho hoe: Mangozohozo ny tongotro, dia tohanan'ny hatsaram-ponao, ry Iaveh! 	
19O	94	19	0,00000	 Raha akorontan'ny ahiahy marobe ny saiko: Ampifalian'ny fampiononanao kosa ny fanahiko. 	
19O	94	20	0,00000	 Manam-pikambanana aminao akory va, ny fitsarana mandoza, izay manao ratsy, manaraka ny fomba fitsarana tsy ara-dalana? 	
19O	94	21	0,00000	 Midodododo hamono aina ny marina izy ireo; ary manameloka ny ra tsy manan-tsiny.	
19O	94	22	0,00000	 Iaveh anefa no trano mimandako, ny Andriamanitro no vatolampy ialofako.	
19O	94	23	0,00000	 Hataony mifotitra amin'ireny ny helony; ary ny haratsiany ihany, no handringanany azy ireny: haringan'ny Tompo Andriamanitra izy!	
19O	95	1	0,00000	[FIANTSOANA HIDERA SY HANAIKY AN'ANDRIAMANITRA] Avia hihira amim-piravoravoana ho an'ny Tompo! Manaova hobim-pifaliana ho an'ny Vatolampy famonjena antsika! 	
19O	95	2	0,00000	 Andeha isika hitsena azy amin'ny fiderana; aoka hampireondreona hira fankalazana azy isika.	
19O	95	3	0,00000	 Fa Iaveh dia Andriamanitra lehibe, mpanjaka lehibe, ambonin'ireo andriamanitra rehetra.	
19O	95	4	0,00000	 Hazoniny eo an-tanany ny fanorenana ny tany, ary azy ny tampon'ny tendrombohitra. 	
19O	95	5	0,00000	 Azy ny ranomasina, fa izy no nanao azy; mbamin'ny tany koa, fa ny tànany no namorona azy. 	
19O	95	6	0,00000	 Avia, aoka hiankohoka sy hitsaoka isika; mandohaliha eo anatrehan'ny Tompo Mpahary antsika.	
19O	95	7	0,00000	 Fa izy no Andriamanitsika, ary isika dia vahoaka eo am-balany, andian'ondry entin'ny tànany. 	
19O	95	8	0,00000	 Aza manamafy ny fonareo, toy ny tany Meribà, tahaka ny tamin'ny andro tao Masà, tany an'efitra,	
19O	95	9	0,00000	 izay nakan'ny razanareo fanahy ahy, sy nizahany toetra ahy, na dia efa nahita ny asako aza izy ireo. 	
19O	95	10	0,00000	 Nandritra ny efapolo taona aho monainan'izany taranaka izany, ka nanao hoe: Vahoaka manana izay fo mania izy, ary nahalala ny làlako.	
19O	95	11	0,00000	 Ka dia nianiana tamin'ny fahatezerako aho, nanao hoe: Tsy hiditra amin'ny fitsaharako izy.	
19O	96	1	0,00000	[FIDERANA SY FANOMEZAM-BONINAHITRA MIARA-BE AN'IAVEH, IZAY HO AVY HITSARA NY TANY] Mihirà fihiram-baovao ho an'ny Tompo! Mihirà ho an'ny Tompo hianareo monina amin'ny tany rehetra.	
19O	96	2	0,00000	 Mihirà ho an'ny Tompo, misaora ny anarany. Lazao isan'andro ny famonjeny,	
19O	96	3	0,00000	 ambarao amin'ny firenena ny voninahiny, ary amin'ny firenena rehetra ny fahagagany.	
19O	96	4	0,00000	 Fa lehibe Iaveh sy mendrika ny fiderana rehetra, mahatahotra mihoatra noho izay andriamanitra rehetra izy,	
19O	96	5	0,00000	 fa tsinontsinona avokoa ny andriamanitry ny firenena. Fa Iaveh no nanao ny lanitra.	
19O	96	6	0,00000	 Manoloana azy ny famirapiratana amam-pahalehibiazana; ao amin'ny fitoerany masina ny hery amam-piandrianana. 	
19O	96	7	0,00000	 Manomeza an'ny Tompo, ry fokom-pirenena rehetra, manomeza voninahitra amam-pahefana an'ny Tompo.	
19O	96	8	0,00000	 Omeo an'ny Tompo ny voninahitra mendrika ny anarany. Mitondra ny fanatitra, ka mankanesa eo an-kianjany.	
19O	96	9	0,00000	 Miankohofa eo anatrehan'ny Tompo amin'ny fanamiana masina, mangovita eo anatrehany hianareo monina amin'ny tany rehetra!	
19O	96	10	0,00000	 Lazao eo amin'ny firenena hoe: Iaveh no mpanjaka; ka hitoetra sy tsy hietsiketsika izao tontolo izao; hitsara ny vahoaka araka ny rariny izy, 	
19O	96	11	0,00000	 Aoka hifaly ny lanitra, sy hiravoravo ny tany. Aoka hisebiseby ny ranomasina mbamin'izay rehetra ao aminy; 	
19O	96	12	0,00000	 aoka ho miramirana ny saha mbamin'izay rehetra ao aminy, aoka hihoby ny hazo rehetra any an'ala, 	
19O	96	13	0,00000	 eo anatrehan'ny Tompo fa avy izy. Avy hitsara ny tany izy; hitsara izao tontolo izao araka ny rariny izy, ary ny firenena, araka ny fahamarinany.	
19O	97	1	0,00000	[FANDRESEN'IAVEH NY SAMPY - FIAROVANY NY MPANOMPONY] Mpanjaka Iaveh: aoka hifaly ny tany; Aoka hiravoravo ny nosy maro!	
19O	97	2	0,00000	 Rahona aman'aloka no manodidina azy, rariny sy hitsiny no iorenan'ny seza fiandrianany.	
19O	97	3	0,00000	 Afo no mandroso eo alohany, sady mandevona ny fahavalony manodidina.	
19O	97	4	0,00000	 Mahazava izao tontolo izao ny tselany, mahita izany ny tany ka mipararetra.	
19O	97	5	0,00000	 Miempo hoatry ny savoka ny tendrombohitra eo anatrehan'ny Tompo, dia eo anatrehan'ny Tompon'ny tany rehetra.	
19O	97	6	0,00000	 Ny lanitra mitory ny fahamarinany, ary ny firenena rehetra mibanjina ny voninahiny.	
19O	97	7	0,00000	 Hangaihay izay rehetra mivavaka amin'ny sarin-javatra, izay mirehareha amin'ny sampiny. Hiankohoka eo anatrehany ny andriamanitra rehetra. 	
19O	97	8	0,00000	 Nandre Siona, ka nifaly; niravoravo ireo zanakavavin'i Jodà. 	
19O	97	9	0,00000	 satria hianao, ry Iaveh, no Avo Indrindra ambonin'ny tany rehetra; hianao dia tafasandratra indrindra ambonin'ny andriamanitra rehetra.	
19O	97	10	0,00000	 Mankahala ny ratsy, hianareo izay tia an'ny Tompo; miaro ny fanahin'ny mpino azy izy, dia manafaka azy amin'ny tanan'ny ratsy fanahy. 	
19O	97	11	0,00000	 Afafy ho an'ny marina ny fahazavana, ary ho an'ny mahitsy fo ny fifaliana. 	
19O	97	12	0,00000	 Mifalia amin'ny Tompo ry olo-marina, ary manomeza voninahitra ny anarany masina.	
19O	98	1	0,00000	[FANJAKAN'IAVEH AMIN'IZAO TONTOLO IZAO - FIANTSOANA HANOME VONINAHITRA AZY - FIHAVIANY HITSARA NY TANY] Salamo. Mihira fihiram-baovao ho an'ny Tompo, fa nanao fahagagana izy. Ny tanany ankavanana sy ny sandriny masina no nahazoany ny fandresena.	
19O	98	2	0,00000	 Nampiharihary ny famonjeny Iaveh; nanambara ny fahamarinany teo imason'ny firenena izy. 	
19O	98	3	0,00000	 Notsarovany ny hatsaram-pony amam-pahamarinany amin'ny taranak'Israely. Ny vazan-tany efatra, nahita ny famonjen'Andriamanitsika avokoa.	
19O	98	4	0,00000	 Manaova hobin-kafaliana mankamin'ny Tompo, hianareo monina amin'ny tany rehetra. Ataovy mipoaka amin'ny feon-java-maneno ny firavoravoanareo.	
19O	98	5	0,00000	 Mankalazà an'ny Tompo amin'ny harpa, amin'ny harpa sy amin'ny fihirana.	
19O	98	6	0,00000	 Manaova hobin-kafaliana eo anatrehan'ny Tompo Mpanjaka, amin'ny trompetra amam-peon'anjomara. 	
19O	98	7	0,00000	 Aoka hisebiseby ny ranomasina mbamin'izay rehetra ao aminy; Aoka ny tany mbamin'ny mponina eo aminy hampiseho ny fientanan-kafaliany. 	
19O	98	8	0,00000	 Aoka ho velon-tehaka ny ony; aoka hanao hobin-kafaliana ny tendrombohitra rehetra, 	
19O	98	9	0,00000	 eo anatrehan'ny Tompo, fa avy hitsara ny tany izy; hitsara ny tany araka ny rariny izy, sy ny vahoaka araka ny hitsiny.	
19O	99	1	0,00000	[NY FANJAKAN'IAVEH - MAMALY IZAY MIANTSO AZY IZY] Mpanjaka Iaveh; mangovitra ny firenena; mipetraka eo amin'ny Kerobima izy; mangozohozo ny tany. 	
19O	99	2	0,00000	 Lehibe ao Siona Iaveh, tafasandratra ambonin'ny firenena izy. 	
19O	99	3	0,00000	 Hoderaina anie ny anaranao, sady lehibe no mahatahotra. - Masina izy.	
19O	99	4	0,00000	 Hoderaina anie ny herin'ny Mpanjaka, izay tia ny rariny. Manamafy ny fahitsiana hianao, mitsara araka ny rariny sy ny hitsiny eo amin'i Jakoba hianao.	
19O	99	5	0,00000	 Mankalazà an'ny Tompo Andriamanitsika, ary miankohofa eo anatrehan'ny lampihazo ipetrahan'ny tongony. - Fa Masina izy. 	
19O	99	6	0,00000	 Moizy sy Aarona dia anisan'ireo mpisorony, ary Samoela isan'ireo miantso ny anarany, dia niantso an'ny Tompo, ka novaliany. 	
19O	99	7	0,00000	 Niteny tamin'ireo tao amin'ny andry rahona izy; nitandrina ny didiny izy ireo sy ny lalàna izay efa nomeny azy ireo. 	
19O	99	8	0,00000	 Ry Iaveh Andriamanitray ô, nekenao ny fangatahanay; Andriamanitra be indrafo ho azy ireo hianao, ary namaly azy tamin'ny hadisoany. 	
19O	99	9	0,00000	 Mankalazà an'ny Tompo Andriamanitsika, ary miankohofa eo anatrehan'ny tendrombohiny masina, fa masina Iaveh Andriamanitsika.	
19O	100	1	0,00000	[MIDERÀ AN'IAVEH, FA MENDRIKA AZY NY FIDERANA REHETRA] Salamo fiderana. Manaova hobin-kafaliana mankamin'ny Tompo hianareo mponina amin'ny tany rehetra. 	
19O	100	2	0,00000	 Manompoa an'ny Tompo amin-kafaliana, mankanesa eo anatrehany amim-piravoravoana. 	
19O	100	3	0,00000	 Fantaro fa Andriamanitra, Iaveh; izy no nanao antsika, ka azy isika, vahoakany sy andian'ondriny amin'ny tanim-bilony. 	
19O	100	4	0,00000	 Avia ho eo ambavahadiny amim-piderana, sy eo an-kianjany amim-pihirana; ankalazao izy, isaory ny anarany.	
19O	100	5	0,00000	 Fa tsara Iaveh, mandrakizay ny famindram-pony, ary maharitra amin'ny taona mifandimby ny fahamarinany.	
19O	101	1	0,00000	[TOETRY NY MPANOMPON'IAVEH MAHAFATRA-PO AZY] Salamon'i Davida. Ny hatsaram-po amam-pahamarinana no tiako hohiraina; hianao Iaveh no tiako hankalazaina.	
19O	101	2	0,00000	 Hitandrina ny làlan'ny tsy fananan-tsiny aho. - Rahoviana no ho tonga aty amiko hianao? - Handeha amin'ny fahitsian'ny foko aho, eo afovoan'ny tranoko. 	
19O	101	3	0,00000	 Eo anoloan'ny masoko aho, tsy hanisy asa ratsy na inona na inona; halako ny fitondran-tena ratsy; tsy hipetaka amiko izany. 	
19O	101	4	0,00000	 Tsy mba ho fo mivaona ny ahy na oviana na oviana; tsy te-hahalala izay ratsy akory aho. 	
19O	101	5	0,00000	 Hofongorako, ny mpifosa mandrovitra ny namany mangingina. Ny olona misolanandrana sy bontsinin'ny hambom-po, tsy hotohako. 	
19O	101	6	0,00000	 Hijery izay olo-mahatoky amin'ny tany, ny masoko, mba hitoerany ato akaikiko; izay mandeha amin'ny làlana marina, no ho mpanompoko.	
19O	101	7	0,00000	 Tsy mba hanan-toerana ao an-tranoko, izay manao am-pitaka; tsy hijanona eo anoloan'ny masoko, izay milaza lainga, 	
19O	101	8	0,00000	 haripako isa-maraina ny ratsy fanahy rehetra amin'ny tany, mba hamongorako eo an-tanan'ny Tompo izay rehetra manao ratsy.	
19O	102	1	0,00000	[VAVAKA SY FANANTENAN'ISRAELY TRA-PAHORIANA] Vavaky ny ory, mivesa-pahoriana, sy mandoatra ny fitarainany eo anatrehan'ny Tompo.	
19O	102	2	0,00000	 Iaveh, henoy ny fivavahako, 	
19O	102	3	0,00000	 ary aoka ho tonga hatrany aminao ny fitarainako. Aza manafina ny tavanao amin'ny andron'ny fahoriako, atongilano aty amiko ny sofinao, faingàna hamaly ahy, nony mitaraina aho.	
19O	102	4	0,00000	 Fa levona toy ny lasan-ko setroka ny androko, ary mirehitra, toy ny doran'ny afo, ny taolako.	
19O	102	5	0,00000	 Voajinja toy ny ahitra ny foko, ka malazo; hadinoko aza ny mihinan-kanina.	
19O	102	6	0,00000	 Tafaraikitra amin'ny taolako ny nofoko, azon'ny mitaraina sy misento. 	
19O	102	7	0,00000	 Tahaka ny pelikano any an'efitra aho, ary zary toa vorondolo tokana an-tanàna haolo.	
19O	102	8	0,00000	 Tsy mahita tory aho mandritra ny alina, toa vorona manirery eny an-tafon-trano.	
19O	102	9	0,00000	 Tsiratsirain'ny rafilahiko tontolo andro aho, ary ny fahavaloko entim-pisafoahany mianiana ny hamono ahy. 	
19O	102	10	0,00000	 Mihinan-davenona ho tahaka ny mofo aho, ary haroako ranomaso ny zavatra sotroiko;	
19O	102	11	0,00000	 noho ny hatezeranao amam-pahaviniranao, fa naingainao aho, ary natsipinao lavitra. 	
19O	102	12	0,00000	 Tahaka ny aloka efa mandroso mihalava ny androko, ary mihamalazo toy ny ahitra aho. 	
19O	102	13	0,00000	 Fa hianao kosa, ry Iaveh, dia mipetraka eo amin'ny seza fiandrianana mandrakizay, ary velona amin'ny taona rehetra mifandimby ny fahatsiarovanao.	
19O	102	14	0,00000	 Hitsangana hianao, hamindra fo amin'i Siona, fa ny andro hamindram-po aminy, ny fotoana voatendry dia efa tonga. 	
19O	102	15	0,00000	 Satria lalain'ny mpanomponao ny vatony, nampangoraka ny fony hatramin'ny vovo-taniny.	
19O	102	16	0,00000	 Amin'izay dia hanaja ny anaran'ny Tompo ny firenena, ary hanaja ny fiandriananao ny mpanjaka rehetra amin'ny tany.	
19O	102	17	0,00000	 Fa Iaveh nanangana an'i Siona indray, niseho tamin'ny voninahiny izy; 	
19O	102	18	0,00000	 nihaino ny vavaky ny fadiranovana, tsy nanamavo ny fitarainany. 	
19O	102	19	0,00000	 Aoka hatao an-tsoratra izany, ho an'ny taranaka ho avy; ary aoka hankalazain'ny firenena vao hiforona Iaveh.	
19O	102	20	0,00000	 Satria nitsinjo teny amin'ny havoany masina izy, satria nitsinjo ny tany teny an-danitra Iaveh; 	
19O	102	21	0,00000	 mba hihaino ny fitarainan'ireo voababo, mba hanafaka an'ireo efa voatendry hovonoina ho faty,	
19O	102	22	0,00000	 mba hitorian'ireo ny anaran'ny Tompo ao Siona, sy ny fiderana azy ao Jerosalema;	
19O	102	23	0,00000	 raha avy izay hiangonan'ny firenena rehetra, mbamin'ny fanjakana, hanompo an'ny Tompo.	
19O	102	24	0,00000	 Efa nanaketraka ny heriko teny an-dàlana izy, efa nanafohy ny androko izy. 	
19O	102	25	0,00000	 Hoy aho: Ry Andriamanitro, aza alainao aho eo an-tenantenan'ny androko, hianao izay aharetan'ny taonanao, amin'ny taona mifandimby.	
19O	102	26	0,00000	 Nanorina ny tany tamin'ny voalohany hianao, ary asan'ny tànanao ny lanitra. 	
19O	102	27	0,00000	 Ho levona ireo, fa hianao kosa maharitra, hihatonta toy ny fitafiana ireo; hanova azy toy ny lamba hianao, ka ho voaova izy. 	
19O	102	28	0,00000	 Fa hianao kosa maharitra tsy miova, ary tsy manam-pahataperana ny taonanao.	
19O	102	29	0,00000	 Ny zanaky ny mpanomponao honina amin'ny taniny, ary haharitra eo anatrehanao ny taranany.	
19O	103	1	0,00000	[FIDERANA AN'ANDRIAMANITRA NOHO NY HATSARAM-PONY] Nataon'i Davida. Misaora an'ny Tompo, ry fanahiko, ary misaora ny anarany masina, ry ato anatiko rehetra!	
19O	103	2	0,00000	 Misaora an'ny Tompo, ry fanahiko, ary aza manadino ny soa betsaka avy aminy. 	
19O	103	3	0,00000	 Fa izy no mamela ny helokao rehetra, manasitrana ny aretinao rehetra.	
19O	103	4	0,00000	 Izy no manavotra ny ainao tsy hidina any an-davaka, manarona hatsaram-po amam-pamindram-ponao. 	
19O	103	5	0,00000	 Izy no manototra soa ny fanirianao, ary manavao ny fahatanoranao hanana ny herin'ny voromahery.	
19O	103	6	0,00000	 Manao ny fitsarana Iaveh, manome rariny an'izay rehetra nampahoriana.	
19O	103	7	0,00000	 Nampiseho ny làlany tamin'i Moizy izy, ary ny asany lehibe, tamin'ny zanak'Israely. 	
19O	103	8	0,00000	 Mamindra fo sy miantra Iaveh, mahari-po sy be hatsaram-po. 	
19O	103	9	0,00000	 Tsy mba ho mandrakizay no mandevilevy izy, tsy mitana fahatezerana mandrakizay.	
19O	103	10	0,00000	 Tsy manao amintsika, araka ny fahotantsika, ary tsy mamaly antsika, araka ny helotsika. 	
19O	103	11	0,00000	 Fa tahaka ny hahavon'ny lanitra ambonin'ny tany, no haben'ny hatsaram-pony amin'izay matahotra azy.	
19O	103	12	0,00000	 Tahaka ny halaviran'ny atsinanana amin'ny andrefana, no halaviran'ny anesorany amintsika ny hadisoantsika.	
19O	103	13	0,00000	 Sahala amin'ny fangoraky ny ray ny zanany, no fangorak'Iaveh an'izay matahotra azy. 	
19O	103	14	0,00000	 Satria fantany izay iforonantsika, tsaroany fa vovoka ihany isika. 	
19O	103	15	0,00000	 Ny olombelona! Tahaka ny ahitra ny androny, tahaka ny voninkazo any an-tsaha ny famoniny,	
19O	103	16	0,00000	 ka vao tsofin'ny rivotra izy dia tsy eo intsony, ary ny toerana nisy azy, tsy mahalala azy intsony. 	
19O	103	17	0,00000	 Fa maharitra mandrakizay kosa ny hatsaram-pon'ny Tompo ho an'izay matahotra azy, sy ny fahamarinany amin'ny taranaky ny zanak'izy ireo,	
19O	103	18	0,00000	 dia amin'izay mitandrina ny fanekeny, sady mahatsiaro ny didiny mba hitandremany azy. 	
19O	103	19	0,00000	 Nampiorina ny seza fiandrianany any an-danitra Iaveh, ary mihatra amin'ny zavatra rehetra ny fanjakany.	
19O	103	20	0,00000	 Misaora an'ny Tompo hianareo anjeliny, izay mahefa sy mahery sy mankato ny didiny, amin'ny fanekena ny feon'ny teniny.	
19O	103	21	0,00000	 Misaora an'ny Tompo hianareo rehetra tafiny, izay mpanompony sy manatanteraka ny sitrapony!	
19O	103	22	0,00000	 Misaora an'ny Tompo hianareo asany rehetra, amin'ny fitoerana rehetra fanjakany. Misaora an'ny Tompo, ry fanahiko.	
19O	104	1	0,00000	[HIRA HO AN'NY MPAHARY] Misaora an'ny Tompo, ry fanahiko! Iaveh Andriamanitra ô, lehibe tsy manampetra hianao! Mitafy fiandrianana amam-pamirapiratana hianao! 	
19O	104	2	0,00000	 Mihodidina amin'ny fahazavana toy ny amin'ny lamba izy, mamelatra ny lanitra toy ny lay. 	
19O	104	3	0,00000	 Manorina ny fonenany amin'ny ranon'ny lanitra, manao ny rahona ho kalesiny; mandeha amin'ny elatry ny rivotra. 	
19O	104	4	0,00000	 Manao ny rivotra ho irany, ary ny lelafo ho mpanompony. 	
19O	104	5	0,00000	 Manorina ny tany eo amin'ny fanorenany izy, ka tsy mihetsiketsika mandrakizay io. 	
19O	104	6	0,00000	 Nahodidinao azy, toy ny lamba, ny rano lalina, ka saron'ny rano ny tendrombohitra.	
19O	104	7	0,00000	 Saingy nandositra teo anoloan'ny fanandrinanao ireny, lasa nirifatra aman-tahotra noho ny feon'ny kotrokoranao izy.	
19O	104	8	0,00000	 Dia nitranga ny tendrombohitra, nilempona ny lohasaha, teo amin'ny toerana voatendrinao ho azy avy.	
19O	104	9	0,00000	 Nanisy faritra tsy hihoaran'ny rano hianao, ka tsy hiverina hanarona ny tany intsony ireny. 	
19O	104	10	0,00000	 Mandefa loharano amin'ny lohasaha izy dia mandeha eny anelanelan'ny tendrombohitra ireny; 	
19O	104	11	0,00000	 hisotroan'ny biby any an-tsaha ireny, ary hankanesan'ny ampondra dia hanala ny hetahetany. 	
19O	104	12	0,00000	 Mitoetra eny amorony eny ny voromanidina; sady mampanakoako ny feony, eny amin'ny ravinkazo izy ireo. 	
19O	104	13	0,00000	 Manondraka ny tendrombohitra, avy eny amin'ny fonenany avo izy; ny vokatry ny asanao no ivokisan'ny tany.	
19O	104	14	0,00000	 Mampaniry ahitra ho an'ny biby fiompy izy, mbamin'ny zava-maniry ho an'ny olombelona: mamoaka hanina avy amin'ny kibon'ny tany izy, 	
19O	104	15	0,00000	 mbamin'ny divay izay mampifaly ny fon'ny olona, omeny diloilo izy hahamandina ny tavany, ary mofo mankahery ny fony. 	
19O	104	16	0,00000	 Feno ranony ny hazon'ny Tompo, mbamin'ny sederan'i Libàna izay namboleny. 	
19O	104	17	0,00000	 Manao ny akaniny eo ny vorona, mbamin'ny vano izay mitoetra ao amin'ny sipresa;	
19O	104	18	0,00000	 ny tendrombohitra avo, ho an'ny osy dia, ary ny harambato ialofan'ny jeriboazy. 	
19O	104	19	0,00000	 Ny volana nataony ho famantarana andro; ary ny masoandro mahalala ny ora filentehany. 	
19O	104	20	0,00000	 Mampiavy ny aizina izy, ka alina ny andro, dia mihetsiketsika miaraka amin'izay ny biby rehetra any an'ala. 	
19O	104	21	0,00000	 Mierona maniry toha, ny liona tanora, mangataka ny haniny amin'Andriamanitra.	
19O	104	22	0,00000	 Miposaka ny masoandro dia mihataka ireny ka lasa mamitsaka any an-davany. 	
19O	104	23	0,00000	 Ny olombelona mivoaka amin'izay ho any amin'ny asany; sy ho any amin'ny raharahany mandra-paharivan'ny andro.	
19O	104	24	0,00000	 Akory ity hamaroan'ny asanao, ry Iaveh: nataonao tamim-pahendrena izy rehetra. Henika ny harenao ny tany.	
19O	104	25	0,00000	 Indro ny ranomasina, sady lehibe no malalaka; iriariavam-biby tsy hita isa, ao ny kely, ao ny lehibe. 	
19O	104	26	0,00000	 Mivezivezy ao ny sambo, mbamin'ny leviatana nataonao hilalao eo amin'ny onja.	
19O	104	27	0,00000	 Izy rehetra miandry anao, hanome ny haniny amin'ny fotoany.	
19O	104	28	0,00000	 Manome azy hianao, dia mandray izy; manokatra ny tànanao hianao, dia voky ny soa avy aminao izy. 	
19O	104	29	0,00000	 Manafina ny tavanao hianao, dia raikitahotra izy; alanao indray ny fofon'ainy, dia maty izy, ka miverina indray amin'ny vovoka. 	
19O	104	30	0,00000	 Maniraka ny fofon'ainao hianao, dia hary ireny; ary manavao ny tarehin'ny tany hianao. 	
19O	104	31	0,00000	 Haharitra mandrakizay anie ny voninahitry ny Tompo! Hifaly amin'ny asany anie Iaveh! 	
19O	104	32	0,00000	 Mijery ny tany izy dia mihorohoro io; manendry ny tendrombohitra izy dia midonaka ireny. 	
19O	104	33	0,00000	 Sitrako ny mihira ho an'ny Tompo, ny andro rehetra iainako, sy mankalaza ny Andriamanitra raha mbola misy koa aho.	
19O	104	34	0,00000	 Ho sitrany anie ny hirako, fa izaho, dia Iaveh no nataoko fifaliako.	
19O	104	35	0,00000	 Ho fongotra eto an-tany anie ny mpanota, ary tsy hisy intsony ny ratsy fanahy! Misaora an'ny Tompo, ry fanahiko. Alleloia!	
19O	105	1	0,00000	[SOA NATAON'ANDRIAMANITRA TAMIN'NY VAHOAKA HEBRIO HATRAMIN'NY ANDRON'I ABRAHAMA KA HATRAMIN'NY NITOERANY TANY AMIN'NY TANY NAMPANANTENAINA] Mankalazà an'ny Tompo, miantsoa ny anarany; ampahafantaro eny amin'ny firenena ny asa lehibe nataony.	
19O	105	2	0,00000	 Mihirà ho azy, mankalazà azy! Torio ny fahagagana rehetra ataony.	
19O	105	3	0,00000	 Mireharehà amin'ny anarany masina; hiravoravo anie ny fon'izay mitady an'ny Tompo.	
19O	105	4	0,00000	 Mitadiava an'ny Tompo sy ny heriny, aza mitsahatra ny mitady ny tavany. 	
19O	105	5	0,00000	 Tsarovy ny asa mahagaga nataony, ny fahagagana amam-pitsarana navoaky ny vavany, 	
19O	105	6	0,00000	 ry taranak'i Abrahama mpanompony, tamingan'i Jakoba olom-boafidiny.	
19O	105	7	0,00000	 Izy Iaveh Andriamanitsika; mihatra amin'ny tany rehetra ny fitsarany. 	
19O	105	8	0,00000	 Tsaroany mandrakizay ny fanekeny, ilay teny nolazainy marimarina ho an'ny taranaka mandimby; 	
19O	105	9	0,00000	 Fanekena nataony tamin'i Abrahama; ary fianianana nataony tamin'Isaaka.	
19O	105	10	0,00000	 Naoriny ho lalàna izany, tamin'i Jakoba, ary ho fanekena mandrakizay tamin'Israely, 	
19O	105	11	0,00000	 nataony hoe: Homeko anao ny tany Kanaana, ho anjara lovanao. 	
19O	105	12	0,00000	 Mbola olom-bitsy izy fahizany, sady vitsy no vahiny teo amin'ny tany;	
19O	105	13	0,00000	 ka nifindrafindra tany amin'ny firenena; niala tamin'ny fanjakana iray ho amin'ny firenen-kafa.	
19O	105	14	0,00000	 Tsy nisy navelany hampahory azy; ary izy ireo no namaizany mpanjaka:	
19O	105	15	0,00000	 Aza mikasika an'ireo voahosotro, ary aza manisy ratsy an'ireo mpaminaniko.	
19O	105	16	0,00000	 Niantso mosary hamely ny tany izy, notapahany ny hanina izay tohan'ainy.	
19O	105	17	0,00000	 Naniraka olona hialoha azy ireo izy: Josefa namidy ho andevo.	
19O	105	18	0,00000	 Nogiazana tamin'ny fatorana ny tongony, nogadrana vy izy, 	
19O	105	19	0,00000	 mandra-pahatongan'ny andro nahatanterahan'izay voalazany mialoha, izay nanamarinan'ny tenin'Andriamanitra azy.	
19O	105	20	0,00000	 Naniraka hanesotra ny fatorany ny mpanjaka: nalefan'ny filohan'ny vahoaka ho afaka izy. 	
19O	105	21	0,00000	 Dia natsangany ho tompon'ny tranony, sy ho mpanapaka ny taniny rehetra,	
19O	105	22	0,00000	 mba hifehy ireo andriandahy araka izay sitraky ny fony, sy hampianatra fahendrena an'ireo loholony.	
19O	105	23	0,00000	 Izay vao nankany Ejipta Israely, ka nitoetra teo amin'ny tanin'i Kama Jakoba. 	
19O	105	24	0,00000	 Nohamaroin'Andriamanitra fatratra ny vahoakany, ary nataony mahery noho ireo mpampahory azy. 	
19O	105	25	0,00000	 Novany ny fon'ireo, ka tonga nankahala ny vahoakany, sy nanao famadihana an'ireo mpanompony.	
19O	105	26	0,00000	 Dia nirahiny Moizy mpanompony, sy Aarona olom-boafidiny.	
19O	105	27	0,00000	 Ary ireo nanao ny famantaran'Andriamanitra teo amin'izy ireo, nanao fahagagana teo amin'ny tanin'i Kama. 	
19O	105	28	0,00000	 Nandefa aizina izy, ka nampanjariany alina ny andro, fa tsy nandà ny teniny ireny. 	
19O	105	29	0,00000	 Nanova ny ranony ho ra izy, ka nahafaty ny hazandranon'izy ireo.	
19O	105	30	0,00000	 Nisy rahona nihahohaho teo amin'ny taniny, hatrany amin'ny efitranon'ny mpanjakany. 	
19O	105	31	0,00000	 Niteny izy ka lalitra zavon-tany no tonga, dia moka nanerana ny faritaniny.	
19O	105	32	0,00000	 Norotsahany havandra ho solon'ny ranonorana izy ireo; sy afo nidedadeda teo amin'ny taniny. 	
19O	105	33	0,00000	 Namono ny voalobony aman'aviaviny izy, ary nanapatapaka ny hazo teo amin'ny taniny. 	
19O	105	34	0,00000	 Niteny izy dia tonga ny valala, ka valala tsy hita isa. 	
19O	105	35	0,00000	 Ka nohanin'ireny avokoa ny ahitra teo amin'ny taniny, nolevonin'ireny ny vokatry ny sahany. 	
19O	105	36	0,00000	 Namono ny lahimatoa rehetra teo amin'ny taniny izy, dia ny voalohan'ainy rehetra.	
19O	105	37	0,00000	 Dia nentiny nivoaka ny vahoakany nitondra volafotsy sy volamena, ary tsy nisy nangozohozo tamin'ireo fokony, na dia iray aza.	
19O	105	38	0,00000	 Nifaly tamin'ny nahalasanany ny Ejipsiana, satria nahazo an'ireo ny fahatahorana an'Israely. 	
19O	105	39	0,00000	 Namelatra rahona hanalokaloka azy izy, ary afo hanazava azy amin'ny alina. 	
19O	105	40	0,00000	 Nangataka izy ireo dia nandefasany papelika, ary mofo avy any an-danitra no namokisany azy. 	
19O	105	41	0,00000	 Nanokatra ny vatolampy izy, dia niboiboika ny rano, ka nandriaka sahala amin'ny ony tany an'efitra.	
19O	105	42	0,00000	 Fa tsaroany ny teniny masina, sy Abrahama mpanompony.	
19O	105	43	0,00000	 Ka nentiny nivoaka tamin-kafaliana ny vahoakany; ary tamin'ny hobim-pifaliana ny olom-boafidiny. 	
19O	105	44	0,00000	 Nomeny azy ireo ny tanin'ny firenena, ary nahazo nizaka ny vokatry ny asan'ny firenena izy ireo. 	
19O	105	45	0,00000	 Raha tahiny nitandrina ny didiny anefa izy ireo; sy nitana ny lalàny. Aleloia!	
19O	106	1	0,00000	[NY FIVADIHAN'ISRAELY SY NY FAMINDRAM-PON'IAVEH!] Aleloia! Ankalazao Iaveh, fa tsara fo izy, satria mandrakizay ny famindram-pony. 	
19O	106	2	0,00000	 Iza no mahalaza ny asa amin-kerim-po ataon'ny Tompo, iza no mahambara ny voninahiny rehetra? 	
19O	106	3	0,00000	 Sambatra izay mitandrina ny lalàna, ka manaraka ny rariny mandrakariva! 	
19O	106	4	0,00000	 Ry Iaveh ô, tsarovy aho amin'ny hatsaram-ponao amin'ny vahoakanao, vangio amin'ny famonjenao aho, 	
19O	106	5	0,00000	 hahitako ny hasambaran'ny olom-boafidinao, hifaliako amin'ny fifalian'ny vahoakanao, ary hiravoravoako miaraka amin'ny lovanao.	
19O	106	6	0,00000	 Efa nanota toy ny razanay izahay, nahavita heloka izahay, nanao ratsy izahay.	
19O	106	7	0,00000	 Ny razanay tany Ejipta tsy nihevitra ny fahagagana nataonao, tsy nahatsiaro ny hamaroan'ny fahasoavanao; niodina teo amoron-dranomasina, dia ny ranomasina Mena. 	
19O	106	8	0,00000	 Namonjy azy anefa izy noho ny anarany, mba hampiharihary ny fahefany. 	
19O	106	9	0,00000	 Nambanany ny ranomasina Mena, dia maina io, ka nentiny nita ny hantsana toy ny namaky ny efitra izy ireo. 	
19O	106	10	0,00000	 Namonjy azy tamin'ny tànan'izay nankahala azy izy, nanafaka azy tamin'ny tànan'ny mpampahory azy.	
19O	106	11	0,00000	 Nosaforan'ny onjan-drano ireo mpandrafy azy, ka tsy nisy niangana na dia iray aza. 	
19O	106	12	0,00000	 Dia nino ny teniny izy ireo tamin'izay, ary nihira fiderana azy. 	
19O	106	13	0,00000	 Kanjo kosa izy ireo nalaky nanadino ny asany, tsy niandry ny hanatanterahany izay voakasany.	
19O	106	14	0,00000	 Voan'ny fitsiriritana tany an'efitra izy, ka naka fanahy an'Andriamanitra tany an-tany mangingina.	
19O	106	15	0,00000	 Nomeny azy ihany izay nangatahany, fa nasiany fahiazana kosa izy ireo.	
19O	106	16	0,00000	 Tao an-toby indray izy ireo nialona an'i Moizy, sy Aarona ilay olo-masin'ny Tompo.	
19O	106	17	0,00000	 Fa nisokatra ny tany, ka nitelina an'i Datana, sy nikatona nanarona ny antokon'i Abirona.	
19O	106	18	0,00000	 Nolevonin'ny afo ny antokon'izy ireo, dia levon'ny lelafo ny ratsy fanahy. 	
19O	106	19	0,00000	 Nanao zanak'ombalahy izy teo an-tendrombohitra Horeba, dia niankohoka teo anoloan'ny sarin-javatra anidina.	
19O	106	20	0,00000	 Ny voninahitr'izy ireo, dia natakalony sarin'omby miraoka ahitra. 	
19O	106	21	0,00000	 Nohadinoiny Andriamanitra Mpamonjy azy, izay nanao zava-dehibe tany Ejipta, 	
19O	106	22	0,00000	 fahagagana tany amin'ny tanin'i Kama, famantarana teo amin'ny ranomasina Mena.	
19O	106	23	0,00000	 Efa nolazainy haringana izy ireo; raha tsy Moizy olom-boafidiny, no nitsangana teo anatrehany hisakana ny hatezerany tsy handringana azy. 	
19O	106	24	0,00000	 Izy ireo nanamavo ny tanim-pahafinaretana tsy nino ny tenin'ny Tompo.	
19O	106	25	0,00000	 Nimonomonona tao an-dainy, ary naneky ny feony izy ireo,	
19O	106	26	0,00000	 ka dia nanainga ny tànana izy hamely azy ireo, handringana azy any an'efitra:	
19O	106	27	0,00000	 hahavery ny taranany any amin'ny firenena, ary hanely azy any an-tany hafa.	
19O	106	28	0,00000	 Niraikitra tamin'i Beelfegora izy ireo, ka nihinana ny sorona natolotra ho an'ny maty. 	
19O	106	29	0,00000	 Nampahatezitra an'ny Tompo tamin'ny nataony izy ireo, dia nibosesehan'ny loza.	
19O	106	30	0,00000	 Nitsangana nanolotra fanonerana Finea, dia nitsahatra ny loza. 	
19O	106	31	0,00000	 Notànana ho fahamarinana ho azy izany nataony izany, hatramin'ny taona mifandimby mandrakizay.	
19O	106	32	0,00000	 Nampahatezitra an'ny Tompo izy ireo tao amin'ny ranon'i Meriba, ary nozoim-pahoriana noho ny nataon'izy ireo Moizy;	
19O	106	33	0,00000	 fa nampahasosotra ny fanahiny izy ireo, ka nahavoaka teny tsy voahevitra izy. 	
19O	106	34	0,00000	 Tsy naringan'izy ireo ny firenena nasain'ny Tompo naringany.	
19O	106	35	0,00000	 Fa niharo tamin'ny firenena izy, nianatra ny asan'ireny.	
19O	106	36	0,00000	 Nanompo ny sampin'ireny, izay tonga fandrika ho azy. 	
19O	106	37	0,00000	 Nataony sorona ho an'ny demony, ny zanany lahy aman-janany vavy.	
19O	106	38	0,00000	 Nandatsaka ny ra tsy manan-tsiny izy dia ny ran'ireo zanany lahy aman-janany vavy, nataony sorona tamin'ny sampin'i Kanaana, ka ny tany voaloton'ny vonoan'olona.	
19O	106	39	0,00000	 Izy ireo nandoto tena tamin'ny asany, ary nitolo-tena tamin'andriamani-kafa. 	
19O	106	40	0,00000	 Dia nirehitra tamin'ny vahoakany ny fahatezeran'ny Tompo, ary tonga tsy tiany mainty ny lovany.	
19O	106	41	0,00000	 Natolony ho eo an-tànan'ny firenena izy ireo, ka notapahin'ireo mankahala azy.	
19O	106	42	0,00000	 Nampahorian'ny fahavalony izy, ary voaetry tambanin'ny tanan'ireny.	
19O	106	43	0,00000	 Nanafaka azy ireo matetika izy; nefa niodina nanaraka ny fisainany izy ireo; ka ny helony no nahaverezany ny tenany. 	
19O	106	44	0,00000	 Nijery ny fahorian'izy ireo anefa izy, nony nandre ny fitarainany.	
19O	106	45	0,00000	 Notsarovany, hitsimbinana azy, ny fanekeny; namindra fo taminy araka ny hatsaram-pony lehibe izy;	
19O	106	46	0,00000	 ary nataony nahita famindram-po aminy izy ireo, teo anatrehan'izay rehetra nitana azy ho babo.	
19O	106	47	0,00000	 Vonjeo izahay, ry Iaveh, Andriamanitray, ka angony avy amin'ny firenena izahay, mba hankalazanay ny anaranao masina, ary hireharehanay amin'ny fiderana anao. 	
19O	106	48	0,00000	 Isaorana anie Iaveh Andriamanitr'Israely, hatramin'ny mandrakizay ka ho mandrakizay! Ary aoka ny vahoaka rehetra hilaza hoe: Amena! Aleloia!	
19O	107	1	0,00000	[FITONDRAN'ANDRIAMANITRA MANAFAKA NY TSARA FANAHY AMIN'NY LOZA MANJO AZY] Ankalazao Iaveh, fa tsara fo izy, mandrakizay ny famindram-pony. 	
19O	107	2	0,00000	 Izany anie no holazain'ireo navotan'ny Tompo, dia ireo navotany ho afaka tamin'ny tanan'ny fahavalony,	
19O	107	3	0,00000	 sy nangoniny avy any amin'ny tany rehetra, avy any atsinanana sy andrefana, avy any avaratra sy any amin'ny ranomasina. 	
19O	107	4	0,00000	 Nirenireny teny an'efitra ireny tamin'ny làlana mangingina, tsy nahita tanàna iray akory honenana. 	
19O	107	5	0,00000	 Nianjadian'ny hanoanana aman-ketaheta, efa tsaroany reraka ny ainy. 	
19O	107	6	0,00000	 Fa nitaraina tamin'ny Tompo tao anatin'ny fahoriany izy, ka novonjeny ho afaka tamin'ny fahaporitany.	
19O	107	7	0,00000	 Nitondra azy tamin'ny lala-mahitsy izy, hampahatongavany azy amin'ny tanana fonenana.	
19O	107	8	0,00000	 Hoderainy anie Iaveh noho ny hatsaram-pony, sy noho ny fahagagana nataony ho an'ny zanak'olombelona!	
19O	107	9	0,00000	 Fa ny fanahy mangetaheta, nataony afak'hetaheta, ary ny fanahy noana novokisany soa.	
19O	107	10	0,00000	 Tao amin'ny maizina sy ny aloky ny fahafatesana no nitoeran'izy ireo, voababo ao anatin'ny fahoriana sy ny gadra vy. 	
19O	107	11	0,00000	 Satria niodina tamin'ny teny ton'Andriamanitra izy sy naniratsira ny fananaran'ny Avo Indrindra.	
19O	107	12	0,00000	 Dia naetriny tamin'ny fijaliana ny fony; nitambotsitra izy ka tsy nisy namonjy! 	
19O	107	13	0,00000	 Nitaraina tamin'ny Tompo tao anatin'ny fahoriany izy, ka novonjeny ho afaka amin'ny fahaporitany. 	
19O	107	14	0,00000	 Nesoriny tamin'ny aizina sy ny aloky ny fahafatesana izy, ary notapahany ny fatorany. 	
19O	107	15	0,00000	 Hoderainy anie Iaveh, noho ny hatsaram-pony; sy noho ny fahagagana nataony tamin'ny zanak'olombelona!	
19O	107	16	0,00000	 Fa nanorotoro ny varavarana varahina izy, ary nanapatapaka ny hidy vy. 	
19O	107	17	0,00000	 Adala lahy ireo! Noho ny fitondran-tenany mahameloka, sy noho ny helony dia notaritiny hanjo azy ny fijaliana. 	
19O	107	18	0,00000	 Nahamonamonaina azy avokoa izay hanina rehetra; ary efa mby akaikin'ny vavahadin'ny fahafatesana izy. 	
19O	107	19	0,00000	 Nitaraina tamin'ny Tompo tao anatin'ny fahoriany izy; ka novonjeny ho afaka amin'ny fahaporitany. 	
19O	107	20	0,00000	 Nandefa ny teniny izy dia nanasitrana azy, sy nanafaka azy hiala amin'ny fasany.	
19O	107	21	0,00000	 Hoderainy anie Iaveh noho ny hatsaram-pony, sy noho ny fahagagana nataony, ho an'ny zanak'olombelona!	
19O	107	22	0,00000	 Hanatitra sorona fisaorana anie izy, ary hitory ny asany amin'ny hobin-kafaliana!	
19O	107	23	0,00000	 Nirotsaka an-tsambo izy ireo teny amin'ny ranomasina, mba hanao fandrantoana eny amin'ny rano lehibe. – 	
19O	107	24	0,00000	 Ireo no nahita ny asan'ny Tompo, mbamin'ny fahagagana nataony teo amin'ny hatsam-be. –	
19O	107	25	0,00000	 Fa niteny izy, ary nampifofofofo tafio-drivotra, izay nampisondrotra ny onjan-dranomasina; 	
19O	107	26	0,00000	 ka tafasavoana hatrany an-danitra izy ireo, tafalentika ao amin'ny hantsana; trotraky ny fahoriana ny fanahiny.	
19O	107	27	0,00000	 Fanina izy, ka nivembena hoatra ny mamo; ary foana avokoa ny fahendreny rehetra. 	
19O	107	28	0,00000	 Nitaraina tamin'ny Tompo tao anatin'ny fahoriany izy, ka novonjeny ho afaka amin'ny fahaporitany.	
19O	107	29	0,00000	 Novany ho tsiotsio-drivotra malemy ny tafio-drivotra, dia nangina ny onjan-dranomasina.	
19O	107	30	0,00000	 Nifaly izy ireo nahita ireo nitony, ary nentin'ny Tompo, ho amin'ny fitodiana niriny izy. 	
19O	107	31	0,00000	 Hoderainy anie Iaveh noho ny hatsaram-pony, sy noho ny fahagagana nataony ho an'ny zanak'olombelona! 	
19O	107	32	0,00000	 Hankalazainy eo amin'ny fiangonan'ny vahoaka anie izy, ary hoderainy eo amin'ny fiangonan'ny loholona. 	
19O	107	33	0,00000	 Ny ony, novany ho efitra, ary ny loharano ho tany karankaina, 	
19O	107	34	0,00000	 ny tany mahavokatra ho tanin-tsira noho ny haratsian'ny mponina teo aminy. 	
19O	107	35	0,00000	 Ny efitra kosa novany ho kamory, ary ny tany karankaina ho tany be loharano, 	
19O	107	36	0,00000	 Dia namponeniny eo ny noana, ka nanorin-tanàna honenany. 	
19O	107	37	0,00000	 Namafy ny saha ireny sy namboly voaloboka, ary nahazo vokatra be.	
19O	107	38	0,00000	 Fa izy nanambina azy ireo, ka nitombo betsaka izy, ary tsy navelany hihavitsy ny biby fiompiny.	
19O	107	39	0,00000	 Nahenany ho vitsy foana sy naetriny izy ireo, notsindrian'ny loza amam-pahoriana.	
19O	107	40	0,00000	 Nosaforany henatra ny mpanapaka an'ireny, nampirenireneny any an'efitra tsy misy làlana; 	
19O	107	41	0,00000	 fa ny mahantra kosa nasandrany ho afa-pahoriana, ary ny fianakaviana nataony tonga sahala amin'ny andriam-biby fiompy.	
19O	107	42	0,00000	 Mahita izany ny olona mahitsy fo ka mifaly, fa mikombom-bava foana kosa ny ratsy fanahy rehetra.	
19O	107	43	0,00000	 Aoka izay hendry hamantatra izany zavatra izany ka hahalala ny hatsaram-pon'ny Tompo.	
19O	108	1	0,00000	[HIRA FISAORANA SY FANGATAHANA] Fihirana. Salamon'i Davida. 	
19O	108	2	0,00000	 Efa mahazo toky ny foko, ry Andriamanitra ô, dia hihira sy hampanakoako zava-maneno aho. Mitsangàna, ry voninahitro! 	
19O	108	3	0,00000	 Mifohaza, ry valiha amana harpako! Aoka hamoha ny mazava atsinanana aho! 	
19O	108	4	0,00000	 Hidera anao eo amin'ny vahoaka aho, ry Iaveh! hihira ho anao eo amin'ny firenena aho. 	
19O	108	5	0,00000	 Fa misondrotra hihoatra ny lanitra ny hatsaram-ponao, ary tafapaka amin'ny rahona ny fahamarinanao.	
19O	108	6	0,00000	 Misandrata hihoatra ny lanitra, ry Andriamanitra; aoka hamirapiratra amin'ny tany rehetra ny voninahitrao.	
19O	108	7	0,00000	 Mba ho afaka ireo malalanao, vonjeo amin'ny tànanao ankavanana, ary valio vavaka aho. 	
19O	108	8	0,00000	 Efa niteny tamin'ny fahamasinany Andriamanitra: Hientan-kafaliana aho! Fa lasan-ko anjarako Sikema; horefesiko Sokota.	
19O	108	9	0,00000	 Ahy Galaada, ahy Manase; fiadiana aro lohako Efraima, ary tehim-panjakako Jodà;	
19O	108	10	0,00000	 Moaba tavin-drano fandroako, Edoma anipazako ny kapako; Ny tanin'ny Filistina no anaovako hobin-kafaliana!	
19O	108	11	0,00000	 Iza no hitondra ahy any amin'ny tanàna mimanda? Iza no hitarika ahy ho any Edoma? 	
19O	108	12	0,00000	 Tsy hianao izay efa nanary anay va, ry Andriamanitra, hianao, ry Andriamanitra, izay efa tsy niara-nivoaka tamin'ny tafikay intsony?	
19O	108	13	0,00000	 Vonjeo amin'ny mpampahory anay izahay, fa zava-poana ny famonjena avy amin'olombelona. 	
19O	108	14	0,00000	 Raha omban'Andriamanitra isika dia herim-po no hasehontsika; izy no hanorotoro ny fahavalontsika.	
19O	109	1	0,00000	[VAVAK'IZAY ENJEHINA, SY OZONA HO AN'NY FAHAVALO] ho an'ny mpampianatra hira. Salamon'i Davida. Ry Andriamanitra fiderako ô, aza mangina hianao!	
19O	109	2	0,00000	 Fa misokatra hamely ahy, ny vavan'ny ratsy fanahy, ny vavan'ny mpamadika. Fiteny mamitaka no itenenany hamely ahy,	
19O	109	3	0,00000	 hodidininy teny fankahalana aho, ary iadiany tsy ahoan-tsy ahoana izao. 	
19O	109	4	0,00000	 Izy miady amiko ho valin'ny fitiavako, Izaho kosa tsy manao afa-tsy ny mivavaka. 	
19O	109	5	0,00000	 Valiany ratsy ny soa nataoko, valiany fankahalana ny fitiavako.	
19O	109	6	0,00000	 Apetraho eo ambany fanapahan'ny ratsy fanahy izy; ary aoka ho eo ankavanany ny mpiampanga! 	
19O	109	7	0,00000	 Raha tsaraina izy, aoka ho voaheloka no ivoahany, ary aoka hatao ho fahotana ny fivavahany.	
19O	109	8	0,00000	 Aoka hohafohezina ny androny, ary aoka ho lasan'ny hafa ny anjara raharahany! 	
19O	109	9	0,00000	 Aoka ho tonga kamboty ny zanany, ary ho mpitondratena ny vadiny! 	
19O	109	10	0,00000	 Aoka ho mpirenireny sy mpangataka ny zanany, ary hitady hanina lavitra ny tranony efa rava!	
19O	109	11	0,00000	 Aoka ho lasan'ny tompon-trosa ny ananany rehetra, ary aoka hofaohin'ny olon-kafa ny vokatry ny asany!	
19O	109	12	0,00000	 Aoka tsy hisy olona maharitra amin'ny fitiavana azy, aoka tsy hisy hiantra ny kambotiny. 	
19O	109	13	0,00000	 Aoka hatototra ho amin'ny fandringanana ny taranany, ary aoka ho maty maso amin'ny taranaka faharoa ny anarany!	
19O	109	14	0,00000	 Aoka hotsarovana eo anatrehan'ny Tompo ny helo-drainy; ary tsy hovonoina ny fahotan-dreniny.	
19O	109	15	0,00000	 Aoka ho eo anatrehan'ny Tompo mandrakariva izany, ary hofoanany eto an-tany ny fahatsiarovana azy.	
19O	109	16	0,00000	 Satria tsy mba nahatsiaro ny hamindra fo izy, fa nanenjika ny ory sy ny mahantra.	
19O	109	17	0,00000	 Tia ozona izy, ka ianjerany, naneso tsodrano izy, ka halaviriny. 	
19O	109	18	0,00000	 Ny ozona no notafiny toy ny lamba; miditra ao anatiny toy ny rano, ary maninteraka ny taolany, toy ny diloilo.	
19O	109	19	0,00000	 Ka dia io no aoka ho toy ny lamba ifonosany; sy sikina manodidina azy lalandava. 	
19O	109	20	0,00000	 Izany no aoka ho tamby avy amin'ny Tompo ho an'ireo fahavaloko, sy ho an'ireo miteny ratsy mamely ahy.	
19O	109	21	0,00000	 Ary hianao, ry Iaveh Tompo, arovy aho noho ny anaranao; vonjeo aho noho ny hatsaram-ponao lehibe. 	
19O	109	22	0,00000	 Fa ory sy mahantra aho, ary voatsindrona ny foko ato anatiko.	
19O	109	23	0,00000	 Lasa toy ny aloka efa mandrorona aho, indaosina tahaka ny valala aho. 	
19O	109	24	0,00000	 Mangozohozo ny lohaliko azon'ny fifadian-kanina, ary mihitsana ny nofoko azon'ny hia. 	
19O	109	25	0,00000	 Ataon-dry zareo fandatsa aho, mihifikifi-doha izy mijery ahy. 	
19O	109	26	0,00000	 Ampio aho, ry Iaveh Andriamanitro ô, vonjeo aho noho ny hatsaram-ponao. 	
19O	109	27	0,00000	 Aoka ho fantany fa ny tànanao, dia hianao Iaveh, no nanao izany. 	
19O	109	28	0,00000	 Izy ireo manozona fa hianao kosa hitsodrano, izy ireo hitsanga-menatra, fa ny mpanomponao kosa hiravoravo.	
19O	109	29	0,00000	 Hitafy henatra ny fahavaloko, ary hanarona azy toy ny lamba ny fahamenarany.	
19O	109	30	0,00000	 Hidera an'ny Tompo amin'ny feo avo ny molotro; hankalaza azy eo afovoan'ny vahoaka be aho. 	
19O	109	31	0,00000	 Fa nitsangana eo ankavanan'ny mahantra izy hamonjy azy amin'izay manameloka azy.	
19O	110	1	0,00000	[FANJAKANA AMAM-PISORONAN'NY MESIA] Salamon'i Davida. Iaveh nilaza tamin'ny Tompoko hoe: Mipetraha eo ankavanako hianao, mandra-panaoko ny fahavalonao ho fitoeran-tongotrao.	
19O	110	2	0,00000	 Hanitatra ny tehina fanapahanao, avy ao Siona Iaveh: manjaka amim-pahefan'ny Tompo eo amin'ny fahavalonao hianao! 	
19O	110	3	0,00000	 Midodododo aminao ny vahoakanao amin'ny andro hamorianao ny tafikao, mitondra ny fanamiana masina: Avy ao ampofoan'ny mazava atsinanana, dia mankao aminao ny ranonandon'ny mpiadinao tanora.	
19O	110	4	0,00000	 Efa nianianan'ny Tompo ka tsy hanenenany izao: Mpisorona mandrakizay hianao, araka ny fomban'i Melkisedeka.	
19O	110	5	0,00000	 Eo an-kavanana ny Tompo, handripaka ny mpanjaka izy amin'ny andron'ny fahatezerany. 	
19O	110	6	0,00000	 Manao ny fitsarany any amin'ny firenena izy, feno faty hatraiza hatraiza; manorotoro ny loha eo amin'ny tany tontolo izy.	
19O	110	7	0,00000	 Misotro amin'ny renirano izy eny an-dàlana, ka izany no itrakan'ny lohany.	
19O	111	1	0,00000	[NY SOA NATAON'ANDRIAMANITRA TAMIN'NY VAHOAKANY. ALELOIA!] ALEPH : Sitrako ny midera an'ny Tompo amin'ny foko rehetra, BETH : eo amin'ny fivorian'ny olo-marina sy ao amin'ny fiangonana.	
19O	111	2	0,00000	 GHIMEL: Lehibe ny asan'ny Tompo; DALETH: katsahin'ny olona izy noho ny hamamiana rehetra avy aminy.	
19O	111	3	0,00000	 HE: Famirapiratana amam-pahamboniana avokoa ny asany, VAV: ary maharitra mandrakizay ny fahamarinany. 	
19O	111	4	0,00000	 ZAIN: Namela fahatsiarovana ny fahagagana nataony izy; HETH: mamindra fo sy miantra Iaveh. 	
19O	111	5	0,00000	 TETH: Nomeny hanina izay matahotra azy; YOD: tsaroany mandrakizay ny fanekeny. 	
19O	111	6	0,00000	 KAPH: Naharihariny tamin'ny vahoakany ny herin'ny asany, LAMED: tamin'ny nanolorany azy ny lovan'ny firenena.	
19O	111	7	0,00000	 MEM: Rariny amam-pahamarinana ny asan'ny tanany, NUN: tsy mety miova ny didiny rehetra. 	
19O	111	8	0,00000	 SAMECH: Voaorina mafy ho mandrakizay ireny, AIN: fa natao tamim-pahamarinana amam-pahitsiana. 	
19O	111	9	0,00000	 PHE: Nanatitra ny famonjena ho an'ny vahoakany izy, TSADE: ary nanorina ny fanekeny ho mandrakizay. QOPH: Masina sy mahatahotra ny anarany. 	
19O	111	10	0,00000	 RESCH: Ny fahatahoran'ny Tompo no fiandohan'ny fahendrena, SCHIN: manan-tsaina tokoa izay mitandrina ny didiny. THAV: Maharitra mandrakizay ny fiderana azy.	
19O	112	1	0,00000	[FAHASAMBARAN'NY OLO-MARINA. ALELOIA!] ALEPH: Sambatra ny olona matahotra an'ny Tompo, BETH: izay mametraka ny hafaliany rehetra, amin'ny fitandremana ny didiny. 	
19O	112	2	0,00000	 GHIMEL: Hahery ambonin'ny tany ny taranany; DALETH: hambinina ny taranaky ny marina.	
19O	112	3	0,00000	 HE: Fiadanana sy harena no ao an-tranony; VAV: ary maharitra mandrakizay ny fahamarinany.	
19O	112	4	0,00000	 ZAIN: Fahazavana no miposaka ao amin'ny aizina ho an'ny olo-mahitsy. HETH: ho an'izay mamindra fo sy miantra ary marina.	
19O	112	5	0,00000	 TETH: Sambatra ny olona manao famindram-po sy mampisambotra; YOD: hahery an'ady izy, eo amin'ny fitsarana. 	
19O	112	6	0,00000	 KAPH: Fa tsy mba hangozohozo na oviana na oviana izy, LAMED: hamela fahatsiarovana mandrakizay ny marina.	
19O	112	7	0,00000	 MEM: Tsy mba matahotra ampandrenesina loza izy. NUN: miorina mafy ny fony, matoky an'ny Tompo izy;	
19O	112	8	0,00000	 SAMECH: tsy nety nihozongozona ny fony, tsy matahotra izy. AIN: mandra-pahitany ny fahavalony hoe resy. 	
19O	112	9	0,00000	 PHE: Mamafy fiantrana izy, manome ny mahantra. TSADE: maharitra mandrakizay ny fahamarinany; KOPH: misandratra amim-boninahitra ny tandrony. 	
19O	112	10	0,00000	 RESCH: Mahita izany ny ratsy fanahy ka lotika, SCHIN: mihidy vazana ary hanin'ny fialonana; THAV: ho foana ny fanirian'ny ratsy fanahy.	
19O	113	1	0,00000	[FIDERANA AN'IAVEH MPIARO NY TRA-PAHORIANA. ALELOIA!] Midera hianareo, ry mpanompon'ny Tompo, midera ny anaran'ny Tompo. 	
19O	113	2	0,00000	 Isaorana anie ny anaran'ny Tompo, dieny ankehitriny ka ho mandrakizay! 	
19O	113	3	0,00000	 Hoderaina anie ny anaran'ny Tompo, hatr'eo amin'ny fiposahan'ny masoandro ka hatr'eo amin'ny filentehany.	
19O	113	4	0,00000	 Tafasandratra ambonin'ny firenen-drehetra Iaveh, mihoatra ny lanitra ny voninahiny. 	
19O	113	5	0,00000	 Iza no tahaka an'ny Tompo Andriamanitsika? izay mipetraka any amin'ny avo,	
19O	113	6	0,00000	 ary mitsinjo aty ambany, eny an-danitra sy ety an-tany. 	
19O	113	7	0,00000	 Manandratra ny ory hiala amin'ny vovoka izy, manesotra ny mahantra hiala amin'ny zezika izy; 	
19O	113	8	0,00000	 mba hampipetraka azy miaraka amin'ny andriandahy, dia miaraka amin'ny andriandahin'ny vahoakany.	
19O	113	9	0,00000	 Manome fonenana ny momba ao an-trano izy, manao azy ho reny mifaly eo afovoan'ny zanany. Aleloia!	
19O	114	1	0,00000	[NY FAHAGAGANA TAMIN'NY NIVOAHANA TANY EJIPTA, SY TAMIN'NY NIDIRANA AMIN'NY TANY KANAANA] Raha nivoaka tany Ejipta Israely ka niala tamin'ny firenena barbariana ny fianakavian'i Jakoba,	
19O	114	2	0,00000	 Jodà no tonga fitoerany masina, Israely no fanjakany. 	
19O	114	3	0,00000	 Nahita azy ny ranomasina dia nandositra, Jordany nianotra niverina.	
19O	114	4	0,00000	 Ny tendrombohitra nifalihavanja, tahaka ny ondralahy; ary ny havoana tahaka ny zanak'ondry. 	
19O	114	5	0,00000	 Maninona ity hianao no mandositra, ry ranomasina? ary ity hianao no mianotra miverina, ry Jordany? 	
19O	114	6	0,00000	 Nahoana ireto hianareo, ry tendrombohitra, no mifalihavanja hoatra ny ondralahy ary hianareo, ry havoana, toy ny zanak'ondry? 	
19O	114	7	0,00000	 Mangovita eo anatrehan'ny tavan'ny Tompo, ry tany, dia eo anatrehan'ny tavan'Andriamanitr'i Jakoba,	
19O	114	8	0,00000	 izay manova ny harambato ho farihy ary ny vatolampy ho loharano.	
19O	115	1	0,00000	[NY HERIN'IAVEH, SY NY MAHAZAVA-POANA NY SAMPY - NY FITOKIAN'ISRAELY NY ANDRIAMANINY] Tsy izahay, ry Iaveh, tsy izahay, fa ny anaranao no omeo ny voninahitra, noho ny famindram-ponao, sy noho ny fahamarinanao.	
19O	115	2	0,00000	 Ahoana no ilazan'ny firenena hoe: Aiza ary ny Andriamanitr'izy ireo? 	
19O	115	3	0,00000	 Any an-danitra ny Andriamanitsika; izay tiany hatao, vitany avokoa.	
19O	115	4	0,00000	 Ny sampin'izy ireo dia volafotsy sy volamena, asan-tanan'olombelona.	
19O	115	5	0,00000	 Manam-bava fa tsy miteny izy, mana-maso fa tsy mahita izy, 	
19O	115	6	0,00000	 manan-tsofina fa tsy mahare, manan'orona fa tsy manimbolo, 	
19O	115	7	0,00000	 manan-tanana fa tsy mandray, manan-tongotra fa tsy mamindra. Ny tendany tsy amoahany feo akory.	
19O	115	8	0,00000	 Hanahaka azy anie izay nanao azy mbamin'izay rehetra mitody aminy!	
19O	115	9	0,00000	 Ry Israely ô, apetraho amin'ny Tompo ny fitokianao! Izy no vonjiny sy ampingan'izy ireo. 	
19O	115	10	0,00000	 Ry taranak'i Aarona, apetraho amin'ny Tompo ny fitokianao! Izy no vonjiny sy ampingan'izy ireo. 	
19O	115	11	0,00000	 Hianareo matahotra an'ny Tompo, apetraho amin'ny Tompo ny fitokianareo! Izy no vonjiny sy ampingan'izy ireo. 	
19O	115	12	0,00000	 Efa nahatsiaro antsika Iaveh, ka hitahy! Hitahy ny taranak'Israely izy, hitahy ny taranak'i Aarona izy, 	
19O	115	13	0,00000	 hitahy izay matahotra an'ny Tompo izy, na ny kely, na ny lehibe. 	
19O	115	14	0,00000	 Hampitomboin'ny Tompo anie ny fanambinany anareo, dia hianareo sy ny zanakareo! 	
19O	115	15	0,00000	 Hitahy anareo anie Iaveh, izay nanao ny lanitra sy ny tany! 	
19O	115	16	0,00000	 Ny lanitra dia lanitry ny Tompo, fa ny tany kosa nomeny ny zanak'olombelona. 	
19O	115	17	0,00000	 Tsy ny maty no midera an'ny Tompo dia ireo midina ho any amin'ny toerana fahanginana,	
19O	115	18	0,00000	 fa isika, dia isika no hisaotra an'ny Tompo hatramin'izao ka ho mandrakizay. Aleloia!	
19O	116	1	0,00000	[HIRA FISAORANA; FA AFAKA TAMIN'NY LOZA LEHIBE] Tiako izy, satria ren'ny Tompo, ny feoko, ny fitarainako.	
19O	116	2	0,00000	 Fa nanongilan-tsofina tamiko izy, ka hiantso azy aho, ny andro rehetra hiainako.	
19O	116	3	0,00000	 Efa nihodidina tamiko ny fatoran'ny fahafatesana, efa nahazo ahy ny tebitebin'ny seoly; efa nianjady tamiko ny fanahiana amam-pahoriana,	
19O	116	4	0,00000	 fa niantso ny anaran'ny Tompo aho, nanao hoe: Iaveh ô, vonjeo ny fanahiko!	
19O	116	5	0,00000	 Mamindra fo sy marina Iaveh, miantra ny Andriamanitsika. 	
19O	116	6	0,00000	 Miaro ny osa Iaveh; ory aho ka novonjeny.	
19O	116	7	0,00000	 Ry fanahiko ô, miverena amin'ny fitsaharanao, fa Iaveh manototra soa anao.	
19O	116	8	0,00000	 Eny, hianao efa nanafaka ny fanahiko tamin'ny fahafatesana, ny masoko tamin'ny ranomaso, ny tongotro tamin'ny halavoana.	
19O	116	9	0,00000	 Izaho mbola handeha eo anatrehan'ny Tompo eo amin'ny tanin'ny velona. 	
19O	116	10	0,00000	 Matoky aho, na dia milaza hoe aza: Fara-fahoriana aho ity! 	
19O	116	11	0,00000	 Hoy aho, tao anatin'ny fahakiviako: Mpandainga avokoa ny olombelona. 	
19O	116	12	0,00000	 Inona no havaliko an'ny Tompo, noho ny soa rehetra nataony tamiko? 	
19O	116	13	0,00000	 Hanainga ny kopin'ny famonjena aho, ka hiantso ny anaran'ny Tompo. 	
19O	116	14	0,00000	 Hanefa ny voadiko tamin'ny Tompo aho, eo anatrehan'ny vahoakany rehetra. 	
19O	116	15	0,00000	 Zava-tsarobidy eo imason'ny Tompo ny fahafatesan'ny mpino azy. 	
19O	116	16	0,00000	 - Endrey! ry Iaveh ô, satria mpanomponao aho; mpanomponao, zanaky ny ankizivavinao, ka dia novahanao ny fatorako. 	
19O	116	17	0,00000	 Hanatitra ny sorom-pisaorana aminao aho, ary hiantso ny anaran'ny Tompo. 	
19O	116	18	0,00000	 hanefa ny voadiko tamin'ny Tompo aho, eo anatrehan'ny vahoakany rehetra, 	
19O	116	19	0,00000	 eo an-kianjan'ny tranon'ny Tompo, dia eo anatin'ny mandanao, ry Jerosalema. Aleloia!	
19O	117	1	0,00000	[AOKA HANOME VONINAHITRA AN'IAVEH NY FIRENENA] Miderà an'ny Tompo hianareo, ry firenena rehetra, mankalazà azy, ry vahoaka rehetra!	
19O	117	2	0,00000	 Fa lehibe ny hatsaram-pony amintsika, ary maharitra mandrakizay ny fahamarinan'ny Tompo. Aleloia!	
19O	118	1	0,00000	[HIRA FISAORANA, FANAO AMIN'NY FOMBAM-PIVAVAHANA MANDEHA] (Raha vao miainga ny fivavahana mandeha) Miderà an'ny Tompo, fa tsara fo izy, fa mandrakizay ny famindram-pony!	
19O	118	2	0,00000	 Aoka Israely hilaza hoe: Eny, mandrakizay ny famindram-pony! 	
19O	118	3	0,00000	 Aoka ny taranak'i Aarona hilaza hoe: Eny, mandrakizay ny famindram-pony!	
19O	118	4	0,00000	 Aoka izay matahotra an'ny Tompo hilaza hoe: Eny, mandrakizay ny famindram-pony!	
19O	118	5	0,00000	 (Eny am-pandehanana) Niantso an'ny Tompo, tao anatin'ny fahoriako aho; ary namaly ahy Iaveh, ka nampahalalaka ahy.	
19O	118	6	0,00000	 Iaveh no miandany amiko ka tsy matahotra na inona na inona aho; hahefa inona amiko izay olombelona?	
19O	118	7	0,00000	 Iaveh no miandany amiko, eo amin'izay mamonjy ahy, dia hahita ny faharavan'ireo mankahala ahy aho. 	
19O	118	8	0,00000	 Aleo mitady fialofana amin'ny Tompo, toy izay mitoky amin'olombelona. 	
19O	118	9	0,00000	 Aleo mitady fialofana amin'ny Tompo, toy izay mitoky amin'ny mpanapaka. 	
19O	118	10	0,00000	 Ny firenena rehetra nitangorona tamiko; izaho kosa mandripaka azy, amin'ny anaran'ny Tompo. 	
19O	118	11	0,00000	 Izy ireo nitangorona tamiko sy nanarona ahy, izaho kosa mandripaka azy, amin'ny anaran'ny Tompo.	
19O	118	12	0,00000	 Nitangorona tamiko tahaka ny renitantely izy ireo; nefa maty toy ny afon-tsilo: izaho kosa mandripaka azy amin'ny anaran'ny Tompo. 	
19O	118	13	0,00000	 Hianao nandronjina ahy mafy handavo ahy, fa Iaveh kosa namonjy ahy.	
19O	118	14	0,00000	 Iaveh no heriko sy fihirako; izy no famonjena ahy. 	
19O	118	15	0,00000	 Hobim-pandresena amam-pamonjena no manakoako ao an-dain'ny marina. Fa naneho ny heriny ny tànana ankavanan'ny Tompo, 	
19O	118	16	0,00000	 nisandratra ny tànana ankavanan'ny Tompo, naneho ny heriny ny tànana ankavanan'ny Tompo. 	
19O	118	17	0,00000	 Tsy ho faty aho fa ho velona, ka hitory ny asan'ny Tompo.	
19O	118	18	0,00000	 Nofaizin'ny Tompo mafy aho, nefa tsy natolony ho amin'ny fahafatesana. 	
19O	118	19	0,00000	 Amohay ny vavahadin'ny fahamarinana aho, mba hidirako, sy hiderako an'ny Tompo. 	
19O	118	20	0,00000	 (Ny mpisorona) Ity no vavahadin'ny Tompo, ny marina no mahazo miditra eo.	
19O	118	21	0,00000	 (Ny filohan'ny vahoaka) Hankalaza anao aho fa namaly vavaka ahy hianao, ka efa famonjena ahy hianao. 	
19O	118	22	0,00000	 Ny vato narian'ny mpanorina, dia tonga vato fehizoro.	
19O	118	23	0,00000	 (Ny mpisorona) Asa vitan'ny Tompo izany, ka zava-mahagaga eo imasontsika. 	
19O	118	24	0,00000	 (Ny vahoaka miditra) Ity no andro nataon'ny Tompo, mifalia sy miravoravoa isika. 	
19O	118	25	0,00000	 Ry Iaveh ô, omeo ny famonjena! Ry Iaveh ô, omeo ny fanambinana! 	
19O	118	26	0,00000	 (Ny mpisorona miteny amin'ny mpitarika) Isaorana anie ilay avy amin'ny anaran'ny Tompo! Mitso-drano anareo, avy ao an-tranon'ny Tompo izahay! 	
19O	118	27	0,00000	 Andriamanitra Iaveh; mampamirapiratra ny fahazavana amintsika izy. Ny mpisorona miteny amin'ny vahoaka - (Ny mpisorona miteny amin'ny vahoaka) Rohizo kofehy ny sorona, hatreo amin'ny tandroky ny otely. 	
19O	118	28	0,00000	 (Ny vahoaka) Hianao no Andriamanitro, ka hidera anao aho; Andriamanitro, ka hanandratra anao aho. 	
19O	118	29	0,00000	 (Miaraka daholo) Mankalazà an'ny Tompo fa tsara fo izy, mandrakizay ny famindram-pony!	
19O	119	1	0,00000	[FIDERANA NY LALÀN'IAVEH] ALEPH: Sambatra ny tsy manan-tsiny amin'ny lalany, izay mandeha araka ny lalan'ny Tompo.	
19O	119	2	0,00000	 Sambatra izay mitana ny fampianarany; izay mitady azy amin'ny fony rehetra,	
19O	119	3	0,00000	 tsy mba manao ratsy, fa mandeha eo amin'ny làlany.	
19O	119	4	0,00000	 Efa namoaka ny didinao hianao; mba hitandreman'ny olona azy tsara.	
19O	119	5	0,00000	 Enga anie ka ho voahitsy ny làlako, mba hitandremako ny didinao!	
19O	119	6	0,00000	 Dia tsy hahazo henatra aho, mijery ny didinao rehetra.	
19O	119	7	0,00000	 Hidera anao amin'ny hitsim-poko aho, amin'ny fianarana ny didin'ny fahamarinanao.	
19O	119	8	0,00000	 Sitrako ny mitandrina ny didinao: aza dia ilaozanao tokoa aho.	
19O	119	9	0,00000	 BETH: Hataon'ny zatovo ahoana no fahatonga ny làlany ho madio? Ny fitandremany tena araka ny teninao.	
19O	119	10	0,00000	 Mitady anao amin'ny foko rehetra aho; aza avela hania lavitra ny didinao.	
19O	119	11	0,00000	 Tehiriziko miafina ato am-poko ny teninao, mba tsy hanotako aminao.	
19O	119	12	0,00000	 Isaorana anie hianao, ry Iaveh! Ampianaro ny didinao aho.	
19O	119	13	0,00000	 Ny molotro no amisavisako ny fitsipika rehetra naloaky ny vavanao.	
19O	119	14	0,00000	 Ny manaraka ny fampianaranao dia hahazoako fifaliana toy ny hananako ny harena rehetra.	
19O	119	15	0,00000	 Sitrako ny misaintsaina ny didinao, sy ny mahira-maso amin'ny làlanao.	
19O	119	16	0,00000	 Ataoko fifaliana ho ahy ny làlanao; tsy hohadinoiko mandrakizay ny teninao.	
19O	119	17	0,00000	 GHIMEL: Anehoy hatsaram-po ny mpanomponao mba ho velona aho, ka hitandrina ny teninao.	
19O	119	18	0,00000	 Sokafy ny masoko mba hahitako ny zava-mahagaga ao amin'ny lalànao.	
19O	119	19	0,00000	 Vahiny aho eto an-tany: aza afenina ahy ny didinao.	
19O	119	20	0,00000	 Ny fanahiko torotoron'ny faniriana izay mampitodika azy lalandava any amin'ny didinao.	
19O	119	21	0,00000	 Mandrahona ny mpiavonavona hianao, dia ireo olom-boaozona, izay mania lavitra ny didinao.	
19O	119	22	0,00000	 Halaviro ahy ny henatra amam-panesoana, fa mitandrina ny fampianaranao aho.	
19O	119	23	0,00000	 Na dia mipetraka aza ny mpanapaka sy miteny mamely ahy, mbola hisaintsaina ny lalànao ihany ny mpanomponao.	
19O	119	24	0,00000	 Eny, ny fampianaranao no fahafinaretako, izy no olona mpanolo-tsaina ahy.	
19O	119	25	0,00000	 DALETH: Miraikitra amin'ny vovoka ny fanahiko; velomy indray aho araka ny teninao.	
19O	119	26	0,00000	 Naposako anao ny làlako, dia hoy ny navalinao ahy: Ampianaro ny lalànao aho.	
19O	119	27	0,00000	 Ampahafantaro ahy ny làlan'ny didinao, dia hisaintsaina ny fahagagana ataonao aho.	
19O	119	28	0,00000	 Azon'alahelo ny fanahiko ka latsa-dranomaso, atsangano indray aho araka ny teninao.	
19O	119	29	0,00000	 Halaviro ny làlan'ny lainga aho, fa omeo ahy ny soa ao amin'ny lalànao.	
19O	119	30	0,00000	 Nifidy ny làlan'ny fahamarinana aho, ataoko eo imasoko ny didinao.	
19O	119	31	0,00000	 Nifikitra tamin'ny fampianaranao aho; ry Iaveh, aza avela ho azon-kenatra aho.	
19O	119	32	0,00000	 Mihazakazaka eo amin'ny làlan'ny didinao aho, fa nohalalahinao ny foko.	
19O	119	33	0,00000	 HE: Ry Iaveh ô, ampianaro ny làlan'ny didinao aho, mba hitandremako azy hatramin'ny faran'ny aiko.	
19O	119	34	0,00000	 Omeo fahazavan-tsaina aho, hitandremako ny lalànao: sy hankatoavako azy amin'ny foko rehetra.	
19O	119	35	0,00000	 Tariho aho amin'ny làlan'ny didinao, fa ao no hahitako fahasambarana.	
19O	119	36	0,00000	 Atongilano ho amin'ny fampianaranao ny foko, fa tsy ho amin'ny fahazoan-tombony.	
19O	119	37	0,00000	 Avilio tsy hahita izay zava-poana ny masoko; ataovy velona ao amin'ny làlanao aho.	
19O	119	38	0,00000	 Toavy amin'ny mpanomponao ny fampanantenanao, izay nataonao ho an'ny olona matahotra anao.	
19O	119	39	0,00000	 Esory amiko ny fahafaham-baraka izay atahorako; fa tsara ny didinao.	
19O	119	40	0,00000	 Mirehi-paniriana hanaraka ny didinao aho, velomy amin'ny fahamarinanao aho.	
19O	119	41	0,00000	 VAV: Ho tonga amiko anie ny famindram-ponao, ry Iaveh ô, sy ny famonjenao araka ny teninao!	
19O	119	42	0,00000	 Ary ho haiko valiana izay maniratsira ahy, fa mitoky amin'ny teninao aho.	
19O	119	43	0,00000	 Aza esorina amin'ny vavako, tsy hisy intsony, ny tenim-pahamarinana, fa ny didinao no antenaiko.	
19O	119	44	0,00000	 Sitrako tsy tapaka ny mitandrina ny didinao; mandrakariva sy mandrakizay.	
19O	119	45	0,00000	 handeha amin'ny malalaka aho, fa ny didinao no katsahiko.	
19O	119	46	0,00000	 Hilaza ny fampianaranao eo anatrehan'ny mpanjaka aho, ka tsy ho menatra.	
19O	119	47	0,00000	 Ny didinao no hataoko fahafinaretako, fa tiako izy.	
19O	119	48	0,00000	 Hanandratra ny tànako amin'ny didinao, izay tiako, aho, ary hisaintsaina ny lalànao.	
19O	119	49	0,00000	 ZAIN: Tsarovy ny teny nomenao ny mpanomponao, izay ampiorenanao ny fanantenako.	
19O	119	50	0,00000	 Izany no fiononako ao anatin'ny fahoriako, dia ny hameloman'ny teninao ahy indray.	
19O	119	51	0,00000	 Manaraby ahy fatratra ireo mpiavonavona, fa tsy mba mivily amin'ny lalànao aho.	
19O	119	52	0,00000	 Ny didinao tamin'ny andro taloha no eritreretiko, ry Iaveh, ka mionona aho.	
19O	119	53	0,00000	 Azon'ny hatezerana aho noho ny amin'ny ratsy fanahy, izay mahafoy ny lalànao.	
19O	119	54	0,00000	 Ny lalànao no fihirako, eo amin'ny fitoerana fivahiniako.	
19O	119	55	0,00000	 Mahatsiaro ny anaranao aho nony alina, ry Iaveh ô, ka mitandrina ny lalànao.	
19O	119	56	0,00000	 Izao no anjara nomena ahy: mitandrina ny didinao aho.	
19O	119	57	0,00000	 HETH: Ny anjarako, ry Iaveh, lazaiko izany, dia ny mitandrina ny teninao.	
19O	119	58	0,00000	 Mitalaho aminao amin'ny foko rehetra aho; mamindrà fo amiko araka ny teninao.	
19O	119	59	0,00000	 Mieritreritra ny làlako aho, ka mampiverina ny diako ho araka ny fampianaranao.	
19O	119	60	0,00000	 Midodododo aho, fa tsy mangataka andro, hitandrina ny didinao.	
19O	119	61	0,00000	 Manodidina ahy ny fandriky ny ratsy fanahy, fa tsy manadino ny lalànao aho.	
19O	119	62	0,00000	 Mifoha mamaton'alina hidera anao aho, noho ny fitsaran'ny fahamarinanao.	
19O	119	63	0,00000	 Sakaizan'izay rehetra matahotra anao aho; mbamin'izay mitandrina ny didinao.	
19O	119	64	0,00000	 Henika ny hatsaram-ponao ny tany, ry Iaveh, ampianaro ny lalànao aho.	
19O	119	65	0,00000	 TETH: Nanehoanao ny hatsaram-ponao ny mpanomponao, araka ny teninao, ry Iaveh ô!	
19O	119	66	0,00000	 Ampianaro ny fahalalana marina amam-pahafantarana aho; fa matoky ny didinao.	
19O	119	67	0,00000	 Naniasia aho, fony mbola tsy naetry, fa mitandrina ny teninao aho ankehitriny.	
19O	119	68	0,00000	 Tsara fo sy manao soa hianao, Ampianaro ny lalànao aho.	
19O	119	69	0,00000	 Misy mpiavonavona, mamoron-dainga hamelezany ahy; izaho kosa, mitandrina ny didinao amin'ny foko rehetra.	
19O	119	70	0,00000	 Ny fon'izy ireo tsy mihontsina hoatra ny sabora, izaho kosa mahita ny fahafinaretako ao amin'ny lalànao.	
19O	119	71	0,00000	 Soa ho ahy ny naetry mba hianarako ny didinao.	
19O	119	72	0,00000	 Ny lalàna naloaky ny vavanao no tsara ho ahy; mihoatra noho ny volamena sy volafotsy miavosa.	
19O	119	73	0,00000	 YOD: Ny tànanao no nanao ahy sy namolavola ahy; omeo fahazavan-tsaina aho, hianarako ny didinao.	
19O	119	74	0,00000	 Hifaly amin'ny fahitana ahy, izay matahotra anao, fa mitoky amin'ny teninao aho.	
19O	119	75	0,00000	 Fantatro, ry Iaveh, fa marina ny fitsaranao; tamin'ny fahamarinanao no nanetrenao ahy.	
19O	119	76	0,00000	 Ny hatsaram-ponao anie no ho fiononako, araka ny teny nomena ny mpanomponao.	
19O	119	77	0,00000	 Ho tonga amiko anie ny fiantranao ary ho velona anie aho, fa ny lalànao no fahafinaretako.	
19O	119	78	0,00000	 Aoka ny mpiavonavona nampahory ahy tsy an-drariny ho menatra; izaho kosa misaintsaina ny didinao.	
19O	119	79	0,00000	 Aoka hitodika ho atý amiko izay matahotra anao, mbamin'izay mahalala ny fampianaranao.	
19O	119	80	0,00000	 Ny foko manontolo anie ho amin'ny lalànao, mba tsy ho menatra aho.	
19O	119	81	0,00000	 KAPH: Haninin'ny fanahiko ny famonjenao; ny teninao no antenaiko.	
19O	119	82	0,00000	 Valalanina ny masoko miandry ny fampanantenanao, hoy aho: Rahoviana no hampionona ahy hianao?	
19O	119	83	0,00000	 Fa efa tahaka ny siny hoditra mitanina amin'ny setroka aho, nefa tsy manadino ny lalànao.	
19O	119	84	0,00000	 Manana andro firy moa ny mpanomponao? Mba rahoviana no hamaizanao izay manenjika ahy?	
19O	119	85	0,00000	 Mihady lavaka hahaverezany ahy ireo mpiavonavona, izay mpanohitra ny lalànao.	
19O	119	86	0,00000	 Ny didinao rehetra dia fahamarinana; mpanenjika ahy tsy ahoan-tsy ahoana izy ireo: vonjeo aho.	
19O	119	87	0,00000	 Efa saiky nolevoniny eto amin'ny tany aho, fa izaho kosa tsy mba nahafoy ny didinao.	
19O	119	88	0,00000	 Velomy amin'ny hatsaram-ponao aho, dia hankato ny fampianaran'ny vavanao.	
19O	119	89	0,00000	 LAMED: Iaveh ô, ny teninao, miorina mandrakizay any an-danitra.	
19O	119	90	0,00000	 Maharitra amin'ny taona rehetra mifandimby ny fahamarinany; nanorina ny tany hianao, dia maharitra izy.	
19O	119	91	0,00000	 Araka ny lalànao no mbola aharetan'ny zavatra rehetra mandraka androany; fa manaiky ny fandaharanao ny zavatra rehetra.	
19O	119	92	0,00000	 Raha tsy ny lalànao no nataoko fahafinaretako, dia efa maty tamin'ny fahoriako aho toy izay.	
19O	119	93	0,00000	 Tsy hohadinoiko mandrakizay ny didinao, fa izy no namelomanao ahy indray.	
19O	119	94	0,00000	 Anao aho: dia vonjeo, fa mitady ny didinao.	
19O	119	95	0,00000	 Miandry ahy ny ratsy fanahy mba hamono ahy: mihaino tsara ny fampianaranao aho.	
19O	119	96	0,00000	 Efa hitako fa misy fetra avokoa ny lavorary, ny didinao no tsy manam-petra.	
19O	119	97	0,00000	 MEM: Endrey izany fitiavako ny lalànao! izy no fisaintsainako tontolo andro.	
19O	119	98	0,00000	 Ataonao hendry noho ny fahavaloko aho, amin'ny didinao, satria ato amiko mandrakariva aho.	
19O	119	99	0,00000	 Hendry noho ny mpampianatra ahy rehetra aho satria ny fampianaranao no fisaintsainako.	
19O	119	100	0,00000	0 Manan-tsaina noho ny anti-panahy aho, satria mitandrina ny didinao.	
19O	119	101	0,00000	1 Hazoniko lavitra ny làlan-dratsy rehetra ny tongotro, mba hitandremako ny teninao.	
19O	119	102	0,00000	2 Tsy mba miala amin'ny didinao aho, fa hianao no nampianatra ahy.	
19O	119	103	0,00000	3 Endrey, mamy loatra amin'ny lanilaniko ny teninao, manoatra noho ny tantely amin'ny vavako.	
19O	119	104	0,00000	4 Ny didinao dia ahatongavako ho manan-tsaina; noho izany dia mankahala ny làlan'ny fitaka rehetra aho.	
19O	119	105	0,00000	5 NUN: Ny teninao dia fanilo mialoha ny diako, fahazavana eny an-dàlako.	
19O	119	106	0,00000	6 Efa nianiana aho, ary tsy hivadika amin'izany, fa hitandrina ny didim-pahamarinanao.	
19O	119	107	0,00000	7 Tonga amin'ny fara-fahoriana aho, Iaveh ô, velomy indray aho araka ny teninao.	
19O	119	108	0,00000	8 Ankasitraho, ry Iaveh, ny fanatitra aloaky ny molotro, ary ampianaro ahy ny didinao.	
19O	119	109	0,00000	9 An-tenda lava izao ny aiko, nefa tsy manadino ny lalànao aho.	
19O	119	110	0,00000	0 Mamela-pandrika hamelezana ahy ny ratsy fanahy, nefa tsy mania lavitra ny didinao aho.	
19O	119	111	0,00000	1 Ny fampianaranao no ananako mandrakizay mba ho lova, fa fifalian'ny foko izy.	
19O	119	112	0,00000	2 Nandraika ny foko hitandrina ny didinao aho, mandrakizay, hatramin'ny farany.	
19O	119	113	0,00000	3 SAMECH: Halako ny olona miroa fo, ary tia ny lalànao aho. 	
19O	119	114	0,00000	4 Fialofako sy ampingako hianao mitoky amin'ny teninao aho	
19O	119	115	0,00000	5 Miala amiko hianareo, ratsy fanahy, dia hitandrina ny didin'Andriamanitra aho.	
19O	119	116	0,00000	6 Tohany araka ny fampanantenanao aho, mba ho velona, ary aza avela hahazoako henatra ny fanantenako.	
19O	119	117	0,00000	7 Aoka ho tohako hianao, dia ho voavonjy aho, ka eo imasoko mandrakariva ny lalànao.	
19O	119	118	0,00000	8 Ataonao tsinontsinona izay rehetra mania amin'ny lalànao; satria lainga foana ny hafetseny.	
19O	119	119	0,00000	9 Arianao toy ny tain-drendrika ny ratsy fanahy rehetra amin'ny tany; noho izany dia tiako ny fampianaranao.	
19O	119	120	0,00000	0 Mangovitra noho ny tahotra ny nofoko eo anatrehanao, ary matahotra ny fitsaranao aho.	
19O	119	121	0,00000	1 AIN: Manaraka ny rariny sy ny fahamarinana aho; aza dia foinao ho an'ny mpampahory ahy aho.	
19O	119	122	0,00000	2 Aoka hianao hiantoka ny fananan'ny mpanomponao, ary aoka tsy hampahorian'ny mpiavonavona aho.	
19O	119	123	0,00000	3 Valalanina ny masoko miandry ny famonjenao, sy ny fampanantenanao ny fitsarana marina.	
19O	119	124	0,00000	4 Ento araka ny hatsaram-ponao ny mpanomponao, ary ampianaro ny lalànao aho.	
19O	119	125	0,00000	5 Mpanomponao aho, ka omeo fahazavan-tsaina, mba hahalalako ny fampianaranao.	
19O	119	126	0,00000	6 Fotoana tokony hiraharahan'ny Tompo izao, fa mandika ny lalànao izy ireo.	
19O	119	127	0,00000	7 Noho izany dia tia ny didinao aho, mihoatra ny volamena, sy ny volamena madio.	
19O	119	128	0,00000	8 Noho izany dia hitako fa marina avokoa ny didinao; halako ny làlam-pitaka rehetra.	
19O	119	129	0,00000	9 PHE: Mahagaga ny fampianaranao, ka mitandrina azy ny fanahiko.	
19O	119	130	0,00000	0 Mahazava, ny famelarana ny teninao; ka mampahazo saina ny olona tsotra.	
19O	119	131	0,00000	1 Atanatanako ny vavako, dia mitroka aho, fa lian-kitelina ny didinao aho.	
19O	119	132	0,00000	2 Atodiho ahy ny tavanao, ka mamindrà fo amiko; fa rariny izany ho an'izay tia ny anaranao.	
19O	119	133	0,00000	3 Afikiro amin'ny teninao ny diako, ary aza avela hisy haratsiana hanjaka ato amiko.	
19O	119	134	0,00000	4 Afaho amin'ny fampahorian'ny olombelona aho, dia hitandrina ny didinao.	
19O	119	135	0,00000	5 Ampamirapirato amin'ny mpanomponao ny tavanao, ary ampianaro ny lalànao aho.	
19O	119	136	0,00000	6 Mandrotsa-dranomaso mandriaka ny masoko, noho ny tsy fitandreman'ny olona ny lalànao.	
19O	119	137	0,00000	7 TSADE: Marina hianao, ry Iaveh, ary araka ny rariny ny fitsaranao.	
19O	119	138	0,00000	8 Namoaka ny fampianaranao hianao araka ny rariny, sy ny fahamarinana lavorary.	
19O	119	139	0,00000	9 Mandritra aina ahy ny fahazotoako, satria manadino ny teninao ireo mpanohitra ahy.	
19O	119	140	0,00000	0 Voazaha toetra tanteraka ny teninao, ka tia azy ny mpanomponao.	
19O	119	141	0,00000	1 Sady kely aho no mavomavo, fa tsy mba manadino ny didinao.	
19O	119	142	0,00000	2 Ny fahamarinanao dia fahamarinana mandrakizay, ary ny lalànao dia fahamarinana.	
19O	119	143	0,00000	3 Tratry ny fahoriana aman-tebiteby aho; ny didinao no fahafinaretako.	
19O	119	144	0,00000	4 Marina mandrakizay ny fampianaranao, omeo ny fahazavan-tsaina aho, mba ho velona.	
19O	119	145	0,00000	5 QOPH: Miantso anao amin'ny foko rehetra aho, valio aho, ry Iaveh, mba hitandremako ny lalànao.	
19O	119	146	0,00000	6 Miantso anao aho, ka vonjeo, mba hanarahako ny fampianaranao.	
19O	119	147	0,00000	7 Alohan'ny mazava atsinanana dia efa mitaraina aminao aho; matoky ny teninao aho.	
19O	119	148	0,00000	8 Mialoha ny fiambenan'alina ny masoko, mba hisaintsaina ny teninao.	
19O	119	149	0,00000	9 Henoy araka ny hatsaram-ponao ny feoko; velomy aho indray, ry Iaveh, araka ny fandaharanao.	
19O	119	150	0,00000	0 Efa mby akaiky ireo mpanaraka ny ratsy, izay nihataka tamin'ny lalànao.	
19O	119	151	0,00000	1 Akaiky hianao, ry Iaveh, ary fahamarinana avokoa ny didinao.	
19O	119	152	0,00000	2 Efa fantatro ela ny amin'ny fampianaranao, fa naorinao ho mandrakizay izy.	
19O	119	153	0,00000	3 RESCH: Jereo ny fahoriako, ka vonjeo aho; fa tsy manadino ny lalànao aho.	
19O	119	154	0,00000	4 Arovy aho amin'ny adiko, ary valio ny ratsy natao tamiko; velomy indray aho araka ny teninao.	
19O	119	155	0,00000	5 Lavitra ny ratsy fanahy ny famonjena, satria tsy asiany raharaha ny lalànao.	
19O	119	156	0,00000	6 Betsaka ny famindram-ponao, ry Iaveh, velomy indray aho araka ny fandaharanao.	
19O	119	157	0,00000	7 Maro ny mpanenjika amam-pandrafy ahy; tsy mba mihataka amin'ny fampianaranao aho.	
19O	119	158	0,00000	8 Tsiravina aho, mahita ny mpivadika, satria tsy mba mitandrina ny teninao ireny.	
19O	119	159	0,00000	9 Dinihonao fa tiako ny didinao; Iaveh ô, velomy indray aho araka ny hatsaram-ponao.	
19O	119	160	0,00000	0 Fahamarinana no tontalin-kevitry ny teninao, ary mandrakizay avokoa ny lalàn'ny fahamarinanao.	
19O	119	161	0,00000	1 SCHIN: Enjehim-panjaka tsy ahoan-tsy ahoana aho; ny teninao no hany atahoran'ny foko.	
19O	119	162	0,00000	2 Mifaly amin'ny teninao aho, hoatra ny mahazo babo be.	
19O	119	163	0,00000	3 Halako, mahatsiravina ahy ny lainga; tia ny lalànao aho.	
19O	119	164	0,00000	4 Midera anao impito isan'andro aho, noho ny lalàn'ny fahamarinanao.	
19O	119	165	0,00000	5 Be fiadanana izay tia ny lalànao; ary tsy misy zava-manafintohina azy.	
19O	119	166	0,00000	6 Manantena ny famonjena aho, ry Iaveh, ary manaraka ny didinao.	
19O	119	167	0,00000	7 Mitandrina ny fampianaranao ny fanahiko, ary miraiki-pitia amin'izany izy.	
19O	119	168	0,00000	8 Mitana ny fandaharanao amana fampianaranao aho; fa eo anatrehanao avokoa ny làlako.	
19O	119	169	0,00000	9 THAV: Ho tonga eo anatrehanao anie ny fitarainako, ry Iaveh ô ; Omeo fahazavan-tsaina araka ny teninao aho.	
19O	119	170	0,00000	0 Ho tonga hatrany aminao anie ny fifonako, afaho, araka ny teninao, aho.	
19O	119	171	0,00000	1 Hamoaka fiderana anao anie ny molotro, satria nampianarinao ahy ny lalànao.	
19O	119	172	0,00000	2 Hitory ny teninao anie ny lelako, fa marina avokoa ny didinao.	
19O	119	173	0,00000	3 Hivelatra hamonjy ahy anie ny tànanao; fa efa nifidy ny fandaharanao aho.	
19O	119	174	0,00000	4 Maniry ny famonjenao aho, ry Iaveh ô, ary ny lalànao no fahafinaretako.	
19O	119	175	0,00000	5 Ho velon-kidera anao anie ny fanahiko, ary ho avy hamonjy ahy ny fitsaranao.	
19O	119	176	0,00000	6 Mania toy ny ondry very aho: tadiavo ny mpanomponao, fa tsy mba manadino ny didinao aho.	
19O	120	1	0,00000	[FITARAINAN'NY MPANOMPON'IAVEH, HODIDINIM-PAHAVALO] Fihirana fiakarana. Tao anatin'ny fahoriako nitaraina tamin'ny Tompo aho, dia nohenoiny.	
19O	120	2	0,00000	 Iaveh ô, vonjeo ny fanahiko amin'ny molotra mandainga, amin'ny vava fetsy ratsy.	
19O	120	3	0,00000	 Homena inona sy hahazo vokatra inona hianao, ry lela mpamadika?	
19O	120	4	0,00000	 Zana-tsipìka maranitry ny Mahery, mbamin'ny vain'afon'anjavidy.	
19O	120	5	0,00000	 Endrey, ity manjo ahy mitoetra eto amin'i Meseka, sy monina aty an-dain'i Sedara!	
19O	120	6	0,00000	 Ela loatra no niarahako nitoetra tamin'izay mankahala ny fihavanana.	
19O	120	7	0,00000	 Olona tia fihavanana aho, nefa nony niteny amin'izy ireo dia ny ady no alehan'ny sainy.	
19O	121	1	0,00000	[NY MPIARO AN'ISRAELY] Fihirana fiakarana. Manopy maso eny amin'ny tendrombohitra aho: Avy aiza no hihavian'ny famonjena ahy?	
19O	121	2	0,00000	 Ny famonjena ahy dia avy amin'ny Tompo, izay nanao ny lanitra sy ny tany.	
19O	121	3	0,00000	 Tsy havelany ho tafintohina ny tongotrao; tsy ho rendremana ilay miambina anao.	
19O	121	4	0,00000	 Tsia, tsy rendremana na matory ilay miambina an'Israely.	
19O	121	5	0,00000	 Iaveh no mpiambina anao, Iaveh no fialofanao, eo an-kavananao.	
19O	121	6	0,00000	 Tsy hisy hamely anao, na ny masoandro amin'ny andro, na ny volana amin'ny alina.	
19O	121	7	0,00000	 Hiaro anao amin'ny ratsy rehetra Iaveh, hiaro ny fanahinao izy.	
19O	121	8	0,00000	 Hiaro anao Iaveh, na mivoaka na miditra hianao, hatramin'izao ka ho mandrakizay.	
19O	122	1	0,00000	[NY FAHATONGAVANA AO AMIN'NY TANÀNA MASINA] Fihirana fiakarana. Nataon'i Davida. Nahazo hafaliana aho raha nilazana hoe: Andeha isika ho any an-tranon'ny Tompo!	
19O	122	2	0,00000	 indro fa tapitra ny dianay eto am-bavahadinao, ry Jerosalema.	
19O	122	3	0,00000	 Ry Jerosalema, hianao voaorina toy ny tanàna, izay iraisan'ny zavatra rehetra.	
19O	122	4	0,00000	 Ao no iakaran'ny foko, dia ny fokon'ny Tompo, araka ny lalàn'Israely, mba hidera ny anaran'ny Tompo.	
19O	122	5	0,00000	 Voapetraka ao ny seza fitsarana, dia ny sezan'ny fianakavian'i Davida.	
19O	122	6	0,00000	 Manaova fanirian-tsoa ho an'i Jerosalema: ho sambatra anie ilay tia anao!	
19O	122	7	0,00000	 Hanjaka ao anatin'ny mandanao anie ny fiadanana, ary ao an-dapanao ny fanambinana.	
19O	122	8	0,00000	 Noho ireo rahalahiko aman-tsakaizako, dia mangataka fiadanana ho anao aho.	
19O	122	9	0,00000	 Noho ny tranon'Andriamanitsika, dia maniry fahasambarana ho anao aho.	
19O	123	1	0,00000	[FITOKIANA AMAM-PANGATAHANA RAHA HARATSIAN'NY FAHAVALO] Fihirana fiakarana. Miandrandra anao ny masoko, dia hianao izay mitoetra any an-danitra.	
19O	123	2	0,00000	 Toy ny ibanjinan'ny mason'ny ankizilahy ny tànan'ny tompolahiny, sy ny mason'ny ankizivavy ny tànan'ny tompovaviny, no ibanjinan'ny masontsika an'ny Tompo Andriamanitsika, mandra-pamindra fony amintsika.	
19O	123	3	0,00000	 Mamindrà fo aminay, ry Iaveh ô, mamindrà fo aminay, fa efa tototry ny faniratsirana izaitsizy izahay.	
19O	123	4	0,00000	 Efa nanototra ny fanahinay izaitsizy, ny famingavingan'ny mpirehareha, ny fanevatevan'ny mpiavonavona.	
19O	124	1	0,00000	[HIRA FISAORANA] Fihirana fiakarana. Nataon'i Davida. Raha tsy nomba antsika Iaveh, - aoka Israely hitory izany, -	
19O	124	2	0,00000	 raha tsy nomba antsika Iaveh, fony nitsangan-kamely antsika ny olona...	
19O	124	3	0,00000	 ho nateliny velona mihitsy isika, raha nirehitra tamintsika ny fahatezerany;	
19O	124	4	0,00000	 ho natelin'ny rano isika, ho nandeha teo ambonin'ny fanahintsika ny riaka be.	
19O	124	5	0,00000	 Tao ambonin'ny fanahintsika no ho nandehanan'ny rano mirimorimo.	
19O	124	6	0,00000	 Isaorana anie Iaveh, fa tsy natolony tamin'ny nifin'ireo isika.	
19O	124	7	0,00000	 Afaka ny fanahintsika toy ny fody nitsoaka tamin'ny fandrika haraton'ny mpihaza: tapaka ny fandrika dia afaka isika.	
19O	124	8	0,00000	 Ny famonjena antsika dia amin'ny anaran'ny Tompo, izay nanao ny lanitra sy ny tany.	
19O	125	1	0,00000	[NY HERIN'NY FITAOVAN'ANDRIAMANITRA] Fihirana fiakarana. Izay mitoky amin'ny Tompo, dia tahaka ny tendrombohitra Siona; tsy mba mangozohozo izy, fa miorina mandrakizay.	
19O	125	2	0,00000	 Jerosalema mihetra tendrombohitra manodidina azy: Iaveh manodidina ny vahoakany toy izany koa, hatramin'izao ka ho mandrakizay.	
19O	125	3	0,00000	 Tsy hitoetra eo amin'ny lovan'ny marina ny tehim-panjakan'ny ratsy fanahy, mba tsy hanaingan'ny olo-marina, ny tànany hanao ratsy koa.	
19O	125	4	0,00000	 Iaveh ô, totofy soa ny tsara fanahy, sy ny mahitsy fo.	
19O	125	5	0,00000	 Fa raha ireo mivily amin'ny làla-miolikolika kosa, aoka izy hafoin'ny Tompo miaraka amin'izay manao ratsy. Fiadanana anie ho amin'Israely!	
19O	126	1	0,00000	[FIFALIAN'NY TAFAVERINA AVY AMIN'NY TANY FAHABABOANA - FIFONANA HO AN'IZAY MBOLA BABO] Fihirana fiakarana. Fony Iaveh nampody ny voababon'i Siona, dia toa nofy izany ho antsika.	
19O	126	2	0,00000	 Tamin'izany ny vavantsika nanao hobin-kafaliana, ny lelantsika nanao hira firavoravoana. Fahizany izao no am-bentin-teny amin'ny firenena: Nanao zava-dehibe ho azy ireo Iaveh.	
19O	126	3	0,00000	 Eny, nanao zava-dehibe ho antsika tokoa Iaveh; ka revon-kafaliana isika.	
19O	126	4	0,00000	 Iaveh ô, avereno ny anay voababo, toy ny ampandehananao ny ranon-driaka ao amin'ny negeba.	
19O	126	5	0,00000	 Izay mamafy amin-dranomaso, hijinja amin-kafaliana.	
19O	126	6	0,00000	 Mandeha izy, mandeha amim-pitomaniana, mitondra sy mamafy ny voa famafiny. Hiverina kosa izy manao hobin-kafaliana, mitondra ny amboara avy amin'ny fijinjany.	
19O	127	1	0,00000	[AVY AMIN'ANDRIAMANITRA NY SOA REHETRA] Fihirana fiakarana. Nataon'i Salomona. Raha tsy Iaveh no manorina ny trano, miasa foana izay manorina azy. Raha tsy Iaveh no miambina ny tanàna, miari-tory foana eo am-bavahadiny ny mpiambina.	
19O	127	2	0,00000	 Tsy misy vokany ny fifohazanareo mbola tsy mipoaka ny andro, sy ny iaorianam-pandriana, mihinana ny hanim-pahoriana. Fa ny malalany dia omeny tsy latsaka izany eo am-patoriany fotsiny.	
19O	127	3	0,00000	 Indro fa lova avy amin'ny Tompo ny zanaka; valisoa ny aloaky ny kibo miteraka.	
19O	127	4	0,00000	 Tahaka ny zana-tsipìka eo an-tanan'ny mpiady, toy izany koa ny zanaky ny fahatanorana.	
19O	127	5	0,00000	 Sambatra izay mameno ny tranon-jana-tsipìkany amin'izany, fa tsy ho menatra raha mifamaly amin'ny fahavalo eo am-bavahady.	
19O	128	1	0,00000	[TOKAN-TRANO SAMBATRY NY MPINO] Fihirana fiakarana. Sambatra ny lehilahy matahotra an'ny Tompo, izay mandeha amin'ny làlany.	
19O	128	2	0,00000	 Mihinana ny asan-tànanao hianao amin'izany, ka dia sambatra sy voky soa.	
19O	128	3	0,00000	 Ny vadinao manahaka ny voaloboka mahavanom-boa, ao an-tokantranonao. Ny zanakao manahaka ny zanak'oliva manodidina ny latabatrao.	
19O	128	4	0,00000	 Toy izany no hitahiana ny lehilahy matahotra an'ny Tompo.	
19O	128	5	0,00000	 Iaveh anie hanambina anao, avy ao Siona! Enga anie ka hahita an'i Jerosalema miadana tsara hianao, amin'ny andro rehetra hiainanao!	
19O	128	6	0,00000	 Hahita ny zanaky ny zanakao anie hianao! Ho amin'Israely anie ny fiadanana!	
19O	129	1	0,00000	[FANOZONANA NY FAHAVALO] Fihirana fiakarana. Nampahoriny mafy, hatry ny fony mbola tanora aho; -aoka Israely hilaza izany! -	
19O	129	2	0,00000	 Nampahoriny mafy, hatry ny fony mbola tanora aho, nefa tsy naharesy ahy izy ireo.	
19O	129	3	0,00000	 Nolahasainy ny lamosiko, nosoritany vava asa lava ao.	
19O	129	4	0,00000	 Marina anefa Iaveh, ka notapahiny ny famatorana nataon'ny ratsy fanahy.	
19O	129	5	0,00000	 Aoka ho menatra sy hiamboho eny, izay rehetra mankahala an'i Siona!	
19O	129	6	0,00000	 Aoka hanahaka ny ahitra an-tafon-trano izy, izay malazo alohan'ny hanongotana azy.	
19O	129	7	0,00000	 Ny mpijinja tsy mahafeno tànana amin'izany, sy ny mpamehy amboara ny ampofoany.	
19O	129	8	0,00000	 Ary ny mpandalo tsy mba manao hoe: Ho aminao anie ny fitahian'ny Tompo! - Mitso-drano anareo amin'ny anaran'ny Tompo izahay.	
19O	130	1	0,00000	[AO ANATIN'NY FAHORIANA MANGIDY INDRINDRA] Fihirana fiakarana. Ato am-body hantsana aho no miantso anao, ry Iaveh. Tompo ô, henoy ny feoko;	
19O	130	2	0,00000	 aoka ny sofinao anie hihaino ny feon'ny fivavahako.	
19O	130	3	0,00000	 Raha mitana ny fahatsiarovana ny heloka hianao, ry Iaveh, iza no haharitra, Tompo ô?	
19O	130	4	0,00000	 Fa ao aminao ny famelan-keloka, mba hanajan'ny olona anao.	
19O	130	5	0,00000	 Manantena an'ny Tompo aho, manantena ny fanahiko, ary miandry ny teniny aho.	
19O	130	6	0,00000	 Maniry ny Tompo ny fanahiko, mihoatra noho ny anirian'ny mpiambina ny fipoahan'ny andro.	
19O	130	7	0,00000	 Apetraho amin'ny Tompo ny fitokianao, ry Israely, fa ao amin'ny Tompo no misy ny famindram-po; ao aminy no misy fanafahana mihoa-pampana.	
19O	130	8	0,00000	 Izy no hanavotra an'Israely amin'ny helony rehetra.	
19O	131	1	0,00000	[FANARAHANA NY FANETREN-TENA] Fihirana fiakarana. Nataon'i Davida. Iaveh ô, tsy mba nivontom-piavonavonana ny foko, tsy mba niandranandrana ny fijeriko, tsy mba mikarokaroka zavatra ambony aho, na izay avo mihoatra noho izaho.	
19O	131	2	0,00000	 Tsy izany fa mitana ny fanahiko amin'ny fiononana sy fahanginana aho, toy ny zaza vao notazana eo ampofoan-dreniny, toy ny zaza vao notazana ny fanahiko ato anatiko.	
19O	131	3	0,00000	 Apetraho amin'ny Tompo ny fitokianao, ry Israely, ankehitriny sy mandrakizay!	
19O	132	1	0,00000	[FAMPANANTENAN'IAVEH TAMIN'I DAVIDA, ANTOKY NY TOKY AMIN'NY HO AVY] Fihirana fiakarana. Ry Iaveh, tsarovy Davida, sy ny fahasahiranany rehetra!	
19O	132	2	0,00000	 Izao no fianianana nataony tamin'ny Tompo, izao no voadiny tamin'ny Maherin'i Jakoba:	
19O	132	3	0,00000	 Tsy hiditra ao an-day fitoerako aho, na hiakatra eo am-parafara fialako sasatra,	
19O	132	4	0,00000	 na hamela ny masoko hatory, na ny hodi-masoko ho rendremana akory,	
19O	132	5	0,00000	 mandra-pahitako fitoerana ho an'ny Tompo, sy fonenana ho an'ny Maherin'i Jakoba.	
19O	132	6	0,00000	 Indro rentsika fa hoe any Efrata izy; hitantsika tany an-tsahan'i Jaara izy.	
19O	132	7	0,00000	 Andeha ho ao amin'ny tabernaklan'ny Tompo, miankohofa eo anatrehan'ny lampihazo fitoeran-tongony isika.	
19O	132	8	0,00000	 Mitsangàna, ry Iaveh, avia eto amin'ny fitoerana fitsaharanao, hianao sy ny fiaran'ny fiandriananao!	
19O	132	9	0,00000	 Hitafy fahamarinana anie ny mpisoronao, ary hihoby amim-piravoravoana anie ny mpino anao.	
19O	132	10	0,00000	 Noho ny amin'i Davida mpanomponao, aza manifika ny tavan'ny Voahosotrao.	
19O	132	11	0,00000	 Iaveh nianiana marina tamin'i Davida, ka tsy hitsoaka amin'izany: Ny ateraky ny kibonao, no hapetrako eo amin'ny seza fiandriananao.	
19O	132	12	0,00000	 Raha tandreman'ny zanakao ny fanekeko, mbamin'ny didy hampianariko azy, dia hipetraka mandrakizay, eo amin'ny seza fiandriananao koa ny zanany.	
19O	132	13	0,00000	 Fa Iaveh efa nifidy an'i Siona, sy naniry azy ho fonenany.	
19O	132	14	0,00000	 Ity no toerana fitsaharako mandrakizay; eto no honenako fa efa niriko.	
19O	132	15	0,00000	 Horotsahako fanambinana sesehena ny fivelomany; hovokisako hanina ny mahantrany.	
19O	132	16	0,00000	 Hotafiko famonjena ny mpisorony; ary hihoby amim-piravoravoana ny mpino ao.	
19O	132	17	0,00000	 Hohalehibeziko ao ny fahefan'i Davida; hamboatra fanilo ho an'ny Voahosotro aho.	
19O	132	18	0,00000	 Hofonosiko henatra ny fahavalony, ary hamirapiratra eo an-kandriny kosa ny satro-boninahiny.	
19O	133	1	0,00000	[MAMY NY FIRAISAN-TOERAN'NY MPIRAHALAHY] Fihirana fiakarana. Nataon'i Davida. Endrey, tsara sady mamy, ho an'ny mpirahalahy ny miara-monina!	
19O	133	2	0,00000	 Tahaka ny diloilo sarobidy aidina eo an-doha izany; ka mitsororoka amin'ny somotra, dia amin'ny somotr'i Aarona, sy midina amin'ny sisin'akanjony.	
19O	133	3	0,00000	 Manahaka ny andon'i Hermona izany, izay milatsaka eo amin'ny tampon'i Siona; fa ao no nanorenan'ny Tompo ny fitahiana, ny fiainana ho mandrakizay.	
19O	134	1	0,00000	[FIANTSOANA NY MPISORONA SY LEVITA HIDERA AN'ANDRIAMANITRA ANDRO AMAN'ALINA] Fihirana fiakarana. Aoka hisaotra an'ny Tompo àry hianareo rehetra mpanompon'ny Tompo, izay manao fanompoana ao an-tranon'ny Tompo, mandritra ny alina.	
19O	134	2	0,00000	 Manandràta tànana ho amin'ny fitoerana masina, ary misaora an'ny Tompo.	
19O	134	3	0,00000	 Hitahy anao avy ao Siona anie Iaveh, izay nanao ny lanitra sy ny tany.	
19O	135	1	0,00000	[FIDERANA AN'ANDRIAMANITRA - NY ASANY MAHAGAGA - NY FIAMBONIANY AMIN'NY SAMPY] Aleloia! - Miderà ny anaran'ny Tompo, miderà azy hianareo mpanompon'ny Tompo,	
19O	135	2	0,00000	 hianareo manao fanompoana ao an-tranon'ny Tompo, eo an-kianjan'ny tranon'Andriamanitsika.	
19O	135	3	0,00000	 Miderà an'ny Tompo fa tsara Iaveh, mihirà ny anarany amin'ny harpa, fa mamy tanteraka.	
19O	135	4	0,00000	 Fa Iaveh efa nifidy an'i Jakoba ho azy, sy an'Israely ho lovany.	
19O	135	5	0,00000	 Eny, fantatro, lehibe Iaveh, ambony noho ny andriamanitra rehetra ny Tompontsika.	
19O	135	6	0,00000	 Manao izay tiany rehetra Iaveh, eny an-danitra sy ety ambonin'ny tany, any an-dranomasina sy any amin'ny hantsana rehetra.	
19O	135	7	0,00000	 Mampiakatra ny zavona avy amin'ny faran'ny tany izy; mandefa ny tselatra aman-dranonorana, mamoaka ny rivotra avy amin'ny firaketany.	
19O	135	8	0,00000	 Namono ny voalohan-terak'i Ejipta izy fahiny, hatramin'ny olona ka hatramin'ny biby.	
19O	135	9	0,00000	 Naneho famantarana amam-pahagagana izy, teo afovoanao, ry Ejipta, namelezany an'i Faraona sy ny mpanompony rehetra.	
19O	135	10	0,00000	 Firenena maro no nasiany, ary mpanjaka mahery no novonoiny:	
19O	135	11	0,00000	 Sehona mpanjakan'ny Amoreana, Oga mpanjakan'i Basàna, mbamin'ny mpanjaka rehetra tany Kanaana,	
19O	135	12	0,00000	 ka natolony ho lova ny tanin'ireo, dia ho lovan'Israely vahoakany.	
19O	135	13	0,00000	 Iaveh ô, maharitra mandrakizay ny anaranao: Iaveh ô maharitra amin'ny taona rehetra mifandimby ny fahatsiarovana anao.	
19O	135	14	0,00000	 Fa manome rariny ny vahoakany Iaveh, ary miantra ny mpanompony izy.	
19O	135	15	0,00000	 Ny sampin'ny firenena dia volafotsy amam-bolamena, asa-tànan'olombelona.	
19O	135	16	0,00000	 Manam-bava fa tsy miteny izy; mana-maso fa tsy mahita;	
19O	135	17	0,00000	 manan-tsofina fa tsy mahare izy, tsy misy fofon'aina akory aza ny vavany.	
19O	135	18	0,00000	 Hanahaka ireny anie ry zareo nanao azy, na iza na iza mitoky aminy!	
19O	135	19	0,00000	 Misaora an'ny Tompo, ry taranak'Israely! Misaora an'ny Tompo, ry taranak'i Aarona!	
19O	135	20	0,00000	 Misaora an'ny Tompo, ry taranak'i Levì! Misaora an'ny Tompo, hianareo matahotra an'ny Tompo!	
19O	135	21	0,00000	 Hisaorana avy ao Siona anie Iaveh, izay mitoetra ao Jerosalema! Aleloia!	
19O	136	1	0,00000	[LITANIA FANKALAZANA NY MPAHARY SY MPANAO SOA AN'ISRAELY] Manomeza voninahitra an'ny Tompo, fa tsara izy, fa mandrakizay ny famindram-pony.	
19O	136	2	0,00000	 Manomeza voninahitra an'Andriamanitry ny andriamanitra, fa mandrakizay ny famindram-pony.	
19O	136	3	0,00000	 Manomeza voninahitra ny Tompon'ny tompo, fa mandrakizay ny famindram-pony.	
19O	136	4	0,00000	 Izay hany mahavita fahagagana lehibe, fa mandrakizay ny famindram-pony.	
19O	136	5	0,00000	 Izay nanao ny lanitra tamim-pahendrena, fa mandrakizay ny famindram-pony.	
19O	136	6	0,00000	 Izay namelatra ny tany eo ambonin'ny rano, fa mandrakizay ny famindram-pony.	
19O	136	7	0,00000	 Izay nanao ireo fahazavana lehibe, fa mandrakizay ny famindram-pony.	
19O	136	8	0,00000	 Ny masoandro, ho mpanapaka ny andro, fa mandrakizay ny famindram-pony.	
19O	136	9	0,00000	 Ny volana aman-kintana, ho mpanapaka ny alina, fa mandrakizay ny famindram-pony.	
19O	136	10	0,00000	 Izay namely ny Ejipsiana tamin'ny voalohan-terany, fa mandrakizay ny famindram-pony.	
19O	136	11	0,00000	 Nitondra an'Israely hivoaka avy teo aminy, fa mandrakizay ny famindram-pony.	
19O	136	12	0,00000	 Tamin'ny tànana mahery sy tamin'ny sandry nahinjitra, fa mandrakizay ny famindram-pony.	
19O	136	13	0,00000	 Izay nampisaraka roa ny ranomasina Mena, fa mandrakizay ny famindram-pony.	
19O	136	14	0,00000	 Dia nitondra an'Israely namaky teo afovoany, fa mandrakizay ny famindram-pony.	
19O	136	15	0,00000	 Ary namarina an'i Faraona sy ny tafiny tao amin'ny ranomasina Mena, fa mandrakizay ny famindram-pony.	
19O	136	16	0,00000	 Izay nitondra ny vahoakany tany an'efitra, fa mandrakizay ny famindram-pony.	
19O	136	17	0,00000	 Izay namely mpanjaka lehibe, fa mandrakizay ny famindram-pony.	
19O	136	18	0,00000	 Ary nahafaty mpanjaka mahery, fa mandrakizay ny famindram-pony.	
19O	136	19	0,00000	 Sehona mpanjakan'ny Amoreana, fa mandrakizay ny famindram-pony.	
19O	136	20	0,00000	 Sy Oga mpanjakan'i Basàna, fa mandrakizay ny famindram-pony.	
19O	136	21	0,00000	 Izay nanome ny tanin'ireny, ho lova, fa mandrakizay ny famindram-pony.	
19O	136	22	0,00000	 Dia ho lovan'Israely mpanompony, fa mandrakizay ny famindram-pony.	
19O	136	23	0,00000	 Izay nahatsiaro antsika, nony voaetry isika, fa mandrakizay ny famindram-pony.	
19O	136	24	0,00000	 Ka nanafaka antsika tamin'ny mpampahory antsika, fa mandrakizay ny famindram-pony.	
19O	136	25	0,00000	 Izay manome hanina ny velona rehetra, fa mandrakizay ny famindram-pony.	
19O	136	26	0,00000	 Manomeza voninahitra an'Andriamanitry ny lanitra, fa mandrakizay ny famindram-pony.	
19O	137	1	0,00000	[NY ALAHELON'NY VOABABO; FANOZONANA NY FAHAVALO] Teo amoron'ny onin'i Babilona, dia nipetraka sy nitomany izahay, nahatsiaro an'i Siona.	
19O	137	2	0,00000	 Teo amin'ny hazo malahelo eo an-dohasahany, no nahantonay ny harpanay.	
19O	137	3	0,00000	 Fa teo izahay dia nangatahan'ireo nitana anay am-pahababoana, hanao hiram-pivavahana sy hira fiderana; nangatahin'ireo mpampahory anay hira fifaliana izahay: Manaova hiran'i Siona ho anay hianareo.	
19O	137	4	0,00000	 Hataonay ahoana no fihira ny hiran'ny Tompo any an-tanin'ny olona hafa firenena?	
19O	137	5	0,00000	 Na oviana na oviana raha manadino anao aho, ry Jerosalema, aoka hanadino tsy hahetsika ny tànako ankavanana!...	
19O	137	6	0,00000	 Aoka hiraikitra amin'ny lanilaniko ny lelako, raha mitsahatra ny mihevitra anao aho, raha tsy Jerosalema no ataoko loha laharana amin'ny fifaliako!	
19O	137	7	0,00000	 Tsarovy, ry Iaveh, ireo taranak'i Edoma, fony tamin'ny andron'i Jerosalema, dia hoy ireny: Ravao! ravao! izy, hatramin'ny fotony!	
19O	137	8	0,00000	 Ry zanakavavin'i Babilona voatolotra ho amin'ny fandringanana, sambatra izay hamaly anao, araka ny ratsy nataonao taminay.	
19O	137	9	0,00000	 Sambatra izay hisambotra sy hanorotoro, ny zanakao madinika amin'ny vato!	
19O	138	1	0,00000	[FIHIRANA FISAORANA - HIDERA AN'IAVEH NY MPANJAKA REHETRA AMIN'NY TANY] Nataon'i Davida. Sitrako ny midera anao amin'ny foko rehetra, sy hihira ho anao amin'ny harpa eo anatrehan'ireo andriamanitra.	
19O	138	2	0,00000	 Sitrako ny miankohoka eo an-tempolinao masina, sy hankalaza ny anaranao, noho ny hatsaram-ponao amam-pahamarinanao, fa nanao fampanantenana lehibe hianao, mihoatra noho ny voninahitry ny anaranao.	
19O	138	3	0,00000	 Tamin'ny andro niantsoako anao naneky ahy hianao, naverinao amin'ny fanahiko ny tanjaka aman-kerim-po.	
19O	138	4	0,00000	 Hidera anao, Iaveh, ny mpanjaka rehetra amin'ny tany, rahefa mandre ny teny to naloaky ny vavanao.	
19O	138	5	0,00000	 Hankalaza ny làlan'ny Tompo izy ireo, fa lehibe ny voninahitry ny Tompo.	
19O	138	6	0,00000	 Fa avo Iaveh ka mijery ny iva toetra, ary fantany eny lavitra eny, ny mpiavonavona.	
19O	138	7	0,00000	 Raha mizotra eo afovoan'ny fahoriana aho, dia velominao indray, maninji-tànana hanohana ny hatezeran'ny fahavaloko hianao, ary mamonjy ahy ny tànanao ankavanana.	
19O	138	8	0,00000	 Hotanterahin'ny Tompo izay nataony ho ahy, Iaveh ô, mandrakizay ny hatsaram-ponao: Aza mahafoy ny asan-tànanao!	
19O	139	1	0,00000	[FANKALAZANA NY FAHALALAN'ANDRIAMANITRA TSY MISY FETRA - NAHOANA NO FANTATR'ANDRIAMANITRA, NEFA AVELANY HAHARITRA IHANY NY TSY MARINA?] Ho an'ny mpampianatra hira. Nataon'i Davida. Iaveh ô, mizaha toetra sy mahalala ahy hianao:	
19O	139	2	0,00000	 fantatrao ny fipetrako sy ny fitsangako; tsinjovinao ny hevitro mbola lavitra.	
19O	139	3	0,00000	 Hianao mitsirika ahy na mandeha na mandry, ary mahazatra anao ny làlako rehetra.	
19O	139	4	0,00000	 Ny teny tsy mbola mby eo an-delako aza, efa fantatrao manontolo sahady, ry Iaveh.	
19O	139	5	0,00000	 Manodidina ahy eo alohako sy eo ivohoko hianao, ary apetrakao amiko ny tànanao.	
19O	139	6	0,00000	 Fahalalana mahagaga loatra, raha izaho, izany, ka ambony lavitra noho izay mety ho takatro.	
19O	139	7	0,00000	 Aiza no halehako lavitra ny fanahinao, aiza no handosirako lavitra ny tavanao?	
19O	139	8	0,00000	 Raha miakatra any an-danitra aho, any hianao, raha mandry any amin'ny seoly aho, indro ao hianao.	
19O	139	9	0,00000	 Raha maka ny elatry ny maraina aho, ka mandeha hitoetra any am-paran'ny ranomasina,	
19O	139	10	0,00000	 ny tànanao ihany koa no hitarika ahy any, ary ny tànanao ankavanana no hihazona ahy.	
19O	139	11	0,00000	 Ka milaza aho hoe: Ny aizina ahay mba hanarona ahy, ary ny alina no hany fahazavana hanodidina ahy!...	
19O	139	12	0,00000	 Tsy misy maizina ho anao, na ao amin'ny aizina aza, mamiratra toy ny andro ho anao ny alina, ary ny aizina toy ny fahazavana.	
19O	139	13	0,00000	 Hianao no namorona ny voako, sy nanenona ahy tao an-kibon'ineny.	
19O	139	14	0,00000	 Midera anao aho, amin'ny nanaovanao ahy ho zava-boahary mahagaga loatra: mahagaga ny asanao, ary mamin'ny fanahiko ny mieky izany.	
19O	139	15	0,00000	 Tsy niafina taminao ny tenako, tamin'ny namoronana ahy tao amin'ny miafina, voatenona tamim-pahaizana, tao amin'ny fanambanin'ny tany.	
19O	139	16	0,00000	 Fony zavatra vao torontoronina tsy nisy endrika akory aho no efa hitan'ny masonao, ary voasoratra teo amin'ny bokinao avokoa, ny andro voatendry hiainako, talohan'ny tsy mbola nisiany akory.	
19O	139	17	0,00000	 Ry Andriamanitra ô, mahafinaritra loatra lahy ny hevitrao! Endrey, izany hamaroany!	
19O	139	18	0,00000	 Raha manisa azy aho, mihoatra noho ny hamaroan'ny fasika ny isany; nony mifoha aho dia mbola eo aminao ihany!	
19O	139	19	0,00000	 Andriamanitra ô tsy handringana ny ratsy fanahy va hianao? Mialà amiko hianareo mpandatsa-dra!	
19O	139	20	0,00000	 Fiteny mahameloka no iresahany anao, manonom-poana ny anaranao ireo fahavalonao ireo.	
19O	139	21	0,00000	 Ry Iaveh , tsy tokony hataoko va ny mankahala izay mankahala anao, sy manao ho zava-betaveta an'ireo mitsangan-kanohitra anao?	
19O	139	22	0,00000	 Halako dia halako tanteraka tokoa ireny, fahavaloko izy ireny, raha izaho.	
19O	139	23	0,00000	 Zahao toetra aho, Andriamanitra ô, ka fantaro ny foko; tsapao aho, ka fantaro ny hevitro!	
19O	139	24	0,00000	 Jereo raha eo amin'ny làlan-dratsy aho, dia tariho eo amin'ny làlana mandrakizay.	
19O	140	1	0,00000	[FIVAVAHANA RAHA ENJEHINA] Ho an'ny mpampianatra hira. Salamon'i Davida.	
19O	140	2	0,00000	 Iaveh ô, afaho amin'ny olon-dratsy aho, arovy amin'ny olona mpanao an-keriny aho.	
19O	140	3	0,00000	 Izay mieritreritra hevitra ratsy ao am-pony, izay manangana ady amiko lalandava;	
19O	140	4	0,00000	 izay mandranitra ny lelany toy ny menarana, sady misy poizin'aspika ao ambany molony. - Selà.	
19O	140	5	0,00000	 Iaveh ô, ambeno amin'ny tànan'ny ratsy fanahy aho, arovy amin'ny olona mpanao an-keriny aho, izay mitetika ny hanafintohina ahy.	
19O	140	6	0,00000	 Misy mpiavonavona mamela-pandrika harato hamandrihana ahy; mametra-pandrika harato manaraka ny làlan-kalehako; ary manao otrika hamelezana ahy. - Selà.	
19O	140	7	0,00000	 Hoy aho amin'ny Tompo: Andriamanitro hianao, henoy ny feon'ny fitarainako, ry Iaveh!	
19O	140	8	0,00000	 Iaveh Tompo ô, mpamonjiko mahery, manarona ny lohako amin'ny andro fiadiana hianao.	
19O	140	9	0,00000	 Ry Iaveh, aza tanterahinao ny fanirian'ny ratsy fanahy, aza havela hahomby ny hevi-dratsiny; dia ireharehany loatra izany. - Selà.	
19O	140	10	0,00000	 Ny lohan'ireo izay manemitra ahy anie, no hianjeran'ny ratsy tononin'ny molony.	
19O	140	11	0,00000	 Aoka hanintsanana vainafo mivaivay eo ambonin'izy ireo! Havarin'Andriamanitra any amin'ny afo anie izy!	
19O	140	12	0,00000	 Tsy hambinina ny mpanendrikendrika eto ambonin'ny tany, ary hozoin-doza, tsy hamindrana fo, ny mpanao an-keriny.	
19O	140	13	0,00000	 Fantatro fa omen'ny Tompo hitsiny ny fadiranovana, ary omeny rariny ny mahantra.	
19O	140	14	0,00000	 Eny, hankalaza ny anaranao ny marina, ary honina eo anatrehan'ny tavanao ny olo-mahitsy.	
19O	141	1	0,00000	[FIVAVAHANA RAHA ENJEHINA] Salamon'i Davida. Iaveh ô, miantso anao aho, tongava faingana amiko hianao; atongilano ny sofinao amin'ny feoko, raha miantso anao aho.	
19O	141	2	0,00000	 Aoka ho eo anatrehanao toy ny emboka anie ny fivavahako.	
19O	141	3	0,00000	 Iaveh ô, asio fiambenana eo amin'ny vavako; ary mpitily eo am-baravaran'ny molotro.	
19O	141	4	0,00000	 Aza atongilanao amin'ny ratsy ny foko, na hilozoka amin'ny asa ratsy, miaraka amin'ny olona mpanao ratsy.	
19O	141	5	0,00000	 Raha ny marina no mamely ahy, tombontsoa ho ahy izany; raha izy no mananatra ahy, diloilo manitra eo an-dohako izany, ka tsy holavin'ny lohako, fa amin'izay ny fivavahako no hany hanoherako ny hevi-dratsin'ireny.	
19O	141	6	0,00000	 Nefa tsy ho ela dia havarina, manaraka ny vatolampy, ny lehiben'ireny; ary handre ny teniko ny olona, fa mahafinaritra izany.	
19O	141	7	0,00000	 Toy ny fanoritra sy fihevon'ny asa ny tany, no famafy ny taolantsika teo am-bavan'ny seoly.	
19O	141	8	0,00000	 Fa hianao no andrandrain'ny masoko, Iaveh Tompo ô; ao akaikinao no itadiavako fialofana: aza mahafoy ny fanahiko!	
19O	141	9	0,00000	 Arovy amin'ny fandrika amandrihany ahy aho, dia amin'ny fanotrehan'ireo mpanao ratsy.	
19O	141	10	0,00000	 Aoka ny ratsy fanahy ho latsaka amin'ny fandrika nataony; fa izaho kosa izay dia ho afaka amin'izany.	
19O	142	1	0,00000	[FIVAVAHANA RAHA TRA-PAHORIANA] Fihirana nataon'i Davida: Fony izy tao amin'ilay zohy. Fivavahana.	
19O	142	2	0,00000	 Mitaraina amin'ny Tompo amin'ny feoko aho, mitalaho amin'ny Tompo amin'ny feoko:	
19O	142	3	0,00000	 Mamboraka eo anatrehany ny fitarainako aho, mamosaka eo anatrehany ny fahoriako.	
19O	142	4	0,00000	 Raha reraka ato anatiko ny fanahiko, dia fantatrao ny làlako, fantatrao fa any an-dàlana izorako, amelaran'ireny fandrika hamelezana ahy.	
19O	142	5	0,00000	 Topazo maso eo ankavanana ka zahao: tsy misy mahalala ahy akory; ny fialofako tsy misy velively, tsy ahoan'ny olona akory ny aiko.	
19O	142	6	0,00000	 Mitaraina aminao aho, ry Iaveh, hoy aho: Hianao no fialofako, anjarako eo amin'ny tanin'ny velona.	
19O	142	7	0,00000	 Atongilano ny sofinao amin'ny fitarainako, fa fadiranovana efa izaitsizy aho, afaho amin'ireo manenjika ahy aho, fa mahery noho izaho izy ireo.	
19O	142	8	0,00000	 Esory amin'ity tranomaizina ity ny fanahiko, mba hankalazako ny anaranao, hahazo voninahitra miaraka amiko ny marina, noho ny nanasoavanao ahy.	
19O	143	1	0,00000	[FIVAVAHANA HAFA RAHA TRA-PAHORIANA] Salamon'i Davida. Iaveh ô, henoy ny fivavahako; atongilano ny sofinao amin'ny fitalahoako; valio vavaka aho, amin'ny fahitsianao amam-pahamarinanao.	
19O	143	2	0,00000	 Aza mifandahatra amin'ny mpanomponao amin'ny fitsarana, fa tsy misy olombelona ho marina eo anatrehanao.	
19O	143	3	0,00000	 Mitady ny aiko ny fahavalo, manitsaka ny aiko amin'ny tany izy; asesiny ao amin'ny fitoerana maizina aho, mova tsy olona efa maty ela!	
19O	143	4	0,00000	 Reraka ny fanahiko ato amiko, mitebiteby ny foko ato an-kiboko.	
19O	143	5	0,00000	 Heveriko ny andro taloha, sainiko ny asanao rehetra, eritreretiko ny asan-tànanao.	
19O	143	6	0,00000	 Mananty tànan-droa aminao aho, ka maniry anao, toy ny tany mangentana, ny fanahiko. - Selà.	
19O	143	7	0,00000	 Hafaingano ny valim-bavako, ry Iaveh, fa reraka eo ihany ny fanahiko; aza manafina ny tavanao amiko, fa manahaka ny efa midina any am-pasana aho.	
19O	143	8	0,00000	 Ampandreneso faingana ny hatsaram-ponao aho, fa hianao no itokisako; atoroy ny làlana tokony halehako aho, fa any aminao no hanondrotako ny fanahiko.	
19O	143	9	0,00000	 Afaho amin'ny fahavaloko aho, ry Iaveh, fa ao aminao no ialofako.	
19O	143	10	0,00000	 Ampianaro hanao ny sitra-ponao aho fa hianao no Andriamanitro. Ny fanahinao tsara anie hitarika ahy, eo amin'ny làla-mahitsy.	
19O	143	11	0,00000	 Iaveh ô, velomy aho, noho ny anaranao, esory amin'ny fahoriana ny fanahiko, noho ny fahamarinanao.	
19O	143	12	0,00000	 Fongory ny fahavaloko, noho ny hatsaram-ponao; ary aringano avokoa izay mampahory ahy, fa mpanomponao aho.	
19O	144	1	0,00000	[EFA NAMONJY NY VAHOAKANY TAMIN'NY FAHAVALONY IAVEH KA ANGATAHINA HANOME AZY FANDRESENA TANTERAKA - NY HASAMBARANA AMAM-PANAMBINANA AMIN'NY ANDRO IADANANA] Nataon'i Davida. Isaraona anie Iaveh vatolampiko, izay nampianatra ny tànako hiady, ary ny rantsan-tànako hiantafika.	
19O	144	2	0,00000	 Mpanao soa ahy aman-trano mimandako, fialofako avo amam-panafaka ahy, ampingako amam-pialofako, izay mandamina ny vahoakako hanoa ahy!	
19O	144	3	0,00000	 Iaveh ô, inona moa ny olombelona no mba heverinao, ny zanak'olombelona, no mba ahinao?	
19O	144	4	0,00000	 Tahaka ny tso-drivotra ihany ny olombelona; tahaka ny aloka mandalo foana ny androny.	
19O	144	5	0,00000	 Iaveh ô, aondreho ny lanitrao, ka midìna; tendreo ny tendrombohitra dia aoka hirehitra izy.	
19O	144	6	0,00000	 Aoka hianao hampanjopiaka ny tselatra ka hampiparitaka ny fahavalo; alefaso ny zana-tsipìkanao, ka ampifanaritaho ireny.	
19O	144	7	0,00000	 Ahinjiro avy any ambony ny tànanao, ka afaho sy vonjeo aho amin'ny rano be, amin'ny tànan'ireo tarana-pirenen-kafa,	
19O	144	8	0,00000	 izay mamoaka lainga ny vavany, ary tànana ankavanana mivadika no tànana ankavanana.	
19O	144	9	0,00000	 Andriamanitra, hihira fihiram-baovao ho anao aho, hankalaza anao amin'ny valiha tory folo aho.	
19O	144	10	0,00000	 Hianao izay nanome fandresena ny mpanjaka, sy namonjy an'i Davida mpanomponao amin'ny sabatra mahafaty,	
19O	144	11	0,00000	 dia afaho sy vonjeo aho amin'ny tànan'ireo tarana-pirenen-kafa, izay mamoaka lainga ny vavany, ary tànana ankavanana mivadika no tànany ankavanana.	
19O	144	12	0,00000	 Hanahaka ny zanakazo mirobona anie ny zanakay lahy ka hitombo mandritra ny fahatanorany. Hanahaka ny andry fehizoro anie ny zanakay vavy, misy sarin-javatra voasokitra, toy ny amin'ny tempoly!	
19O	144	13	0,00000	 Ho feno mandrakariva anie ny sompitray, ka ho hipoka vokatra isan-karazany. Ny ondrinay eny an-tanimbilonay anie hitombo arivoarivo sy alinalina,	
19O	144	14	0,00000	 ary ny ombinay hahavanona anaka. Aza misy ao anatin'ny mandanay na fahabangana na fikoizana, aza misy re eny amin'ny kianjanay anie ny antso vonjy taitra!	
19O	144	15	0,00000	 Sambatra ny firenena, miarana amin'izany zava-tsoa izany. Sambatra ny firenena manana an'ny Tompo ho Andriamaniny.	
19O	145	1	0,00000	 [Hira fankalazana ny Mpahary noho ny hery amam-pamindram-pony tsy misy fetra] Hira fiderana. Nataon'i Davida. ALEPH: Sitrako ny mankalaza anao, ry Andriamanitro, Mpanjaka ô, sy ny misaotra ny anaranao mandrakizay doria.	
19O	145	2	0,00000	 BETH: Sitrako ny misaotra anao isan'andro, sy ny mankalaza ny anaranao mandrakizay doria!	
19O	145	3	0,00000	 GHIMEL: Lehibe Iaveh ka mendrika ny fiderana rehetra, ary tsy takatry ny saina ny fahalehibeazany!	
19O	145	4	0,00000	 DALETH: Ny taona rehetra samy hilaza amin'izay mandimby azy ny fiderana ny asanao; hitory ny fahagagana nataonao ny olona.	
19O	145	5	0,00000	 HE: Hihira ny famirapiratan'ny fiandriananao be voninahitra aho, sy ny asanao mahagaga.	
19O	145	6	0,00000	 VAV: Horesahin'ny olona ny herinao mahatahotra; ary hotantaraiko ny fahalehibeazanao.	
19O	145	7	0,00000	 ZAIN: Hambaran'ny olona ny fahatsiarovana ny hatsaram-ponao lehibe indrindra, ary hankalazaina ny fahamarinanao.	
19O	145	8	0,00000	 HETH: Mamindra fo sy miantra Iaveh, ary mahari-po sy feno hatsaram-po.	
19O	145	9	0,00000	 TETH: Tsara fo amin'ny olona rehetra Iaveh, ary mihatra amin'ny zava-boahariny rehetra ny famindram-pony.	
19O	145	10	0,00000	 YOD: Midera anao avokoa ny asanao rehetra, ry Iaveh, ary misaotra anao ny mpino anao.	
19O	145	11	0,00000	 KAPH: Milaza ny voninahitry ny fanjakanao izy, ary mitory ny fahefanao;	
19O	145	12	0,00000	 LAMED: mba hampahalalany ny zanaky ny olona ny asany mahagaga, sy ny famirapiratry ny fanjakany be voninahitra.	
19O	145	13	0,00000	 MEM: Fanjakana mandrakizay ny fanjakanao, ary maharitra amin'ny taona rehetra ny fanapahanao.	
19O	145	14	0,00000	 SAMECH: Manohana an'izay rehetra lavo Iaveh, ary mampitraka an'izay rehetra mitanondrika.	
19O	145	15	0,00000	 AIN: Mitodika miandry anao ny mason'ny zavatra rehetra, ary omenao izay haniny amin'ny fotoany izy.	
19O	145	16	0,00000	 PHE: Sokafanao ny tànanao, dia vokisanao soa avy aminao ny miaina rehetra. 	
19O	145	17	0,00000	 TSADE: Marina amin'ny làlany rehetra Iaveh, ary mamindra fo amin'ny asany rehetra.	
19O	145	18	0,00000	 KOPH: Eo akaikin' izay rehetra miantso azy Iaveh, dia izay rehetra miantso azy amin'ny fony tokoa.	
19O	145	19	0,00000	 RESCH: Manatanteraka ny fanirian'izay matahotra azy izy, mihaino ny fitarainany sy mamonjy azy.	
19O	145	20	0,00000	 SCHIN: Miambina izay rehetra tia azy Iaveh, ary mandringana ny ratsy fanahy rehetra.	
19O	145	21	0,00000	 THAV: Aoka ny vavako hitory fiderana an'ny Tompo, ary ny nofo rehetra hisaotra ny anarany masina mandrakizay doria!	
19O	146	1	0,00000	[FIDERANA AN'ANDRIAMANITRA SY FITOKIANA NY HERINY AMAM-PAMINDRAM-PONY] Aleloia Midera an'ny Tompo, ry fanahiko.	
19O	146	2	0,00000	 Sitrako ny midera an'ny Tompo, amin'ny andro rehetra iainako; sitrako ny mihira ho an'Andriamanitra raha mbola velona koa aho.	
19O	146	3	0,00000	 Aza mametraka ny fitokianareo amin'ny mpanapaka, na amin'ny zanak'olombelona izay tsy mahavonjy;	
19O	146	4	0,00000	 fa miala ny fofon'ainy, dia miverina amin'ny vovony izy, ary amin'izay andro izay ihany dia levona ny hevitra kasainy.	
19O	146	5	0,00000	 Sambatra izay manana ny Andriamanitr'i Jakoba ho famonjena azy sy mametraka ny fitokiany amin'ny Tompo Andriamaniny.	
19O	146	6	0,00000	 Iaveh nanao ny lanitra sy ny tany, ny ranomasina mbamin'izay rehetra ao aminy; maharitra amin'ny tsy fivadihany izy.	
19O	146	7	0,00000	 Manome rariny an'izay ampahoriana, manome hanina an'izay noana; Iaveh manafaka an'izay voababo;	
19O	146	8	0,00000	 Iaveh mampihiratra ny jamba; Iaveh mampitraka ny mitanondrika; Iaveh tia ny marina;	
19O	146	9	0,00000	 Iaveh miaro ny mpivahiny; manohana ny kamboty amam-pitondratena izy; fa mampiolakolana ny làlan'ny ratsy fanahy kosa.	
19O	146	10	0,00000	 Mpanjaka mandrakizay Iaveh, Andriamanitrao amin'ny taona mifandimby izy, ry Siona. Aleloia!	
19O	147	1	0,00000	[FIDERANA AN'IAVEH FA NY HERINY AMAM-PAMINDRAM-PONY MIHARIHARY AMIN'NY ZAVATRA REHETRA SY NY TANTARAN'ISRAELY] Aleloia! Miderà an'ny Tompo, fa tsara ny mankalaza ny Andriamanitsika, fa mamy sy mendrika ny midera azy.	
19O	147	2	0,00000	 Manangana an'i Jerosalema indray Iaveh, angoniny ireo tafaely avy tamin'Israely.	
19O	147	3	0,00000	 Sitraniny ireo torotoro fo, ary feheziny ny ferin'izy ireo.	
19O	147	4	0,00000	 Manisa ny isan'ny kintana izy, ary tononiny samy amin'ny anarany avy izy rehetra.	
19O	147	5	0,00000	 Lehibe ny Tompontsika ary tsy misy fetra ny heriny; sady tsy manam-petra ny fahalalany.	
19O	147	6	0,00000	 Manati-bonjy ho an'ny manetry tena Iaveh, fa manetry ny ratsy fanahy amin'ny tany kosa.	
19O	147	7	0,00000	 Manaova hira fisaorana ho an'ny Tompo; mankalazà ny Andriamanitsika amin'ny harpa!	
19O	147	8	0,00000	 Fa saronany rahona ny lanitra, ary ny tany amononany ranonorana; mampaniry ahitra ny tendrombohitra izy.	
19O	147	9	0,00000	 Manome hanina ny biby fiompy, sy ny zana-goaika mitaraina aminy izy.	
19O	147	10	0,00000	 Tsy ny herin'ny soavaly no ankasitrahany, na ny tongotr'olombelona no mahafinaritra azy,	
19O	147	11	0,00000	 fa ny fankasitrahan'ny Tompo dia ireo matahotra azy, ireo manantena ny hatsaram-pony.	
19O	147	12	0,00000	 Ry Jerosalema ô, mankalazà an'Iaveh, ry Siona ô, miderà ny Andriamanitrao.	
19O	147	13	0,00000	 Fa nohamafisiny ny hidim-bavahadinao, hasoaviny ny zanakao eo afovoanao.	
19O	147	14	0,00000	 Ataony mandry fahizay ny vava taninao, vokisany vary tsara indrindra hianao.	
19O	147	15	0,00000	 Mandefa ny teniny ho amin'ny tany izy, faingana dia faingana no fandehan'ny teniny.	
19O	147	16	0,00000	 Mandatsaka oram-panala, tahaka ny volon'ondry izy, ary mandraraka fanala tahaka ny lavenona.	
19O	147	17	0,00000	 Atsipiny am-bakivakiny ny vongan-dranomandriny, ka zovy no mahatoha ny hatsiakany?	
19O	147	18	0,00000	 Mandefa ny teniny izy, dia mampiempo an'ireny, mampifofofofo ny rivony izy, dia mandriaka ny rano.	
19O	147	19	0,00000	 Izy no nanambara ny teniny tamin'i Jakoba, sy ny didiny amam-pitsipiny tamin'Israely.	
19O	147	20	0,00000	 Tsy mba nanao toy izany tamin'ny firenena hafa rehetra izy, ka tsy mahalala ny fitsipiny ireny. Aleloia!	
19O	148	1	0,00000	[HIARA-MIDERA AN'ANDRIAMANITRA ANIE NY ZAVATRA REHETRA ANY AN-DANITRA SY ETÝ AN-TANY] Aleloia! Miderà an'ny Tompo any an-tampon'ny lanitra, miderà azy any ambony any!	
19O	148	2	0,00000	 Miderà azy hianareo anjeliny rehetra, miderà azy hianareo tafiny rehetra!	
19O	148	3	0,00000	 Miderà azy ry masoandro amam-bolana; miderà azy hianareo kintana mamirapiratra rehetra.	
19O	148	4	0,00000	 Miderà azy ry lanitry ny lanitra ary hianareo rano ambonin'ny lanitra.	
19O	148	5	0,00000	 Aoka hidera ny anaran'ny Tompo ireo: fa mandidy izy, dia hary izy ireo.	
19O	148	6	0,00000	 Nampitoetra ireo mandrakizay doria izy, ary nametraka lalàna izay tsy hodikaina.	
19O	148	7	0,00000	 Miderà an'ny Tompo etý an-tany, ry biby goay be anaty ranomasina, mbaminareo rehetra ranomasin-dehibe,	
19O	148	8	0,00000	 afo aman-kavandra, oram-panala aman'entona, rivotra mahery izay manatanteraka ny fandaharany,	
19O	148	9	0,00000	 tendrombohitra mbaminareo havoana rehetra, hazo fihinam-boa mbaminareo havoana sedera rehetra,	
19O	148	10	0,00000	 biby dia amam-biby fiompy isan-karazany; biby mandady amam-boro-manan'elatra,	
19O	148	11	0,00000	 mpanjakan'ny tany mbamin'ny vahoaka rehetra, mpanapaka mbaminareo rehetra mpitsara amin'ny tany,	
19O	148	12	0,00000	 zatovolahy sy virjiny tanora, lahiantitra sy zaza.	
19O	148	13	0,00000	 Aoka hidera ny anaran'ny Tompo izy ireo, fa ny anarany no hany lehibe, ny voninahiny dia ambonin'ny lanitra sy ny tany.	
19O	148	14	0,00000	 Nanandratra ny fahefan'ny vahoakany izy, foto-piderana amin'izay rehetra miraiki-po aminy, dia amin'ny zanak'Israely firenena akaiky azy. Aleloia!	
19O	149	1	0,00000	[HIRA FANDRESENA REHEFA AVY NANDRESY] Aleloia! Mihirà fihiram-baovao ho an'ny Tompo: hanakoako eo amin'ny fiangonan'ny olomasina anie ny fiderana azy!	
19O	149	2	0,00000	 Hifaly amin'ny Mpahary azy anie Israely, hientan-karavoana amin'ny Mpanjakany anie ny zanak'i Siona!	
19O	149	3	0,00000	 Aoka izy ireo hidera ny anarany amin'ny dihiny; aoka hihira azy amin'ny ampongatapaka sy ny harpa!	
19O	149	4	0,00000	 Fa ankasitrahan'ny Tompo ny vahoakany; manome voninahitra ny ambany toetra, amin'ny famonjeny azy izy.	
19O	149	5	0,00000	 Mandresy amim-boninahitra ny mpino, mientan-kafaliana eo am-pandriany izy ireo.	
19O	149	6	0,00000	 Eo am-bavany ny fiderana an'Andriamanitra, ary eo an-tànany ny sabatra roa lela.	
19O	149	7	0,00000	 Mba hanao famaliana an'ireo firenena, sy hamay an'ireo vahoaka,	
19O	149	8	0,00000	 mba hamatotra ny mpanjakan'ireny amin'ny gadra, ary ny olo-malazan'ireny amin'ny gadra vy;	
19O	149	9	0,00000	 mba hampihatra amin'izy ireo ny teny fitsarana voasoratra: Voninahitra voatokana ho an'ny mpino azy rehetra izany. Aleloia!	
19O	150	1	0,00000	[FANOMEZAM-BONINAHITRA AN'ANDRIAMANITRA AMIN'NY ZAVA-MANENO ISAN-KARAZANY] Aleloia! Miderà an'Andriamanitra eo amin'ny fitoerany masina! Miderà azy amin'ny fitoeran'ny fahefany!	
19O	150	2	0,00000	 Miderà azy noho ny asa nataony amin-kerim-po! Miderà azy araka ny fahalehibeazany tsy hita noanoa!	
19O	150	3	0,00000	 Miderà azy amin'ny feon-trompetra! Miderà azy amin'ny harpa aman-dokanga!	
19O	150	4	0,00000	 Miderà azy amin'ny dihy miaraka amin'ny ampongatapaka! Miderà azy amin'ny sodina aman-java-maneno tendrena!	
19O	150	5	0,00000	 Miderà azy amin'ny kipantsona mazava feo! miderà azy amin'ny kipantsona mikarantsana!	
19O	150	6	0,00000	 Aoka hidera an'ny Tompo ny manam-pofon'aina rehetra! Aleloia!	
20O	1	1	0,00000	[SASIN-TENY - FILAZANA MIALOHA - FAMPORISIHAN'NY OLON-KENDRY NY MPIANANY HANDOSITRA NY LÀLAN'NY HARATSIANA - NY FAHENDRENA MIANTSO NY OLONA HANATONA AZY] Ohabolan'i Salomona, zanak'i Davida, mpanjakan'Israely:	
20O	1	2	0,00000	 hahalalana ny fahendrena amam-pahaizana, hahafantarana ny lahateny misy saina;	
20O	1	3	0,00000	 hahazoana fampianarana mazava, ny fahamarinana, ny rariny, ary ny hitsiny;	
20O	1	4	0,00000	 hanomezam-pahafantarana ny kely saina, ary fahalalana sy fandinihana ho an'ny tanora.	
20O	1	5	0,00000	 Aoka hihaino ny hendry, dia hitombo fahalalana izy; ary ny manantsaina, hahalala torohevitra feno fahamalinana,	
20O	1	6	0,00000	 dia ho fantany ny ohabolana aman-teny saro-pantarina, ny oha-teny sy ny ankamantatry ny olon-kendry.	
20O	1	7	0,00000	 Ny fahatahorana an'ny Tompo no fiandohan'ny fahendrena; fa ny adala manamavo ny fahendrena amam-pianarana.	
20O	1	8	0,00000	 Anaka, henoy ny fampianaran-drainao, ary aza arianao ny fanoroan-dreninao,	
20O	1	9	0,00000	 fa fehiloha tsara tarehy amin'ny lohanao izany, ary ravaka ho an'ny vozonao.	
20O	1	10	0,00000	 Anaka, raha misy mpanota mitady hanambosy anao, aza mety mankasitraka hianao.	
20O	1	11	0,00000	 Raha izy ireo manao hoe: Avia hiaraka aminay; aoka hanotrika handatsa-dra isika; aoka isika hamela-pandrika fotsiny izao amin'ny tsy manan-tsiny.	
20O	1	12	0,00000	 Aoka hitelina azy velona isika, hoatra ny seoly; hanao azy telimoka, toy ireo midina any an-davaka.	
20O	1	13	0,00000	 Fa hahazo fananana sarobidy isankarazany isika, hofenointsika babo ny tranontsika;	
20O	1	14	0,00000	 hahazo ny anjaranao miaraka aminay hianao amin'ny filokana; kitapo iray ihany no hiombonantsika rehetra.	
20O	1	15	0,00000	 Aza mandeha miaraka aminy eny an-dalana, anaka, avilio ny tongotrao tsy ho amin'ny sakeli-dalany;	
20O	1	16	0,00000	 fa mihazakazaka ho amin'ny ratsy ny tongony; ary midodododo handatsa-dra izy ireo.	
20O	1	17	0,00000	 Velarim-poana anefa ny fandrika harato, raha eo imason'ny zava-manan'elatra;	
20O	1	18	0,00000	 izy ireo koa dia ny rany ihany no anaovany otrika, ny ainy ihany no hamelarany fandrika.	
20O	1	19	0,00000	 Izany no lalan'ny olona rehetra fatra-pila harena; fa ny tombom-pihariana maharesy an'izay mitana azy.	
20O	1	20	0,00000	 Miantso mafy eny an-dalam-be ny fahendrena; manandra-peo eny amin'ny kianja izy.	
20O	1	21	0,00000	 Mitory eo am-pihaonan-dalana maresaka izy; milaza ny teniny izy eo ambavahady sy eny an-tanana manao hoe:	
20O	1	22	0,00000	 Mandra-pahoviana, ry kely saina, no hitiavanareo ny fahakelezan-tsaina? Mandra-pahoviana no hifalian'ny mpananihany amin'ny fananihaniana, ary hankahalan'ny adala ny fahaizana?	
20O	1	23	0,00000	 Mitodiha hianareo hihaino ny fananarako, dia indro haidiko ao aminareo ny fanahiko, hampahafantariko anareo ny teniko.	
20O	1	24	0,00000	 Noho izaho miantso anefa, fa lavinareo, noho izaho mamela-tanana, fa tsy misy mitandrina,	
20O	1	25	0,00000	 noho hianareo tsy manahy ny saina atolotro rehetra, ary tsy tianareo akory ny fananarako:	
20O	1	26	0,00000	 dia izaho kosa hihomehy anareo tra-pahoriana, hananihany anareo raha avy izay zava-mahatahotra anareo,	
20O	1	27	0,00000	 raha avy hamely anareo, toy ny rivo-doza, ny zava-mahatahotra, raha hanorana anareo, toy ny tafio-drivotra, ny loza, raha hianjeram-pahoriana aman'ahiahy hianareo.	
20O	1	28	0,00000	 Amin'izay izy ireo hiantso ahy fa tsy hovaliako, hitady ahy fa tsy hahita ahy,	
20O	1	29	0,00000	 satria izy ireo nankahala ny fahaizana, ka tsy naniry ny fahatahorana an'ny Tompo;	
20O	1	30	0,00000	 satria tsy nandray ny saina natolotro, ary tsy nanao ho zavatra ny fananarako rehetra,	
20O	1	31	0,00000	 dia hihinana ny vokatry ny lalany izy, sy hivoky ny saim-pantatry ny tenany.	
20O	1	32	0,00000	 Fa ny faniasiavan'ny tsy mahalala no mamono azy, ary ny tokin'ny tsy misy saina no mahavery azy.	
20O	1	33	0,00000	 Fa izay mihaino ahy kosa handry fahizay; ho velona amim-piadanana izy fa tsy hatahotra ny loza.	
20O	2	1	0,00000	[MAMPAHAZO SOA SY MIARO AMIN'NY LOZA NY FANEKENA NY ANATRY NY FAHENDRENA] Anaka, raha mandray ny teniko hianao, ary mitana ny didiko ao aminao,	
20O	2	2	0,00000	 mampandry sofina tsara hihaino ny fahendrena hianao, ka mampirona ny fonao ho amin'ny fahalalana;	
20O	2	3	0,00000	 eny, raha miantso ny fahamalinana hianao, ka manandra-peo amin'ny fahafantarana,	
20O	2	4	0,00000	 raha mikaroka azy toy ny fikaroka volafotsy hianao, ka mandalina azy toy ny fihady rakitra;	
20O	2	5	0,00000	 dia ho azonao an-tsaina ny fahatahorana an'ny Tompo, ary ho hitanao amin'izany ny fahalalana an'Andriamanitra.	
20O	2	6	0,00000	 Fa Iaveh no manome ny fahendrena; avy amin'ny vavany no ivoahan'ny fahaizana amam-pahamalinana.	
20O	2	7	0,00000	 Mitahiry ny fahasambarana ho an'ny olona mahitsy fo izy, ary ampinga ho an'izay mandeha amin'ny fahalavorariana.	
20O	2	8	0,00000	 Miaro ny sakeli-dalan'ny fahamarinana izy, miambina ny lalan'izay miraiki-po aminy.	
20O	2	9	0,00000	 Amin'izay dia ho fantatrao ny fahamarinana sy ny rariny, ary ny hitsiny mbamin'ny lalana rehetra ho amin'ny tsara.	
20O	2	10	0,00000	 Rahefa tonga ao am-ponao ny fahendrena, ka hankafizin'ny fanahinao ny fahaizana,	
20O	2	11	0,00000	 dia hitandrina anao ny fisainana, ary hiambina anao ny fahalalana,	
20O	2	12	0,00000	 mba hanafaka anao amin'ny lalan'ny ratsy fanahy, amin'ny olona manao resaka ratsy,	
20O	2	13	0,00000	 amin'izay miala amin'ny lala-mahitsy, ka mizotra amin'ny lalana maizina;	
20O	2	14	0,00000	 ary ny manao ratsy no ifaliany sy izay faharatsiana mihoa-pampana no iravoravoany;	
20O	2	15	0,00000	 sakeli-dalana miolikolika no alehany ary lalana miolakolaka no ombany;	
20O	2	16	0,00000	 hanafaka anao amin'ny vehivavy efa an'ny hafa, amin'ny vehivavy efa an'olon-kafa izay manao teny mandrobo,	
20O	2	17	0,00000	 izay mandao ny naman'ny fahatanorany, sy manadino ny fanekeny amin'ny Andriamaniny;	
20O	2	18	0,00000	 fa efa miraika ho amin'ny fahafatesana izy sy ny tranony, ary mankany amin'ny afobe ny lalany;	
20O	2	19	0,00000	 tsy misy miverina izay rehetra mandeha aminy, tsy misy mahita ny lalan'ny fiainana intsony, na dia iray aza.	
20O	2	20	0,00000	 Dia handeha amin'ny lalan'ny olona tsara fanahy hianao, ary hifikitra amin'ny lalan'ny marina.	
20O	2	21	0,00000	 Satria ny olo-mahitsy fo no honina amin'ny tany, ary ny olo-marina no ho tafatoetra eo.	
20O	2	22	0,00000	 Fa ny ratsy fanahy kosa hofongorana amin'ny tany, ary ny mpivadika hongotana hiala eo.	
20O	3	1	0,00000	[SOA TEHIRIZIN'ANDRIAMANITRA HO AN'NY MPANOMPONY; FAMONJEN'ANDRIAMANITRA AZY IREO; FAMPORISIHINA AMIN'NY FITIAVA-NAMAMA SY NY RARINY] Anaka, aza manadino ny fanoroako, ary tanonao am-ponao ny didiko.	
20O	3	2	0,00000	 Fa izany no hahazoanao andro lava aman-taona hiainana sy hiadanana.	
20O	3	3	0,00000	 Aoka tsy hiala aminao ny famindram-po amam-pahamarinana, fa ataovy fehi-vozona izany ary sokiro ao amin'ny latabatry ny fonao.	
20O	3	4	0,00000	 Dia hahita fitia sy hanana ny fahendrena marina hianao, eo imason'Andriamanitra sy ny olombelona.	
20O	3	5	0,00000	 Matokia an'ny Tompo amin'ny fonao rehetra, fa aza miankina amin'izay sainao ihany.	
20O	3	6	0,00000	 Mihevera azy amin'ny lalanao rehetra, dia hanarina ny sakeli-dalanao izy.	
20O	3	7	0,00000	 Aza manao anao hendry eo imasonao, fa matahora an'ny Tompo ary miala amin'ny ratsy.	
20O	3	8	0,00000	 Fahasalamana ho an'ny vatanao izany, ary famelombelomana ho an'ny taolanao.	
20O	3	9	0,00000	 Manomeza voninahitra an'Andriamanitra amin'ny fanananao, sy amin'izay voaloham-bokatrao rehetra.	
20O	3	10	0,00000	 Dia ho feno hipokipoka ny fitoeram-bokatrao, ary hihoatra ny fandomana azy ny divainao vaovao.	
20O	3	11	0,00000	 Anaka, aza manamavo ny fananaran'ny Tompo, ary aza mankahala ny famaizana ataony.	
20O	3	12	0,00000	 Fa izay tian'ny Tompo no faiziny, toy ny ataon'ny ray amin'ny zanaka malalany.	
20O	3	13	0,00000	 Sambatra ny olona nahita ny fahendrena, sy izay olona nahazo ny fahalalana.	
20O	3	14	0,00000	 Fa aleo mahazo izany toy izay mahazo volafotsy; aleo manana izany toy izay manam-bolamena madio.	
20O	3	15	0,00000	 Sarobidy noho ny voahangy izy, ary tsy misy mitovy aminy izay firavakao rehetra.	
20O	3	16	0,00000	 Andro lava iainana no eo an-tanany ankavanana, harena amam-boninahitra no eo an-tanany ankavia.	
20O	3	17	0,00000	 Lala-mahafinaritra ny lalany, fiadanana avokoa ny sakeli-dalany rehetra.	
20O	3	18	0,00000	 Hazon'aina izy ho an'izay mambabo azy, ary sambatra izay mifikitra aminy.	
20O	3	19	0,00000	 Ny fahendrena no nanorenan'ny Tompo ny tany, ny fahalalana no nampitoerany ny lanitra.	
20O	3	20	0,00000	 Fahaizany no nivakian'ny hantsana, sy ampitetevan'ny rahona ny ando.	
20O	3	21	0,00000	 Anaka, aoka tsy hiala eo imasonao fa tano ny fahendrena amam-pisainana;	
20O	3	22	0,00000	 fa aina ho an'ny fanahinao izany: ary haingo ho an'ny vozonao.	
20O	3	23	0,00000	 Dia hizo-dalana aman-toky hianao; ary tsy ho tafintohina ny tongotrao.	
20O	3	24	0,00000	 Mandry hianao tsy hanan-tahotra, tafandry indray ho mamy torimaso.	
20O	3	25	0,00000	 Tsy hisy hatahoranao na ny fampitahorana tonga tampoka, na ny famelezana avy amin'ny ratsy fanahy.	
20O	3	26	0,00000	 Satria Iaveh no ho tokinao; ary hiaro ny tongotrao amin'ny fandrika rehetra izy.	
20O	3	27	0,00000	 Aza manda ny hanao soa amin'izay tokony hanaovana izany, raha mbola azonao atao koa ny manao izany aminy.	
20O	3	28	0,00000	 Aza manao amin'ny namanao hoe: Mandehana ka miverena; rahampitso aho manome, raha azonao atao ny manome eo no ho eo.	
20O	3	29	0,00000	 Aza misaina hanisy ratsy ny namanao, rahefa mitoetra mibonaika eo anilanao izy.	
20O	3	30	0,00000	 Aza mifanditra foana aman'olona, raha tsy nahavita ratsy taminao izy.	
20O	3	31	0,00000	 Aza mialona izay olona mpanao an-keriny, na mifidy izay lalana ombany kely akory;	
20O	3	32	0,00000	 Satria halan'ny Tompo ny olon-dratsy fanahy, fa izay mahitsy fo no hifankazarany indrindra.	
20O	3	33	0,00000	 Ny ozon'ny Tompo dia ao an-tranon'ny ratsy fanahy; fa ny fonenan'ny marina kosa omeny tsodrano.	
20O	3	34	0,00000	 Mananihany izay mpananihany izy; ary manome fahasoavana izay manetry tena.	
20O	3	35	0,00000	 Anjaran'ny hendry ny voninahitra; fa ny adala kosa, fahafaham-baraka no anjarany.	
20O	4	1	0,00000	[FANANARANA AZON'NY HENDRY, FONY MBOLA TANORA, TAMIN-DRAINY] Henoy, anaka, ny anatry ny ray, ary mitandrema mba hahazo fahalalana,	
20O	4	2	0,00000	 fa fampianarana soa no omeko anareo; aza mahafoy ny fampianarako.	
20O	4	3	0,00000	 Izaho koa dia zanaka ho an'Ikaky fahizay, zanaka tokana sy feno fitiavana teo anilan'ineny.	
20O	4	4	0,00000	 Dia notoroany sy nataony hoe: Aoka ny fonao hitana ny teniko; tandremo ny didiko dia ho velona hianao.	
20O	4	5	0,00000	 Mahazoa ny fahendrena, mahazoa ny fahalalana; aza hadinoinao ny tenin'ny vavako, ary aza mivily miala amin'izany.	
20O	4	6	0,00000	 Aza mahafoy azy fa harovany hianao; tiavo izy fa hitahiry anao.	
20O	4	7	0,00000	 Izao no fiandohan'ny fahendrena: mahazoa ny fahendrena; izay rehetra anananao amidio hahazoana ny fahalalana.	
20O	4	8	0,00000	 Tombano ho ambony vidy izy, fa hanandratra anao; fihino tsara, fa ho tonga voninahitrao izy.	
20O	4	9	0,00000	 Hasiany fehiloha mahafinaritra ny lohanao; horavahany satro-boninahitra tsara indrindra hianao.	
20O	4	10	0,00000	 Henoy, anaka, ary raiso ny teniko, dia hihamaro ny taona hiainanao.	
20O	4	11	0,00000	 Manoro anao ny lalam-pahendrena aho, mitarika anao amin'ny sakeli-dalan'ny fahitsiana.	
20O	4	12	0,00000	 Raha mandeha hianao tsy ho ety lalana, raha mihazakazaka tsy ho tafintohina.	
20O	4	13	0,00000	 Tano ny fahalalana ka aza avela; iraiketo izy fa fiainanao.	
20O	4	14	0,00000	 Aza miditra ny sakeli-dalan'ny ratsy fanahy, ary aza mizotra amin'ny lalan'ny olon-dratsy.	
20O	4	15	0,00000	 Halaviro izany fa aza lalovana akory; mivilia hianao, dia mizora.	
20O	4	16	0,00000	 Fa tsy matory tsy nahefa ratsy ireny; ary mahita tory tsy nahalavo olona;	
20O	4	17	0,00000	 Mofom-paharatsiana no fihinany, divaim-pahalozana no fisotrony,	
20O	4	18	0,00000	 Toy ny fihiratry ny andro maraina ny lalan'ny marina, ka mitombo hazavana hatramin'ny fiposahan'ny andro.	
20O	4	19	0,00000	 Fa toy ny aizina kosa ny lalan'ny ratsy fanahy, ka tsy tazany akory izay hanafintohina azy.	
20O	4	20	0,00000	 Anaka, tandremo ny teniko, mampandria sofina amin'ny lahateniko.	
20O	4	21	0,00000	 Aza avela hanalavitra ny masonao izy, fa tahirizo ao anatin'ny fonao,	
20O	4	22	0,00000	 Satria aina ho an'izay mahazo azy izany, ary fahasalamana ho an'ny vatany manontolo.	
20O	4	23	0,00000	 Tandremo mihoatra noho ny zavatra rehetra ny fonao; fa avy ao aminy no ihavian'ny loharanon'aina.	
20O	4	24	0,00000	 Ampanalaviro ny vavanao ny teny misafelipelika; ary ampanalaviro ny molotrao ny zavatra tsy marina.	
20O	4	25	0,00000	 Aoka ny masonao hahitsy fijery, ary ny hodi-masonao hanitsy eo anoloanao.	
20O	4	26	0,00000	 Ataovy marina ny alehan'ny tongotrao, ary aoka ho mahitsy ny lalanao rehetra.	
20O	4	27	0,00000	 Aza mivily miankavanana na miankavia; ary esory amin'ny ratsy ny tongotrao.	
20O	5	1	0,00000	[TOKONY HIFADY NY FITIAVANA MALOTO SY HIRAIKIPO AMIN'NY ANJARA] Anaka, tandremo izao fahendreko izao, ary mampandria sofina amin'izao fahalalako izao;	
20O	5	2	0,00000	 mba hitahirizanao ny fisainana, sy haharetan'ny molotrao amin'ny fahanginana.	
20O	5	3	0,00000	 Fa mitete tantely ny molotry ny vehivavy an'olon-kafa, ary mamy noho ny diloilo ny vavany.	
20O	5	4	0,00000	 Nefa ny farany mangidy toy ny absinta, maranitra toy ny sabatra roa lela.	
20O	5	5	0,00000	 midina ho any amin'ny fahafatesana ny tongony; mamantana ho any amin'ny seoly ny diany.	
20O	5	6	0,00000	 Tsy mandinika ny lalan'ny fiainana, fa manjenjena tsy mahalala izay halehan'ny diany akory izy.	
20O	5	7	0,00000	 Koa ankehitriny mihainoa ahy hianareo, anaka, ary aza mihataka amin'ny teny aloaky ny vavako.	
20O	5	8	0,00000	 Hampanalaviro azy ny lalanao, aza akekezinao ny varavaran'ny tranony,	
20O	5	9	0,00000	 fandrao dia atolotrao ny hafa ny tsara indrindra amin'ny andron'ny fahatanoranao, ary atolotrao ny tompo masiaka ny taonanao;	
20O	5	10	0,00000	 fandrao dia olon-kafa no hivoky amin'ny fanananao; ary hifindra any an-tranon'ny sasany ny vokatry ny asanao;	
20O	5	11	0,00000	 fandrao dia mitoloko hianao any am-parany, rahefa avy izay hahalevonan'ny nofonao amam-batanao;	
20O	5	12	0,00000	 ka hanao hoe: Naninona re aho no nankahala famaizana, ary naninona re ny foko no nanamavo fananarana?	
20O	5	13	0,00000	 Naninona re ah no dia tsy nihano ny feon'ny mpampianatra ahy, ka tsy nampandry sofina tamin'ireo nampianatra ahy?	
20O	5	14	0,00000	 Efa saiky tonga tamin'ny fara-fahoriana aho, teo afovoan'ny vahoaka sy ny fiangonana.	
20O	5	15	0,00000	 Ny rano avy amin'ny lavaka famorian-dranonao no sotroy, ny rano mandeha avy amin'ny fantsakanao.	
20O	5	16	0,00000	 Hiparitaka any ivelany anie ny loharanonao; ary handeha any amin'ny kianja anie ny sakeli-dranonao!	
20O	5	17	0,00000	 Aoka ho anao irery izy, fa aza iombonana amin'ny hafa.	
20O	5	18	0,00000	 Hosoavina anie ny loharanonao, ary ny vadin'ny fahatanoranao no ataovy fifalianao.	
20O	5	19	0,00000	 Fa serfavavy mahateho-tia izy ary gazela mahafinaritra, ka aoka ny hasoany hiravoravoanao lalandava, ary ho raiki-pitia aminy mandrakariva hianao!	
20O	5	20	0,00000	 Ahoana no ho raiki-pitia veivavy an'olon-kafa hianao, anaka, ka hanohona izay tratran'olon-tsy fantatra?	
20O	5	21	0,00000	 Fa eo imason'ny Tompo ny lalan'ny olombelona, dinihiny avokoa ny lalany rehetra.	
20O	5	22	0,00000	 Ny ratsy fanahy mihitsoka amin'ny ratsy nataony, ny famatoran'ny fahotany ihany no maningotra azy;	
20O	5	23	0,00000	 Ho faty noho ny tsy fahazoany famaizana izy, ary ho voafitaky ny hadalany tafahoatra.	
20O	6	1	0,00000	[FANOROAN'NY FAHENDRENA: AZA MIANTOKANTOK'OLONA FOANA - NY AMIN'NY HAKAMOANA - MANDOSITRA NY RATSY FANAHY AMAM-PIHATSARAVELATSIHY - NY FAHALOTOANA SY NY VOKA-DRATSINY] Anaka, raha niantoka ny sakaizanao hianao, raha nametra-teny hiantoka ny hafa,	
20O	6	2	0,00000	 raha voasingotry ny teny naloaky ny vavanao, sy azon'ny teny naloaky ny vavanao,	
20O	6	3	0,00000	 dia izao no mba ataovy, ry havako: mitsoaha amin'izany! Matoa latsaka eo an-tanan'ny namanao hianao, dia mandehana mihohoka aminy ary mandodona azy mafy!	
20O	6	4	0,00000	 Aza avela hatory ny masonao, na ho rendremana akory ny hodimasonao;	
20O	6	5	0,00000	 mitsoaha, toy ny serfavavy eo an-tanan'ny mpihaza; toy ny vorona eo an-tanan'ny mpamandrika.	
20O	6	6	0,00000	 Mandehana mankany amin'ny vitsika, ry ilay kamo; diniho ny lalany ka mba hendry.	
20O	6	7	0,00000	 Tsy manam-pifehy izy, na mpitandrina ny ataony, na mpanjaka,	
20O	6	8	0,00000	 nefa, fahavaratra izy, mamory hanina, manangona ny fivelomany izy amin'ny finjinjana.	
20O	6	9	0,00000	 Mandra-pahoviana no mbola handrianao, ry ilay kamo, rahoviana hianao no vao hifoha amin'ny torimasonao?	
20O	6	10	0,00000	 Torimaso kely, faharendremana kely, fanohonan-tanana kely eo am-pandriana.	
20O	6	11	0,00000	 Dia ho tonga toy ny mpivahiny ny fahantranao, ary toy ny lehilahy mitam-piadina ny tsy fahampian-kanina!	
20O	6	12	0,00000	 Ny olona ratsy fanahy, ny olona tsy marina, dia mandroso, ka ao am-bavany ny faharatsiana;	
20O	6	13	0,00000	 Mipipy maso, mihehy amin'ny tongony, manao famantarana amin'ny rantsan-tànany.	
20O	6	14	0,00000	 Ao am-pony ny faharatsiana, misaintsaina ny ratsy lalandava izy, ary manangana ady.	
20O	6	15	0,00000	 Koa ho avy tampoka ny faharavany; ho torotoro tampoka tsy azo sitranina izy.	
20O	6	16	0,00000	 Misy zavatra enina halan'ny Tompo, misy fito no ataony ho fahavetavetana:	
20O	6	17	0,00000	 ny maso miavonavona, ny lela mandainga, ny tanana mandatsa-dra tsy manan-tsiny,	
20O	6	18	0,00000	 ny fo mamoron-tsain-dratsy, ny tongotra faingam-piriotra hanao ratsy,	
20O	6	19	0,00000	 ny vavolombelona tsy marina mamoaka lainga, ary ny mamafy ady amin'ny mpirahalahy.	
20O	6	20	0,00000	 Anaka, tandremo ny didin-drainao, ary aza ariana ny fampianaran-dreninao.	
20O	6	21	0,00000	 Fehezo eo ambonin'ny fonao mandrakariva ireo, ary afatory eo amin'ny vozonao.	
20O	6	22	0,00000	 Hitarika anao amin'izay halehanao, hiambina anao amin'ny torimasonao, ary hiresaka aminao amin'ny fifohazanao.	
20O	6	23	0,00000	 Fa jiro ny didy, fahazavana ny lalana, ary lalan'aina ny fananarana mahahendry.	
20O	6	24	0,00000	 Hiaro anao amin'ny vehivavy ratsy fanahy izy, dia amin'ny lela mandrobon'ny vehivavy an'olon-kafa.	
20O	6	25	0,00000	 Aza maniry ny hatsaran-tarehiny, ao am-ponao, ary aza mety hambosin'ny hodimasony hianao.	
20O	6	26	0,00000	 Fa vehivavy janga no mila tsy hananan'ny olona sombi-mofo; ary vehivavy manambady no tonga fandriky ny aina sarobidy.	
20O	6	27	0,00000	 Mety hisy ve ny olona handeha ambony vain'afo amin'ny tratrany, ka tsy ho may ny akanjony?	
20O	6	28	0,00000	 Na hoe ka hisy olona handeha ambony vain'afo mivaivay, ka tsy ho may ny tongony?	
20O	6	29	0,00000	 Toy izany izay mankamin'ny vadin'ny namany: rahefa mikasika azy izy tsy maintsy hitondra faisana.	
20O	6	30	0,00000	 Tsy misy manafoka ny mpangalatra mandroba hialany hanoanana, raha tsy manan-kohanina izy;	
20O	6	31	0,00000	 raha azo, dia hanonitra avo fito heny izy, ka hanome ny fananany rehetra ao an-tranony.	
20O	6	32	0,00000	 Fa tsy misy saina kosa izay manangy vehivavy, manary tena izay olona manao izany;	
20O	6	33	0,00000	 fery amam-pahafaham-baraka no hany azony, sady tsy hiala aminy intsony ny fanazimbana.	
20O	6	34	0,00000	 Fa entin'ny hasarotam-piaro ny lehilahy nalainy vady dia misafoaka: ka tsy hamindra fo izy amin'ny andro hamaliany faty.	
20O	6	35	0,00000	 Tsy hasiany raharaha akory izay vola fanavotana; tsy horaisiny na ataonao miavosa aza ny fanatitra.	
20O	7	1	0,00000	[FAMPORISIHANA HAFA KOA, HANALAVITRA NY VEHIVAVY JANGA] Anaka, tano ny teniko, tehirizo ao aminao ny didiko.	
20O	7	2	0,00000	 Tandremo ny didiko, dia ho velona hianao, tandremo hoatra ny anakandriamasonao ny fampianarako.	
20O	7	3	0,00000	 Afehezo ho eo ambonin'ny rantsan-tànanao izy. Soraty eo amin'ny latabatry ny fonao izy.	
20O	7	4	0,00000	 Ny fahendrena ilazao hoe: Anabaviko hianao. Ary ny fahalalana antsoy hoe sakaizanao,	
20O	7	5	0,00000	 mba hiarovany anao amin'ny vadin'ny namana, sy amin'ny vehivavy an'olon-kafa manao teny mandrobo.	
20O	7	6	0,00000	 Teo am-baravaran-kelin'ny tranoko, nitazana teo amin'ny makarakara aho.	
20O	7	7	0,00000	 Tsikaritro teo amin'ireo tsy ampy saina, nahatsikaritra zazalahy iray kely saina, tamin'ireo zatovo ireo, aho.	
20O	7	8	0,00000	 Nandalo teo an-dalambe, anilan'ny fonenan'ny vehivavy an'olon-kafa izy, dia nandroso ho eo amin'ny tranony.	
20O	7	9	0,00000	 Efa takariva izay, ilay efa somambisamby iny, tao anatin'ny alina sy ny aizina.	
20O	7	10	0,00000	 Dia indro izy nohatonim-behivavy anankiray manao fitafian'olon-janga, manafin-kevitra am-po.	
20O	7	11	0,00000	 Mihavatravatra tsy azo atao amin'ahoana, tsy mahapetraka an-trano ny tongony;	
20O	7	12	0,00000	 mbetika ery an-dalam-be, mbetika ery amin'ny kianja, ary eny an-joron-trano rehetra eny izy no mitsikilo.	
20O	7	13	0,00000	 Nosavihiny ity zazalahy, dia norohany, ary sady manao tarehin'ny tsy valahara izy no milaza aminy hoe:	
20O	7	14	0,00000	 Tsy maintsy nanatitra sorom-pihavanana aho, ary nefaiko androany ny voadiko.	
20O	7	15	0,00000	 Ka dia nivoaka hitsena anao aho, mba hitady anao, ka indro, nahita tokoa.	
20O	7	16	0,00000	 Ny farafarako efa nasiako rako-pandriana, dia lamba fandrakofana folin'i Ejipta;	
20O	7	17	0,00000	 Ny fandriako efa norarahako zava-manitra, dia myrha, aloesy, ary sinamoma.	
20O	7	18	0,00000	 Andeha isika hivoky fitia, mandra-paharain'ny andro, andeha isika hiarana amin'ny fahafinaretan'ny nofo.	
20O	7	19	0,00000	 Fa tsy ao an-trano ny vadiko, lasa nivahiny lavitra izy.	
20O	7	20	0,00000	 Nentiny any aminy any, ny fitapom-bola; tsy hody izy raha tsy efa feno ny volana.	
20O	7	21	0,00000	 Ambosiny amin'ny teny maro eo izy, ary taominy amin'ny tenin'ny molony;	
20O	7	22	0,00000	 dia rafitra nanaraka azy miaraka amin'izay izy, tahaka ny omby entina hovonoina, tahaka ny adala mihazakazaka ho any amin'ny gadra anasaziana azy,	
20O	7	23	0,00000	 mandra-pilentiky ny zana-tsipìka amin'ny atiny; tahaka ny vorona miantoraka amin'ny fandrika, tsy mahalala fa mihatra amin'ny ainy izany.	
20O	7	24	0,00000	 Ka ankehitriny, anaka, henoy aho, ary heony tsara ny teny aloaky ny vavako.	
20O	7	25	0,00000	 Aoka ny fonao tsy hivily hankany amin'ny lalan'io, aza maniasia any amin'ny sakeli-dalany.	
20O	7	26	0,00000	 Fa maro no efa noratrain'izy io, ary betsaka no voan'izy io.	
20O	7	27	0,00000	 Ny tranony dia lalana mankany amin'ny seoly, izay midina ho any amin'ny fonenan'ny fahafatesana.	
20O	8	1	0,00000	[NY FAHENDRENA MANAO NY TENANY HO OLONA MANOLOTRA FANOMEZANA SAROBIDY - NATERAKA MANDRAKIZAY - MANAMBINA IZAY MANANA AZY] Tsy miantso va ny fahendrena, ary tsy manandra-peo ve ny fahalalana?	
20O	8	2	0,00000	 Eo an-tampon'ny toerana avo, eo amin'ny lalana, eo an-tsapanan-dalana izy no lasa mipetraka;	
20O	8	3	0,00000	 eo akaikin'ny varavarana sy amin'ny fidirana ho ao an-tanana, eo amin'ny fidirana amin'ny vavahady izy, mampandre ny feony:	
20O	8	4	0,00000	 Hianareo, ry olona, no hiantsoako, ary ny zanak'olombelona no alehan'ny feoko.	
20O	8	5	0,00000	 Mianara fahendrena, ry kely saina; mianara fahalalana, ry adala.	
20O	8	6	0,00000	 Mihainoa, fa manan-java-tsoa holazaina aho, ary misokatra hampianatra ny mahitsy ny molotro.	
20O	8	7	0,00000	 Fa ny marina no ambaran'ny vavako, ary ny tsy marina dia fahavetavetana ho an'ny molotro.	
20O	8	8	0,00000	 Marina avokoa ny teny aloaky ny vavako: fa tsy mba misy diso na safelipeli-teny.	
20O	8	9	0,00000	 Marina avokoa izy, ho an'izay mazava saina; ary mahitsy ho an'izay nahazo ny fahaizana.	
20O	8	10	0,00000	 Raiso mihoatra noho ny volafotsy ny anatro; ary mihoatra noho ny volamena madio ny fahaizana.	
20O	8	11	0,00000	 Fa ambony vidy noho ny voahangy ny fahendrena, ary na ny zavatra sarobidy indrindra aza tsy mitovy aminy.	
20O	8	12	0,00000	 Izaho fahendrena, dia miara-monina amin'ny fahamalinana, ary manana ny fahaizana sy ny fandinihana.	
20O	8	13	0,00000	 Ny fankahalana ny ratsy no fahatahorana an'ny Tompo; ry raharaha aman'avonavona, ny lalan'ny haratsiana, ary ny lela fandainga dia izany no halako.	
20O	8	14	0,00000	 Ahy ny fisainana amam-pahombiazana; Izaho no fahazavan-tsaina, ahy ny hery.	
20O	8	15	0,00000	 Izaho no anapahan'ny mpanjaka, sy andidian'ny mpanapaka izay rariny.	
20O	8	16	0,00000	 Izaho no anapahan'ny mpifehy, mbamin'ny lehibe, dia ny mpitsaran'ny tany rehetra.	
20O	8	17	0,00000	 Tiako izay tia ahy, ary mahita ahy izay fatra-pikatsaka ahy.	
20O	8	18	0,00000	 Ato amiko ny harena amam-boninahitra, ny soa mateza amam-pahamarinana.	
20O	8	19	0,00000	 Ny vokatro ambony vidy noho ny volamena, dia volamena madio indrindra; ary ny avy amiko dia mihoatra noho ny volafotsy voafantina.	
20O	8	20	0,00000	 Mizotra eo amin'ny lalan'ny fahamarinana aho, eo amin'ny sakeli-dalan'ny fitsarana,	
20O	8	21	0,00000	 mba hampahazo harena an'izay tia ahy, sy hameno tsara ny firaketany.	
20O	8	22	0,00000	 Nanana ahy hatramin'ny fiandohan'ny lalany, Iaveh, dia talohan'ny asany ela indrindra.	
20O	8	23	0,00000	 Efa niorina hatramin'ny mandrakizay aho, hatramin'ny voalohany, talohan'ny niandohan'ny tany.	
20O	8	24	0,00000	 Tamin'ny namoronana ahy, tsy mbola nisy ny hantsana, tsy mbola nisy ny loharano nitoeran-drano.	
20O	8	25	0,00000	 Talohan'ny nanorenana ny tendrombohitra; efa teraka aho talohan'ny havoana;	
20O	8	26	0,00000	 fony tsy mbola nisy nataony na ny tany na ny tany lemaka, na ny zavatra iforonan'ny vovok'izao tontolo izao.	
20O	8	27	0,00000	 Efa teo aho, fony izy nandamina ny lanitra, fony izy nanoritra fari-bolana tambonin'ny hantsana,	
20O	8	28	0,00000	 fony izy nampitoetra ny rahona eny ambony; sy namolaka ny loharano avy amin'ny hantsana,	
20O	8	29	0,00000	 fony izy nanisy faritra ho an'ny ranomasina, mba tsy hihoaran'ny rano ny morony; fony izy nandatsaka ny fanorenan'ny tany.	
20O	8	30	0,00000	 Izaho dia niasa teo anilany, niravoravo isan'andro isan'andro, nilalao teo anatrehany mandrakariva,	
20O	8	31	0,00000	 nilalao teo amin'ny gilobin'ny taniny, ary nahita fahafinaretana teo amin'ny zanak'olombelona.	
20O	8	32	0,00000	 Ka izao, anaka, henoy aho; Sambatra izay manaraka ny lalako!	
20O	8	33	0,00000	 Mba ho tonga hendry, henoy ny fampianarana, fa aza ariana.	
20O	8	34	0,00000	 Sambatra ny olona mihaino ahy, sy miari-tory isan'andro eo am-baravarako, ary miandry eo amin'ny tolam-baravarako!	
20O	8	35	0,00000	 Izay mahita ahy, nahita fiainana; sady mahazo sitraka amin'ny Tompo.	
20O	8	36	0,00000	 Fa izay maneso ahy mandratra ny fanahiny; izay rehetra mankahala ahy, mila faty.	
20O	9	1	0,00000	[ROA KARAZANA NY FANASANA IANTSOANA NY OLOMBELONA, DIA NY AN'NY FAHENDRENA SY NY AN'NY FAHADALANA] Ny fahendrena efa nanorina ny tranony, efa nipaika ny andriny fito,	
20O	9	2	0,00000	 efa namono ny bibiny, nampifangaro ny divainy, ary efa nanamboatra ny latabany.	
20O	9	3	0,00000	 Naniraka ny ankizivaviny izy, dia miantso eo an-tampon'ny havoan'ny tanana:	
20O	9	4	0,00000	 Aoka hiditra aty izay kely saina! Ary hoy izy amin'izay tsy manan-tsaina:	
20O	9	5	0,00000	 Avia, hano ny mofoko, ary sotroy ny divay nampifangaroiko.	
20O	9	6	0,00000	 Ilaozy ny tsy fahalalana, dia ho velona hianareo; ary mizora amin'ny lalan'ny fahazavan-tsaina.	
20O	9	7	0,00000	 Raby no azon'izay mananatra ny mpananihany, ary ala-baraka no hitan'izay mandevilevy ny ratsy fanahy.	
20O	9	8	0,00000	 Aza mananatra ny mpananihany fandrao dia halany hianao; fa ny hendry no anaro, dia ho tiany hianao.	
20O	9	9	0,00000	 Omeo hevitra ny hendry, hihahendry kokoa; toroy saina ny marina, hitombo fahalalana.	
20O	9	10	0,00000	 Ny fahatahorana an'ny Tompo no fiandohan'ny fahendrena; ary ny fahazavan-tsaina no fahalalana an'ilay Masina.	
20O	9	11	0,00000	 Fa izaho no hihamaroan'ny andronao, sy hitomboan'ny taona iainanao.	
20O	9	12	0,00000	 Raha hendry hianao, dia soa ho anao ny hendry; fa raha mpamazivazy kosa, hianao ihany no hivesatra ny sazin'izany.	
20O	9	13	0,00000	 Ny fahadalana dia vehivavy vavana, donto saina, ary tsy mahalala na inona na inona.	
20O	9	14	0,00000	 Mipetraka eo am-baravaran'ny tranony izy, mitaingin-tseza eo an-tampon'ny havoan'ny tanana,	
20O	9	15	0,00000	 mba hitsinjo ny mpandalo, izay mizotra amin'ny lalan-kalehany.	
20O	9	16	0,00000	 Aoka hiditra aty, izay kely saina! Ary hoy izy amin'izay tsy manan-tsaina:	
20O	9	17	0,00000	 Mamy ny rano angalarina, ary fy ny mofo hanina am-piafenana!	
20O	9	18	0,00000	 Tsy fantany fa misy ambiroa ao, ary efa any amin'ny fanambanin'ny seoly sahady ny nasainy.	
20O	10	1	0,00000	[FAMPITAHANA NY OLONA MIVAVAKA SY MPANKAHALA FIVAVAHANA, NA AMIN'NY FITONDRAN-TENANY, NA AMIN'NY ANJARA HIAFARANY] Ohabolan'i Salomona. Ny zanaka hendry mahafaly ny rainy, fa ny zanaka adala mampahory ny reniny.	
20O	10	2	0,00000	 Ny harena azo aman-keloka, tsy mahasoa akory, fa ny fahamarinana mamonjy amin'ny fahafatesana.	
20O	10	3	0,00000	 Tsy avelan'ny Tompo ho mosarena ny marina, fa toheriny kosa ny fanirian'ny ratsy fanahy.	
20O	10	4	0,00000	 Izay malaina amin'ny asany, ho tonga mahantra, fa ny tanan'ny mazoto kosa, manangon-karena.	
20O	10	5	0,00000	 Zanaka hendry izay mamory amin'ny fararano; fa zaza ahazoan-kenatra kosa, izay matory amin'ny taom-pijinjana.	
20O	10	6	0,00000	 Ny lohan'ny marina ihaviam-pitahiana, fa ny vavan'ny ratsy fanahy kosa tototra faharatsiana.	
20O	10	7	0,00000	 Ny fahatsiarovana ny marina, dia ankasitrahana azy, fa ny anaran'ny ratsy fanahy kosa, lo no alehany.	
20O	10	8	0,00000	 Izay hendry am-po mandray ny didy; fa ny adala amin'ny vavany kosa mamantana amin'ny fahaverezana.	
20O	10	9	0,00000	 Izay mandeha tsy manan-tsiny no mandeha matoky; fa izay maniasia lalana, ho fantatra eny ihany.	
20O	10	10	0,00000	 Izay mihiringiri-maso, ho fototr'alahelo; ary izay adala amin'ny vavany kosa mamantana amin'ny fahaverezana.	
20O	10	11	0,00000	 Ny vavan'ny marina dia loharanon'aina; fa ny vavan'ny ratsy fanahy kosa, tototra faharatsiana.	
20O	10	12	0,00000	 Ny fankahalana, mihantsy ady; fa ny fitiavana kosa, manarona ny hadisoana rehetra.	
20O	10	13	0,00000	 Eo amin'ny molotry ny manan-tsaina, ny fahendrena, fa tsora-kazo kosa no ho eo amin'ny lamosin'ny tsy ampy saina.	
20O	10	14	0,00000	 Tahiry raketin'ny hendry ny fahendrena; fa loza mananontanona kosa ny vavan'ny adala.	
20O	10	15	0,00000	 tanana mimanda ho an'ny manana, ny hareny, fa ny loza mahazo ny tsy manana kosa dia ny fahantrany.	
20O	10	16	0,00000	 Ny asan'ny marina dia ho an'ny fiainana; fa ny fitomboan-karen'ny ratsy fanahy kosa dia ho an'ny fahotana.	
20O	10	17	0,00000	 Izay mihaino tsara ny fampianarana dia mandeha amin'ny lalan'aina, fa izay manadino ny fananarana kosa maniasia.	
20O	10	18	0,00000	 Fandainga ny molotr'izay manafina ny fankahalana, ary adala izay mitati-bolana.	
20O	10	19	0,00000	 Ny teny maro tsy ilaozan'ny ota, fa ny mahatam-bava no olon-kendry.	
20O	10	20	0,00000	 Volafotsy voafantina ny lelan'ny marina, fa tsy misy vidiny kosa, ny fon'ny ratsy fanahy.	
20O	10	21	0,00000	 Ny molotry ny marina, mamahana olona betsaka, fa ny ratsy fanahy kosa, matin'ny tsy fananany fahalalana.	
20O	10	22	0,00000	 Ny fanambinan'ny Tompo no mampanan-karena; ary ny fisasaran'ny olona tsy manampy izany akory.	
20O	10	23	0,00000	 Ny manao ratsy no ataon'ny adala ho lalao; ary toy izany koa ny fahendrena amin'ny olona manan-tsaina.	
20O	10	24	0,00000	 Izay atahoran'ny ratsy fanahy, mihatra aminy; ary izay irin'ny marina kosa omen'Andriamanitra azy.	
20O	10	25	0,00000	 Toy ny fihelin'ny tafio-drivotra no anjavonan'ny ratsy fanahy; fa fanorenana mandrakizay kosa no nampitoetra ny marina.	
20O	10	26	0,00000	 Tahaka ny vinaingitra amin'ny nify sy ny setroka amin'ny maso, no ataon'ny malaina, amin'izay maniraka azy.	
20O	10	27	0,00000	 Ny fahatahorana an'ny Tompo, maha-lava andro, fa ny taonan'ny ratsy fanahy kosa hohafohezina.	
20O	10	28	0,00000	 Ny fanantenan'ny marina, dia fifaliana; fa ny fanantenan'ny ratsy fanahy kosa ho foana.	
20O	10	29	0,00000	 Ny lalan'ny Tompo, manda fiarovana ho an'ny marina, fa fandringanana kosa ho an'izay manao ratsy.	
20O	10	30	0,00000	 Ny marina tsy hangozohozo na oviana na oviana; fa ny ratsy fanahy kosa, tsy honina amin'ny tany.	
20O	10	31	0,00000	 Ny vavan'ny marina, itsimoham-pahendrena; fa ny lela mandainga kosa, hongotana.	
20O	10	32	0,00000	 Ny molotry ny marina mahalala izay mahafinaritra, fa ny vavan'ny ratsy fanahy kosa, mahalala ny haratsiana.	
20O	11	1	0,00000	[VOKATRY NY FAHITSIAM-PO - VOKATRY NY FAHARATSIAM-PO] Ny mizana mandainga, dia hankahalain'ny Tompo, fa ny lanja marina no ankasitrahany.	
20O	11	2	0,00000	 Raha tonga ny fiavonavonana, ho tonga koa ny fahafaham-baraka; ny fahendrena kosa miaraka amin'ny manetry tena.	
20O	11	3	0,00000	 Ny fahatsoran'ny olo-mahitsy fo mitari-dalana azy, fa ny fiolikoliky ny mpamadika kosa, mandringana azy.	
20O	11	4	0,00000	 Ny harena tsy mahasoa amin'ny andron'ny fahatezerana; fa ny fahamarinana no manafaka amin'ny fahafatesana.	
20O	11	5	0,00000	 Ny fahamarinan'ny marina, manitsy ny lalany, fa ny ratsy fanahy kosa lavo noho ny faharatsiany.	
20O	11	6	0,00000	 Ny fahamarinan'ny olo-mahitsy fo mamonjy azy; fa ny olona mpivadika kosa, voafandriky ny haratsiany.	
20O	11	7	0,00000	 Rahefa maty ny ratsy, foana ny fanantenany; ary levona ny fanantenan'ny mpanao ratsy.	
20O	11	8	0,00000	 Ny marina vonjena ho afa-pahoriana; fa ny ratsy fanahy no hilatsaka hisolo azy ao.	
20O	11	9	0,00000	 Ny tsy mivavaka manomana ny fandringanana ny namany, amin'ny vavany; fa ny marina dia hovonjena amin'ny fahaizana.	
20O	11	10	0,00000	 Mifaly ny tanana, raha sambatra ny marina; mihoby hafaliana ny olona, raha ringana ny ratsy fanahy.	
20O	11	11	0,00000	 Ny tso-dranon'ny olo-mahitsy fo no androsoan'ny tanana, fa ny vavan'ny ratsy fanahy mandrava azy.	
20O	11	12	0,00000	 Tsy ampy saina izay manamavo ny namany, fa ny manan-tsaina mangina.	
20O	11	13	0,00000	 Ny mpifosa manambara ny zavatra afenina; fa ny olona mahatoky kosa, mitana izany tsy hiseho.	
20O	11	14	0,00000	 Rava ny vahoaka tsy misy mpitondra; fa ny hamaroan'ny mpanolo-tsaina foto-pamonjena.	
20O	11	15	0,00000	 Izay miantoka olon-tsy fantany, ho tratry ny nenina; fa izay malain-kiantoka, dia handry fahizay.	
20O	11	16	0,00000	 Ny vehivavy mahafinaritra, mahazo voninahitra; ny lehilahy mahery fo, mahazo harena.	
20O	11	17	0,00000	 Ny olona antra namana, manao soa amin'ny fanahiny; fa ny olona loza be, mampahory ny nofony.	
20O	11	18	0,00000	 Ny ratsy fanahy manao lahasa manodoka, fa izay mamafy fahamarinana kosa dia efa azo antoka ny valiny.	
20O	11	19	0,00000	 Ny fahamarinana mahatonga amin'ny fiainana; fa izay manenjika ny haratsiana iharam-pahafatesana.	
20O	11	20	0,00000	 Halan'ny Tompo ny olona ratsy fo, fa izay tsy manan-tsiny amin'ny lalany dia ankasitrahany.	
20O	11	21	0,00000	 Eny tokoa tsy ho afa-tsazy ny ratsy fanahy, ary ny taranaky ny marina ho voavonjy.	
20O	11	22	0,00000	 Toy ny kavim-bolamena eo amin'ny oron-kisoa, ny vehivavy tsara tarehy tsy ampy saina.	
20O	11	23	0,00000	 Ny soa ihany no hany irin'ny marina; fa ny hotezerana kosa no andrasan'ny ratsy fanahy.	
20O	11	24	0,00000	 Ity mahafoy an-kazavam-po moa, mitombo harena; fa itsy fatra-pitsitsy kosa, vao mainka mahantra.	
20O	11	25	0,00000	 Ny fanahy manao soa, hohatavezina; ary izay manondraka dia hotondrahana koa.	
20O	11	26	0,00000	 Izay tsy mamoaka ny variny ozonin'ny vahoaka, fa ny lohan'izay mivarotra azy no idinan'ny tsodrano.	
20O	11	27	0,00000	 Izay mikatsaka ny tsara mahazo fanambinana, fa izay mitaky ny ratsy, ho tratry ny ratsy.	
20O	11	28	0,00000	 Ho lavo izay mitoky amin'ny harena, fa hitsimoka toy ny ravina kosa ny marina.	
20O	11	29	0,00000	 Izay manakorontana ny tranony, handova rivotra, ary izay adala, ho tonga mpanompon'ny olon-kendry.	
20O	11	30	0,00000	 Hazon'aina no vokatry ny marina; ary hendry izay mahazo ny fanahin'olona.	
20O	11	31	0,00000	 Raha ny marina aza, valiana sazy aty an-tany; mainka ny ratsy fanahy sy ny mpanota.	
20O	12	1	0,00000	[TOETRY NY OLO-MARINA - TOETRY NY RATSY FANAHY - FAHOTAN'NY VAVA] Izay tia fampianarana tia fahaizana; fa izay manda anatra, adala.	
20O	12	2	0,00000	 Ny tsara fanahy mahazo sitraka amin'ny Tompo; fa ny mpanao an-kasomparana, helohin'ny Tompo.	
20O	12	3	0,00000	 Tsy ny haratsiam-panahy no nampiorina mafy ny olona; fa ny fakan'ny marina tsy ho voahetsiketsika.	
20O	12	4	0,00000	 Ny vehivavy tsara fanahy, satro-boninahitry ny lahy; fa ny vehivavy afa-baraka toy ny homamiadana ao amin'ny taolany.	
20O	12	5	0,00000	 Ny rariny no fihevitry ny marina; fa ny fitaka no fieritry ny ratsy fanahy.	
20O	12	6	0,00000	 Fandrika mahafaty, ny tenin'ny ratsy fanahy; fa vonjy ho azy kosa, ny vavan'ny olo-mahitsy fo.	
20O	12	7	0,00000	 Vao mihodina indray mandeha ny ratsy fanahy, dia tsy eo intsony; fa mijoro hatrany kosa, ny ankohonan'ny marina.	
20O	12	8	0,00000	 Araka ny haben'ny fahalalany, no anombanana ny olona; nefa izay ratsy fo, dia atao tsinontsinona.	
20O	12	9	0,00000	 Aleo olona ambany toetra, ampy amin'izay ilainy; toy izay be voninahitra tsy manan-kohanina.	
20O	12	10	0,00000	 Ny marina mitsimbina ny amin'ny bibiny; fa ny kibon'ny ratsy fanahy kosa, masiaka.	
20O	12	11	0,00000	 Izay miasa ny taniny, ho voky hanina; fa izay manenjika zava-poana, no adala foana.	
20O	12	12	0,00000	 Ny ratsy fanahy maniry ny rembin'ny ratsy fanahy, fa ny fakan'ny marina kosa, mahavokatra.	
20O	12	13	0,00000	 Misy fandrika mandoza, amin'ny fahotan'ny molotra; fa ny marina afa-miala amin'ny fahoriana.	
20O	12	14	0,00000	 Ny vokatry ny vavan'ny olona, no hamoky soa azy; ary araka ny asan-tanany avy, no hatsingerina aminy.	
20O	12	15	0,00000	 Ny lalan'ny adala mahitsy eo imasony; fa ny torohevitra kosa no henoin'ny hendry.	
20O	12	16	0,00000	 Ny adala miseho ho tezitra miaraka amin'izay; fa ny olona malina kosa mahay mody tsy mahita ny fanesoana azy.	
20O	12	17	0,00000	 Izay milaza ny marina dia milaza ny mety; fa ny vavolombelona mandainga kosa manambara fitaka.	
20O	12	18	0,00000	 Mandratra toy ny sabatra izay miteny an-tsapatsapaka fa mampahazo fahasitranana kosa, ny lelan'ny hendry.	
20O	12	19	0,00000	 Ny lela mpilaza ny marina haharitra mandrakizay; fa ny lela fandainga kosa, ho voakorokoro poa toy izay.	
20O	12	20	0,00000	 Fitaka no ao am-pon'izay mamoron-tsain-dratsy; fa hafaliana kosa no ho an'izay manoro fihavanana.	
20O	12	21	0,00000	 Ny marina tsy mba iharan-doza; fa ny ratsy fanahy tsindrian'ny loza.	
20O	12	22	0,00000	 Halan'ny Tompo ny molotra mandainga; fa ny manaraka ny marina no ankasitrahany.	
20O	12	23	0,00000	 Ny olo-malina manafina ny fahaizany; fa ny fon'ny adala manely ny fahadalany.	
20O	12	24	0,00000	 Ny tanana velom-pitandremana, hanapaka; fa ny tanana mipozipozy hampanompoana.	
20O	12	25	0,00000	 Ny alahelo ao am-pon'ny olona, mampilofika azy; fa ny teny soa kosa, mahafaly azy.	
20O	12	26	0,00000	 Ny marina manoro lalana ny sakaizany; ny lalan'ny ratsy fanahy kosa mampivilivily azy.	
20O	12	27	0,00000	 Ny kamo tsy mahatono ny hazany akory; fa ny faharisihana no rakitra soa ho an'ny olona.	
20O	12	28	0,00000	 Fiainana no eo amin'ny lalan'ny fahamarinana; ary tsy fahafatesana no eo amin'ny lalana soritany.	
20O	13	1	0,00000	[FAHOTAN'NY VAVA] Ny zanaka hendry vavolombelon'ny fampianaran-drainy; fa ny mpamazivavy tsy mihaino ny fananarana.	
20O	13	2	0,00000	 Ny vokatry ny vavan'ny olona, no itsentsefany ny soa; fa ny irin'ny mpamadika dia ny hanaovana an-keriny.	
20O	13	3	0,00000	 Izay mahafehy ny vavany, miaro ny fanahiny; fa izay fatra-piloa-bava kosa, mitady ny lozany.	
20O	13	4	0,00000	 Be faniriana ny kamo, fa tsy ho tanteraka, fa ny fanirian'ny olo-mazoto kosa, ho tanteraka mahafa-po.	
20O	13	5	0,00000	 Ny marina mankahala ny teny mamitaka; ny ratsy fanahy kosa mampahazo henatra sy fahafaham-baraka.	
20O	13	6	0,00000	 Ny fahamarinana miaro ny lalan'ny olo-marina; ny faharatsiana kosa, mahatonga fandravana ny mpanota.	
20O	13	7	0,00000	 Misy mody manan-karena, nefa tsy manan'inoninona; misy mody mahantra, nefa manan-karem-be.	
20O	13	8	0,00000	 Ny harena dia avotr'aina ho an'ny olona; ny malahelo kosa tsy mandre akory izay fandrahonana.	
20O	13	9	0,00000	 Ny fahazavan'ny marina, mamiratra mahafinaritra; fa ny jiron'ny ratsy fanahy kosa, mitsilopilopy ho faty.	
20O	13	10	0,00000	 Fifandirana no hany ateraky ny avonavona; fa izay mety toroana no misy fahendrena.	
20O	13	11	0,00000	 Ny harena azo tsy an-drariny, mihalevona; fa ny manangona azy tsikelikely no mampitombo azy.	
20O	13	12	0,00000	 Ny fanantenana ela fihavy, mankarary ny fo; fa ny faniriana tanteraka kosa, dia hazon'aina.	
20O	13	13	0,00000	 Manary tena izay manamavo ny teny; fa hahazo valisoa kosa, izay manaja ny didy.	
20O	13	14	0,00000	 Loharanon'aina ny fampianaran'ny hendry; mba ho afaka amin'ny fandriky ny fahafatesana.	
20O	13	15	0,00000	 Vokatry ny saina mandroso fianarana, dia mahate-ho tia; fa ny lalan'ny mpamadika, dia sarotra.	
20O	13	16	0,00000	 Ny olo-malina rehetra miasa amim-piheverana; fa ny adala kosa manampatra ny hadalany.	
20O	13	17	0,00000	 Ny iraka ratsy fanahy idiran-doza, fa ny iraka mahatoky kosa, ahazoam-panasitranana.	
20O	13	18	0,00000	 Fahoriana aman-karena no an'izay manda famaizana; fa omem-boninahitra kosa, izay mandray fananarana.	
20O	13	19	0,00000	 Ny faniriana tanteraka, maharavoravo ny fo; ary ny miala amin'ny ratsy mahatsiravina ny adala.	
20O	13	20	0,00000	 Ny tama-miaraka amin'ny hendry, hiha-hendry; fa ny mivarilena amin'ny adala, hiharatsy.	
20O	13	21	0,00000	 Ny mpanota enjehin-doza; ny marina kosa valian-tsoa.	
20O	13	22	0,00000	 Ny mpanao soa mamela lova ho an'ny zanaky ny zanany; fa ny haren'ny mpanota kosa, voatendry ho an'ny marina.	
20O	13	23	0,00000	 Ny tany voasan'ny mahantra, ahaozan-kanina be; ny sasany kosa ringana, noho ny tsy fahamarinany.	
20O	13	24	0,00000	 Tsy tia anaka izay mitsitsy ny tsorakazony; fa ny tia azy, mamay azy malaky.	
20O	13	25	0,00000	 Ny marina mihinana sady afa-po tsara; fa ny kibon'ny ratsy fanahy kosa zoin'ny tsy ampy lava.	
20O	14	1	0,00000	[TOROHEVITRA SOA] Ny vehivavy hendry, manorina ny tranony; ny vehivavy adala kosa, mandrava azy amin'ny tanany.	
20O	14	2	0,00000	 Izay matahotra an'ny Tompo, mizotra araka ny fahitsiam-po; izay maniratsira azy kosa mivaona fandeha.	
20O	14	3	0,00000	 Ny vavan'ny adala, misy tsorakazom-piavonavonana; ny molotry ny hendry kosa miaro ny tenany.	
20O	14	4	0,00000	 Izay tsy misy omby, foana fihinanam-bilona; fa ny herin'ny omby ahazoan-tombony betsaka.	
20O	14	5	0,00000	 Ny vavolombelona mahatoky, tsy mba mandainga; fa ny vavolombelona tsy marina kosa, milaza lainga.	
20O	14	6	0,00000	 Ny mpamazivazy mitady, fa tsy mahita ny fahendrena; fa mora azon'ny manan-tsaina kosa ny fahaizana.	
20O	14	7	0,00000	 Miala amin'ny adala, satria fantatrao fa tsy misy fahendrena eo amin'ny molony.	
20O	14	8	0,00000	 Fahendren'ny olo-malina, ny mahafantatra ny lalany; fahadalan'ny adala ny fitaka.	
20O	14	9	0,00000	 Ny adala mihomehy ny ota; fa ao amin'ny olo-mahitsy fo no misy fanehoam-pitiavana.	
20O	14	10	0,00000	 Ny alahelon'ny fo, izy ihany no mahalala; ny hafaliany koa, tsy hain'ny hafa iombonana.	
20O	14	11	0,00000	 Ny tranon'ny ratsy fanahy, horavana; fa ny lain'ny mahitsy fo, ambinina.	
20O	14	12	0,00000	 Misy lalana miseho ho mahitsy amin'ny olona; kanjo lalana mankany amin'ny fahafatesana no iafarany.	
20O	14	13	0,00000	 Na dia eo amin'ny hehy aza mahatsiaro ory ny fo; ary ny fifaliana miafara amin'ny fisaonana.	
20O	14	14	0,00000	 Ny tsy mivavaka, hovokin'ny lalany, ny tsara fanahy, hovokin'ny soa nataony.	
20O	14	15	0,00000	 Ny kely saina mino izay teny rehetra ambara aminy; ny olo-malina kosa, mitandrina ny diany.	
20O	14	16	0,00000	 Ny hendry matahotra, ka mivily tsy ho amin'ny ratsy; ny adala kosa mitroatra sy matokitoky foana.	
20O	14	17	0,00000	 Ny olona mora tezitra, mahavita hadalana, ary ny sompatra koa miantso fankahalana azy.	
20O	14	18	0,00000	 Hadalana no anjaran'ny kely saina. Ary satro-boninahitra no azon'ny malina amin'ny fahaizany.	
20O	14	19	0,00000	 Miondrika eo anatrehan'ny tsara fanahy ny ratsy fanahy; ary eo am-baravaran'ny marina, ny tsy mpivavaka.	
20O	14	20	0,00000	 Ny mahantra, olon-kafa na amin'ny sakaizany aza; fa ny manan-karena, no maro sakaiza.	
20O	14	21	0,00000	 Manota izay manamavo ny namany; fa sambatra izay miantra ny mahantra.	
20O	14	22	0,00000	 Tsy maniasia va ry zareo mamoron-tsain-dratsy? ary moa tsy fanambinana amam-pahamarinana kosa va no ho an'izay mihevitra ny soa?	
20O	14	23	0,00000	 Ny asa rehetra mitera-piadanana; fa ny teniteny foana kosa, mamarina amin'ny tsy fahampiana.	
20O	14	24	0,00000	 Satro-boninahitra ho an'ny hendry ny hareny; fa ny fahadalan'ny adala dia hadalana lava.	
20O	14	25	0,00000	 Ny vavolombelona marina, mamonjy fanahy, ny hafetsen-dratsy mamoaka lainga.	
20O	14	26	0,00000	 Izay matahotra an'ny Tompo, miankina amin'ny andry mafy, ary ny zanany manam-pialofana mahatoky.	
20O	14	27	0,00000	 Ny fahatahorana an'ny Tompo no loharanon'aina, mba ho afaka amin'ny fandriky ny fahafatesana.	
20O	14	28	0,00000	 Ny hamaroan'ny vahoaka no voninahitry ny mpanjaka; ny fahavitsian'ny olony kosa dia fahafongoran'ny mpanapaka.	
20O	14	29	0,00000	 Ny mahatsindry fo, be saina, ny malaky tezitra maneho ny hadalany.	
20O	14	30	0,00000	 Ny fo mionona, fiainana ho an'ny nofo; ny fialonana kosa homa-miadana amin'ny taolany.	
20O	14	31	0,00000	 Ny mampahory ny mahantra, maniratsira ilay nanao azy; fa ny miantra ny tsy manana no manome voninahitra azy.	
20O	14	32	0,00000	 Ny ratsy fanahy azeran'ny faharatsiany; ny marina kosa matoky hatrany am-pahafatesana aza.	
20O	14	33	0,00000	 Ny fon'ny olona manan-tsaina no itoeran'ny fahendrena, ka eo afovoan'ny adala dia fantatra eo ihany izy.	
20O	14	34	0,00000	 Ny fahamarinana manandratra ny firenena; ny fahotana kosa fahafaham-baraka amin'ny vahoaka.	
20O	14	35	0,00000	 Ny tombom-pitian'ny mpanjaka, ho an'ny mpanompo manan-tsaina, ny hatezerany kosa ho an'izay mampahamenatra.	
20O	15	1	0,00000	 Ny valin-teny mora, mampitony havinirana; fa ny teny henjana, mampirehi-katezerana.	
20O	15	2	0,00000	 Ny lelan'ny hendry, mahatonga ny fahaizana ho mahate-ho tia, ny vavan'ny adala miboiboika hadalana.	
20O	15	3	0,00000	 Ny mason'ny Tompo, dia amin'ny fitoerana rehetra; mijery ny ratsy fanahy sy ny tsara fanahy.	
20O	15	4	0,00000	 Ny teny mora, dia hazon'aina; fa ny vava ratsy, mamaky ny fo.	
20O	15	5	0,00000	 Ny adala maniratsira ny fampianaran-drainy; fa izay manararaotra ny fananarana kosa mihahendry.	
20O	15	6	0,00000	 Harem-be no ao an-tranon'ny marina; fikorontanana kosa no ao amin'ny fitomboan-karen'ny ratsy fanahy.	
20O	15	7	0,00000	 Ny molotry ny hendry mampiely ny fahaizana; fa tsy mba ny fon'ny adala.	
20O	15	8	0,00000	 Ny soron'ny ratsy fanahy, dia ankahalain'ny Tompo; fa ny vavaky ny olo-mahitsy kosa, ankasitrahany.	
20O	15	9	0,00000	 Ny lalan'ny ratsy fanahy, fahavetavetana eo imason'ny Tompo; fa ny manaraka ny rariny, no tiany.	
20O	15	10	0,00000	 Famaizana mafy no mihatra amin'izay mivily lalana; izay mankahala anatra dia ho faty.	
20O	15	11	0,00000	 Ny seoly sy ny hantsana miharihary eo anatrehan'ny Tompo: ka mainka ny fon'ny zanak'olombelona!	
20O	15	12	0,00000	 Tsy te-hanarina ny mpamazivavy; ka tsy manatona ny hendry izy.	
20O	15	13	0,00000	 Ny fo ravoravo, mahamiramiran'endrika, fa raha malahelo kosa ny fo dia reraka ny fanahy.	
20O	15	14	0,00000	 Ny fo manan-tsaina, mikatsaka ny fahaizana, fa ny vavan'ny adala mifahana fahadalana.	
20O	15	15	0,00000	 Ratsy avokoa ny andron'ny mijaly, fa fanasana lava ny fo ravoravo.	
20O	15	16	0,00000	 Aleo ny kely ombam-pahatahorana an'ny Tompo, toy izay ny harem-be omban'ahiahy.	
20O	15	17	0,00000	 Aleo anana ombam-pitiavana; toy izay omby mifahy, ombam-pankahalana.	
20O	15	18	0,00000	 Ny olo-masiaka manetsik'ady, ny mahatsindry fo kosa, mampitsahatra fifandirana.	
20O	15	19	0,00000	 Ny lalan'ny kamo, toa fefy tsilo; ny lalan'ny olo-mahitsy dia voarina tsara.	
20O	15	20	0,00000	 Ny zanaka hendry mahafaly ny rainy; ny adala kosa maneso ny reniny.	
20O	15	21	0,00000	 Hafaliana ho an'ny olona tsy ampy saina, ny hadalana, fa ny olona manan-tsaina, momba ny lala-mahitsy.	
20O	15	22	0,00000	 Foana ny fikasana raha tsy misy ny fisainana; fa tanteraka kosa izy, raha maro no manolo-tsaina.	
20O	15	23	0,00000	 Fifaliana ho an'ny olona, raha nahavaly tsara ny vavany; ary mahafinaritra aoka izany ny teny atao amin'izay antonina azy.	
20O	15	24	0,00000	 Ny hendry mizotra lalan'aina miakatra ho any ambony; mba hivily tsy hankany amin'ny seoly izay any ambany.	
20O	15	25	0,00000	 Ny tranon'ny mpiavonavona, ravan'ny Tompo; fa ny baorina mamaritra ny an'ny mpitondra-tena kosa aoriny mafy.	
20O	15	26	0,00000	 Halan'ny Tompo ny hevi-dratsy; fa madio eo imasony, ny teny maneho fitiavana.	
20O	15	27	0,00000	 Izay fatra-pikatsaka loatra ny fitomboan-karena manakorontana ny ankohonany; fa izay mankahala kolikoly, no ho velona.	
20O	15	28	0,00000	 Ny fon'ny marina, mihevitra izay tokony ho valiany, fa ny vavan'ny adala mitsaontsaon-dratsy.	
20O	15	29	0,00000	 Lavitra ny ratsy fanahy Iaveh, fa ny vavaky ny marina, henoiny.	
20O	15	30	0,00000	 Ny fijery maneho fitiavana maharavo ny fo; ny vaovao mahafaly mankatavy ny taolana.	
20O	15	31	0,00000	 Ny sofina mihaino anatra mahavonjy, manana anjara toerana eo amin'ny hendry.	
20O	15	32	0,00000	 Izay manda anatra manamavo ny fanahiny; fa izay mihaino fananarana mahazo ny fahendrena.	
20O	15	33	0,00000	 Ny fahatahorana an'ny Tompo, no fianarana ny fahendrena; ary ny fanetren-tena no mialoha ny fisandratana.	
20O	16	1	0,00000	[ANATRA SAMIHAFA] Ny mamorona fikasana ao am-po no an'ny olona; fa ny famalian'ny lela dia avy amin'ny Tompo.	
20O	16	2	0,00000	 Madio eo imason'ny olona ny lalany rehetra; fa Iaveh ihany no mandanja ny fanahy.	
20O	16	3	0,00000	 Mangataha fanampiana amin'ny Tompo amin'ny asanao; dia ho vanona ny fikasanao.	
20O	16	4	0,00000	 Nataon'ny Tompo ho amin'ny antony kendreny avokoa ny zavatra rehetra; ary na ny ratsy fanahy aza ho amin'ny andro mahory koa.	
20O	16	5	0,00000	 Fahavetavetana amin'ny Tompo ny miavona am-po rehetra; azo itompoana tokoa fa tsy ho afa-maina izy.	
20O	16	6	0,00000	 Ny hatsaram-po amam-pahamarinana no anonerana ny heloka; ary ny fahatahorana an'ny Tompo no analavirana ny ratsy.	
20O	16	7	0,00000	 Raha sitrak'Iaveh ny lalan'ny olona, na ny fahavalony aza hampihavaniny aminy.	
20O	16	8	0,00000	 Aleo kely ombam-pahamarinana toy izay harem-be omban'ny tsy fahamarinana.	
20O	16	9	0,00000	 Ny fon'ny olona no misaina izay halehany, fa Iaveh ihany no mitondra ny diany.	
20O	16	10	0,00000	 Teny to no eo amin'ny molotry ny mpanjaka; aoka tsy hanota ny vavany raha mitsara izy.	
20O	16	11	0,00000	 Avy amin'ny Tompo ny mizana aman-delany mahiratra, asany avokoa ny vato-mizana amin'ny kitapo.	
20O	16	12	0,00000	 Fahavetavetana amin'ny mpanjaka ny manao ratsy; fa ny rariny no iorenan'ny seza fiandrianana mafy.	
20O	16	13	0,00000	 Mahita sitraka amin'ny mpanjaka, ny molotra marina; ary tiany izay miteny amim-pahatsoram-po.	
20O	16	14	0,00000	 Iraky ny fahafatesana ny hatezeran'ny mpanjaka; ny olon-kendry anefa dia mahatony izany.	
20O	16	15	0,00000	 Mampiaina ny fahamiramiranan-tarehin'ny mpanjaka; ary toy ny oran-dohataona ny fanambinany.	
20O	16	16	0,00000	 Tsara noho ny volamena ny mahazo ny fahendrena; mihoatra noho ny volafotsy ny mahazo ny fahalalana.	
20O	16	17	0,00000	 Ny manalavitra ny ratsy no lalamben'ny marina; ny mitandrina ny alehany no miaro ny ainy.	
20O	16	18	0,00000	 Ny fireharehana dia mialoha ny faharavana, ary ny fiavonavonana dia mialoha ny fahalavoana.	
20O	16	19	0,00000	 Aleo miara-mietry tena amin'ny madinika, toy izay miara-mizara babo amin'ny mpiavonavona.	
20O	16	20	0,00000	 Mahita ny fahasambarana izay mihaino tsara ny teny; ary sambatra izay mitoky amin'ny Tompo.	
20O	16	21	0,00000	 Izay hendry am-po dia antsoina hoe manan-tsaina; ary ny hamamian'ny molotra mampitombo ny fahalalana.	
20O	16	22	0,00000	 Loharanon'aina ho an'izay manana azy ny fahalalana; ary ny sazy ho an'ny adala dia ny fahadalany.	
20O	16	23	0,00000	 Manolo-pahendrena ny vavany, ny fon'ny hendry, sady mampitombo ny fahalalana eo amin'ny molony.	
20O	16	24	0,00000	 Ny teny soa dia toho-tantely: mamin'ny fanahy sy mahasalama ny vatana.	
20O	16	25	0,00000	 Misy lalana miseho ho mahitsy amin'ny olona; kanjo lalana mankamin'ny fahafatesana no iafarany.	
20O	16	26	0,00000	 Miasa ho an'ny tenany ny mpiasa, fa asesiky ny vavany hanao izy.	
20O	16	27	0,00000	 Loza no vononin'ny ratsy fanahy; ary toa afo miredareda no eo amin'ny molony!	
20O	16	28	0,00000	 Ny olon-dratsy mamelona adiady, ary ny mpitati-bolana mampisaraka ny mpisakaiza.	
20O	16	29	0,00000	 Ny olona mpanao an-keriny manodoka ny namany, ka mitarika azy amin'ny lalana tsy tsara.	
20O	16	30	0,00000	 Izay mikipy maso hieritreri-pitaka, sy izay efa manaikitraiki-molotra, dia manao ratsy.	
20O	16	31	0,00000	 Loza no vononin'ny ratsy fanahy; ary eo amin'ny lalan'ny fahamarinana no ahitana azy.	
20O	16	32	0,00000	 Tsara noho ny mahery ny mahatsindry fo; ary noho ny mahafa-bohitra ny mahazaka ny fanahiny.	
20O	16	33	0,00000	 Ny olona manipy ny filokana amin'ny zoron'akanjo, fa avy amin'ny Tompo ihany izay fanapahana rehetra.	
20O	17	1	0,00000	[TOROHEVITRA SOA SAMIHAFA] Aleo sombi-mofo maina ombam-piadanana, toy izay trano feno hena misy fifandirana.	
20O	17	2	0,00000	 Mihoatra noho ny zanaka mahamenatra ny mpanompo malina; ka hizara lova amin'izy mirahalahy izy.	
20O	17	3	0,00000	 Ny mizaha toetra ny volafotsy dia ny memy, ary ny an'ny volamena dia ny fandrendrehana; fa ny mizaha toetra ny fo kosa dia ny Tompo.	
20O	17	4	0,00000	 Ny ratsy fanahy mihaino izay molotra ratsy; ary ny mpandainga no mampandry sofina amin'izay lela ratsy.	
20O	17	5	0,00000	 Izay maneso ny mahantra, manala baraka izay nanao azy; ary izay mifaly amin'ny fahorian'ny sasany tsy ho afa-maina tsy akory.	
20O	17	6	0,00000	 Satro-boninahitry ny antitra, ny zanaky ny zanaka, ary voninahitry ny zanany ny rainy.	
20O	17	7	0,00000	 Tsy tandrifin'ny adala ny hanao teny mendrika indrindra, vao mainka tsy tandrifin'ny andriana ny teny mandainga!	
20O	17	8	0,00000	 Vato soa ho an'izay manana azy ny fanatitra, ka amin'izay itodihany ahombiazany avokoa.	
20O	17	9	0,00000	 Izay manarona ny hadisoana no mitady fihavanana; fa izay mampahatsiaro azy amin'ny teniny mampisaraka ny mpisakaiza.	
20O	17	10	0,00000	 Ny fananarana indray maka manan-kery amin'ny manan-tsaina, noho ny kapoka zato amin'ny olona adala.	
20O	17	11	0,00000	 Tsy mitady afa-tsy fikomiana ny ratsy fanahy, fa handefasana iraka masiaka hamely azy kosa izy.	
20O	17	12	0,00000	 Aleo mifanena amin'ny orsavavy very anaka, toy izay amin'ny adala raha mihetsi-pahadalana izy.	
20O	17	13	0,00000	 Izay mamaly ratsy ny soa, dia tsy hialan-doza mandrakizay ny tranony.	
20O	17	14	0,00000	 Ny manombok'ady, dia toy ny manata-drano, ka mihataha hianao, dieny mbola tsy velona ny fanditra.	
20O	17	15	0,00000	 Na izay manamarina ny meloka na izay manameloka ny marina, dia samy fahavetavetana eo imason'ny Tompo.	
20O	17	16	0,00000	 Hatao inona ny vola eo an-tanan'ny adala? Hamidy ny fahendrena va? - Tsy azony an-tsaina izany.	
20O	17	17	0,00000	 Ny sakaiza dia ny tia amin'ny fotoana rehetra; amin'ny fahoriana, mitsanga-ko rahalahy izy.	
20O	17	18	0,00000	 Ny olona tsy misy saina mamehy tena amin'ny fanekena, manolo-tena ho antoka hisolo ny namany.	
20O	17	19	0,00000	 Izay tia ady, tia ota, ary izay avo vava tia fionganana.	
20O	17	20	0,00000	 Izay manana fo mamitaka tsy mahita ny fahasambarana, ary izay manana vava ratsy mivarina aman-doza.	
20O	17	21	0,00000	 Izay miteraka adala, hahazo alahelo; ny rain'ny adala tsy mba ho faly.	
20O	17	22	0,00000	 Ny fo ravoravo, fanafody mandaitra tokoa; fa ny fanahy kivy mahamaina ny taolana.	
20O	17	23	0,00000	 Mandray kolikoly avy any anaty valombalonan-damba ny ratsy fanahy; ho enti-mamadika ny lalan'ny fahamarinana.	
20O	17	24	0,00000	 Ny olona manan-tsaina dia manana ny fahendrena eo anoloany; fa ny mason'ny adala dia any am-paran'ny tany.	
20O	17	25	0,00000	 Ny zanaka adala mampalahelo ny rainy, sady fahoriana ho an-dreniny.	
20O	17	26	0,00000	 Tsy mety ny mamely ny marina amin'ny sazy, na manameloka ny manan-kaja noho ny fahitsiam-pony.	
20O	17	27	0,00000	 Izay mahatam-bava no manana ny fahaizana, ary izay mihaminkamin-tsaina dia olona manan-tsaina.	
20O	17	28	0,00000	 Na ny adala aza, atao ho hendry raha mangina, ary atao ho manan-tsaina, raha mikombom-bava.	
20O	18	1	0,00000	[ANATRA SAMIHAFA] Izay miolonolona irery mitady ny mahafa-po ny filany ihany, ka mahatezitra azy avokoa izay hevitra mety rehetra.	
20O	18	2	0,00000	 Tsy mba ny hahazo fahalalana no sitraky ny adala fa ny haneho ny heviny ihany.	
20O	18	3	0,00000	 Raha tonga ny ratsy fanahy, tonga koa ny fanalam-baraka, ary miaraka amin'ny henatra, tonga koa ny fanalam-baraka.	
20O	18	4	0,00000	 Rano lalina ny teny aloaky ny vavan'ny olona; rano tondraka ny loharanon'ny fahendrena.	
20O	18	5	0,00000	 Tsy mety raha ny ratsy fanahy indray no asian-draharaha, mba handresy ny marina amin'ny fitsarana.	
20O	18	6	0,00000	 Miditra amin'ny fifandirana ny molotry ny adala; ary mihantsy fanalam-baraka, ny vavany.	
20O	18	7	0,00000	 Fanimbana ho azy ny vavan'ny adala; ary fandrika amin'ny fanahiny ny molony.	
20O	18	8	0,00000	 Hanim-py ny tenin'ny mpitati-bolana, ka mikorotsaka hatrany anatin'ny kibo.	
20O	18	9	0,00000	 Izay ketraka amin'ny asany, dia rahalahin'izay efa mandroso ho amin'ny fahaverezana.	
20O	18	10	0,00000	 Ny anaran'ny Tompo dia trano avo mafy: ialofan'ny marina, sy itoerany tsy aman'ahiahy.	
20O	18	11	0,00000	 Ny haren'ny mpanana no vohiny mafy, araka ny heviny dia manda avo izany.	
20O	18	12	0,00000	 Misandratra ny fon'ny olona alohan'ny faharavany, fa ny fanetren-tena kosa, mialoha ny voninahitra.	
20O	18	13	0,00000	 Izay mamaly teny mbola tsy nihaino, dia hadalana sy henatra ho azy izany.	
20O	18	14	0,00000	 Ny sain'ny olona no manohana azy raha marary; fa raha ny saina no kivy, iza indray no hanarina azy?	
20O	18	15	0,00000	 Ny fo manan-tsaina, mahazo ny fahaizana, ary ny sofin'ny hendry mitady ny fahaizana.	
20O	18	16	0,00000	 Ny fanatitra omen'ny olona no mahalalaka ny lalany, sy mampiditra azy eo amin'ny lehibe.	
20O	18	17	0,00000	 Izay mandahatra aloha toa marina; fa tamy ny andaniny, dia dinihina ny ady.	
20O	18	18	0,00000	 Ny filokana mampitsahatra ny fifandirana, sy mampisaraka ny samy mahery.	
20O	18	19	0,00000	 Manoatra ny tanana mimanda, ny rahalahy miady amin'ny rahalahiny; ary tahaka ny hidin'ny lapa ny fifandiran'izy ireo.	
20O	18	20	0,00000	 Ny vokatry ny vavan'ny olona no iveloman'ny vatany, ary ny vokatry ny molony no ivokisany.	
20O	18	21	0,00000	 Manam-pahefana hahafaty sy hamelona, ny lela; ka araka izay fidiny dia hohanin'ny olona ny voany.	
20O	18	22	0,00000	 Izay mahita vehivavy mahita ny fahasambarana, tombon-tsoa azony tamin'ny Tompo izany.	
20O	18	23	0,00000	 Fitarainana no fitenin'ny mahantra, ka teny henjana no avalin'ny mpanana.	
20O	18	24	0,00000	 Ny olona maro sakaiza, hahazo loza amin'ireny; fa mba misy izay sakaiza mifikitra noho ny rahalahy.	
20O	19	1	0,00000	 Aleo olo-mahantra mandeha tsy misy tsiny, toy izay olona miavonavom-bava, sady adala.	
20O	19	2	0,00000	 Tsy tsara ny tsy fahalalan'ny fanahy, ary lavo ny olona faingam-pandeha.	
20O	19	3	0,00000	 Ny hadalan'ny olona no mahasimba ny lalany; ka Iaveh no itezeran'ny fony.	
20O	19	4	0,00000	 Ny harena mahamaro sakaiza, fa ny mahantra dia tafasaraka amin'ny sakaizany.	
20O	19	5	0,00000	 Ny vavolombelona mandainga, tsy ho afa-maina, ary izay milaza lainga koa, tsy ho afa-mandositra.	
20O	19	6	0,00000	 Ny olona mahafoy be, maro mpandoka; ary izay mahatolotolotra, sakaizan'ny rehetra.	
20O	19	7	0,00000	 Ny rahalahin'ny mahantra mankahala azy avokoa, koa mainka ny sakaizany, no mihataka aminy koa! Mba mitady teny soa izy, fa tsy mahita izany akory.	
20O	19	8	0,00000	 Izay mahazo fahalalana no tia ny fanahiny, ary izay manaraka ny fahamalinana hahazo ny fahasambarana.	
20O	19	9	0,00000	 Ny vavolombelona tsy marina, tsy ho afa-maina; ary izay milaza lainga, ho very.	
20O	19	10	0,00000	 Ny adala tsy tandrifin'ny hiaina ao anatin'ny fahafinaretana; ka mainka izay manompo ve no hanapaka ny andriandahy?	
20O	19	11	0,00000	 Ny fahendren'ny olona mahatonga azy hahalefitra, ary ataony voninahitra ho azy ny manadino ny ratsy natao taminy.	
20O	19	12	0,00000	 Ny zanaka adala mampidi-doza an-drainy; ary ny ady ataon'ny vehivavy, toy ny tafon-trano mitete tsy an-kijanona.	
20O	19	13	0,00000	 Ny zanaka adala mampidi-doza an-drainy; ary ny ady ataon'ny vehivavy, toy ny tafon-trano mitete tsy an-kijanona.	
20O	19	14	0,00000	 Trano sy harena no lova amin'ny ray; fa ny vady manan-tsaina, fanomezana avy amin'ny Tompo.	
20O	19	15	0,00000	 Ny hakamoana mampatoritory foana; ary ny fanahy malaina ho tratry ny mosary.	
20O	19	16	0,00000	 Izay mitandrina ny lalàna miaro ny fanahiny; izay tsy mitandrina ny lalany, ho faty.	
20O	19	17	0,00000	 Izay miantra ny mahantra, mampisambotra an'ny Tompo, ka izy no hamaly ny soa nataony.	
20O	19	18	0,00000	 Faizo ny zanakao fa mbola misy antenaina ihany; nefa aza dia lasa loatra ka mahafaty azy.	
20O	19	19	0,00000	 Ny olona misafoaka mafy, hilonjo ny sazin'izany; raha voavonjinao indray mandeha izy, dia tsy maintsy hovonjenao indray.	
20O	19	20	0,00000	 Henoy ny fanoroana, ary raiso ny fampianarana; mba ho hendry hianao amin'ny andro sisa hiainanao.	
20O	19	21	0,00000	 Maro ny fikasana mihetsiketsika ao am-pon'ny olona, fa ny hevitry ny Tompo ihany no tanteraka.	
20O	19	22	0,00000	 Ny hatsaram-pon'ny olona no manambara azy ho mahafatra-po, ary aleo ny mahantra toy izay ny mpandainga.	
20O	19	23	0,00000	 Ny fahatahorana an'ny Tompo no mitarika ho amin'ny fiainana, ka dia voky tsara, tsy vangiam-pahoriana.	
20O	19	24	0,00000	 Ny kamo mangaron-dovia amin'ny tanany; fa tsy mampakatra ny tanany ao am-bavany indray.	
20O	19	25	0,00000	 Kapohy ny mpamazivazy, dia hihahendry ny kely saina; anaro ny olona manan-tsaina dia hahazo ny fahaizana izy.	
20O	19	26	0,00000	 Izay ratsy fitondra ray, sady sahy mandroaka reny, dia zanaka mitototra henatra amam-pahafaham-baraka.	
20O	19	27	0,00000	 Anaka, raha mitsahatra tsy mihaino fampianarana hianao, dia hanalavitra ny tenin'ny fahaizana.	
20O	19	28	0,00000	 Ny vavolombelona ratsy, manamavo ny rariny, ary ny vavan'ny ratsy fanahy mitelina faharatsiana.	
20O	19	29	0,00000	 Vonona ho an'ny mpamazivazy ny fitsarana, ary ho an'ny lamosin'ny adala ny kapoka.	
20O	20	1	0,00000	 Mpamazivazy ny divay, mpitabataba ny toaka, ka izay miarana amin'izany tsy mba hendry.	
20O	20	2	0,00000	 Sahala amin'ny fieron'ny liona ny fampitahorana avy amin'ny mpanjaka; ka manota amin'ny tenany izay mampatezitra azy.	
20O	20	3	0,00000	 Voninahitra ho an'ny olona ny mifady fifandirana; fa ny adala rehetra milomano amin'ny hatezerana.	
20O	20	4	0,00000	 Tsy mety miasa ny kamo fa hoe ratsy ny andro; ka amin'ny andro fijinjana, hitady izy fa tsy hisy na inona na inona.	
20O	20	5	0,00000	 Rano lalina ny fisainana ao am-pon'ny olona; fa ny olona manan-tsaina dia hanovo azy ao.	
20O	20	6	0,00000	 Maro ny olona midera ny hatsaram-pony avy; fa izay olona mahatoky kosa, dia iza no hahita azy?	
20O	20	7	0,00000	 Handeha amin'ny fahamarinany ny olona marina; sambatra izay zanany mandimby azy!	
20O	20	8	0,00000	 Ny mpanjaka mipetraka eo amin'ny seza fitsarana dia manafoana ny ratsy rehetra amin'ny fijeriny.	
20O	20	9	0,00000	 Iza no hilaza hoe: Efa nandio ny foko aho, ka afaka madiodio tamin'ny fahotako?	
20O	20	10	0,00000	 Ny vato-mizana samihafa sy ny efah samihafa, dia samy zavatra hankahalain'ny Tompo.	
20O	20	11	0,00000	 Ny zaza dia efa maneho amin'ny fanaony sahady, na ho madio sy mahitsy ny asany, na hanao ahoana.	
20O	20	12	0,00000	 Ny sofina mandre sy ny maso mahita, dia samy nataon'ny Tompo avokoa.	
20O	20	13	0,00000	 Aza tia torimaso, fandrao tonga mahantra; ahirato ny maso, dia ho voky hanina hianao.	
20O	20	14	0,00000	 Ratsy! Ratsy! hoy ny mpividy; kanjo nony avy eo izy, falifaly ery!	
20O	20	15	0,00000	 Eo ihany ny volamena amam-boahangy betsaka; fa fanaka sarobidy, ny molotry ny hendry.	
20O	20	16	0,00000	 Endaho ny lambany fa efa niantoka olon-kafa izy; tereo izy hanome antoka noho ny amin'ny vahiny.	
20O	20	17	0,00000	 Mamin'ny olona ny hanina azo am-pitaka, nefa amin'ny farany feno fasika ny vavany.	
20O	20	18	0,00000	 Ny filan-kevitra mampiorina ny hevitra kasaina; ka fahiratan-tsaina no itariho ny ady.	
20O	20	19	0,00000	 Izay mamafy fifosana manambara zavatra miafina; ka ialao tsara rahefa olona miteniteny lava.	
20O	20	20	0,00000	 Raha misy manozona ny ray aman-dreniny, dia ho faty jiro ao anatin'ny aizim-pito.	
20O	20	21	0,00000	 Ny lova malaky azo tam-boalohany, dia tsy arahin-tsodrano any amparany.	
20O	20	22	0,00000	 Aza manao hoe: Hamaly ratsy ny nataony aho; fa manantena an'ny Tompo, dia hamonjy anao izy.	
20O	20	23	0,00000	 Halan'ny Tompo ny vato-mizana samihafa; ary tsy mba tsara ny mizana mandainga.	
20O	20	24	0,00000	 Iaveh no mitarika ny dian'ny olona; ary ataon'izay olombelona ahoana no fahalala ny lalany?	
20O	20	25	0,00000	 Fandrika ho an'ny olona ny manaonao foana hoe: Zavatra masina ity; ka efa vita ny voady vao mieritreritra.	
20O	20	26	0,00000	 Ny mpanjaka hendry manafoana ny ratsy fanahy; sy mandefa kodia eo ambonin'ireny.	
20O	20	27	0,00000	 Jiron'ny Tompo, ny fanahin'ny olombelona, maninteraka hatrany anatin'ny fo.	
20O	20	28	0,00000	 Ny fahatsaram-po amam-pahamarinana no miaro ny mpanjaka; ary ny hatsaram-po no anamafisany ny seza fiandrianany.	
20O	20	29	0,00000	 Ny hery no haingon'ny zatovo, ary ny volo fotsy no ravaky ny anti-panahy.	
20O	20	30	0,00000	 Ny kapoka mandrovidrovitra ny nofo, mahasitrana ny faharatsiana; torak'izany koa, ny kapoka mihatra hatrany an-kibo.	
20O	21	1	0,00000	 Rano mandeha eo an-tanan'ny Tompo ny fon'ny mpanjaka, ka atongilany amin'izay rehetra tiany.	
20O	21	2	0,00000	 Mahitsy eo imason'ny olona ny lalany rehetra, nefa Iaveh ihany no mandanja ny fo.	
20O	21	3	0,00000	 Ny manaraka ny rariny sy ny hitsiny, no tsara eo imason'ny Tompo mihoatra noho ny sorona.	
20O	21	4	0,00000	 Ny fijery miandranandrana sy fo miavonavona: fanilon'ny ratsy fanahy, dia fahotana avokoa izany.	
20O	21	5	0,00000	 Ny fikasan'ny olo-mazoto ahazoan-karena be; fa izay mikorapaka foana amin'ny ataony dia mosary ihany no azony.	
20O	21	6	0,00000	 Ny rakitra azon'ny lela mandainga, dia rehareha mihelina ho an'olona mila faty.	
20O	21	7	0,00000	 Ny hatezeran'ny ratsy fanahy mampivaona azy; satria efa tsy trany ny hanaraka ny rariny.	
20O	21	8	0,00000	 Miolikolika ny lalan'ny olo-meloka, fa ny tsy manan-tsiny kosa dia mahitsy amin'ny asany.	
20O	21	9	0,00000	 Aleo mitoetra eny an-joron-tafontrano, toy izay miara-monina amin'ny vehivavy tia ady.	
20O	21	10	0,00000	 Maniry ny ratsy ny fahanin'ny ratsy fanahy, ka ny sakaizany avy no tsy mahita fitia aminy.	
20O	21	11	0,00000	 Raha faizina ny ratsy fanahy, mihahendry ny kely saina, ary raha toroana ny hendry dia vao mainka mihahendry.	
20O	21	12	0,00000	 Dinihin'ny marina ny tranon'ny ratsy fanahy; Andriamanitra mamarina ny ratsy fanahy amin'ny loza.	
20O	21	13	0,00000	 Izay manentsin-tadiny amin'ny fitarainan'ny mahantra, dia mba hitaraina koa fa tsy hovaliana akory.	
20O	21	14	0,00000	 Ny fanomezana mangingina mampitony hatezerana; ny fanatitra alaina anaty valombalonan-damba mampitsahatra fahavinirana efa tafahoatra.	
20O	21	15	0,00000	 Hafaliana ho an'ny marina, ny manaraka ny rariny, fa vadi-po kosa, no an'ilay manao ratsy.	
20O	21	16	0,00000	 Ny olona miala amin'ny lalan'ny fahamalinana, dia handry eny amin'ny fivorian'ny maty.	
20O	21	17	0,00000	 Ho tratry ny fahantrana izay tia fifaliana, tsy mba mitombo harena izay tia divay aman-diloilo manitra.	
20O	21	18	0,00000	 Ny ratsy fanahy hisolo voina ny marina; ary ny mpivadika hisolo voina ny olo-mahitsy fo.	
20O	21	19	0,00000	 Aleo mitoetra any an'efitra, toy izay amin'ny vehivavy tia ady sy foizina.	
20O	21	20	0,00000	 Ny tranon'ny hendry misy rakitra sarobidy sy diloilo; fa ny adala kosa mikepoka ireny.	
20O	21	21	0,00000	 Izay fatra-panaraka ny fahamarinana amam-pamindram-po, hahazo ny fiainana amam-pahamarinana ary ny voninahitra.	
20O	21	22	0,00000	 Mahanika ny vohitry ny mahery ny hendry; sady mandrodana ny manda nataony fianteherana.	
20O	21	23	0,00000	 Izay miambina ny vavany aman-delany, mpiaro ny fanahiny tsy ho azon'ahiahy.	
20O	21	24	0,00000	 Ny atao hoe mpamazivazy dia izay olona mianjonanjona, feno avona, izay fatra-pirehaka amin'ny ataony.	
20O	21	25	0,00000	 Ny faniriana foan'ny kamo mahafaty azy, satria manda tsy hiasa ny tanany.	
20O	21	26	0,00000	 Maniry mafy izy tontolo andro, fa manome tsy an-kijanona kosa, ny marina.	
20O	21	27	0,00000	 Ny soron'ny ratsy fanahy, dia havetavetana, indrindra fa raha sain-dratsy no anaterany azy.	
20O	21	28	0,00000	 Ny vavolombelona mandainga, ho faty; fa ny olona mihaino kosa manan-kalahatra mandrakariva.	
20O	21	29	0,00000	 Ny ratsy fanahy maneho hasahisahiana amin'ny endriny, fa ny mahitsy fo kosa manitsy ny lalany.	
20O	21	30	0,00000	 Tsy misy fahendrena na fahamalinana, na fisainana eo anatrehan'ny Tompo.	
20O	21	31	0,00000	 Ny olona manomana ny soavaly ho amin'ny andro hiadiana, fa Iaveh ihany, no iankinan'ny fandresena.	
20O	22	1	0,00000	[NY LAZA TSARA] Aleo laza tsara, toy izay harem-be, ary ny fanajana dia ambony vidy noho ny volafotsy amam-bolamena.	
20O	22	2	0,00000	 Mihaona ny mpanana sy ny mahantra, samy asan'ny Tompo, izy roa tonta.	
20O	22	3	0,00000	 Ny mahira-tsaina, mahatsinjo ny ratsy, dia miery; fa ny kely saina kosa, mandroso ihany, ka voa.	
20O	22	4	0,00000	 Ny vokatry ny fanetren-tena, dia ny fahatahorana an'ny Tompo; harena amam-boninahitra ary fiainana izany.	
20O	22	5	0,00000	 Tsilo amam-pandrika no eny amin'ny lalan'ny ratsy fanahy, fa izay miaro ny fanahiny kosa manalavitra izany.	
20O	22	6	0,00000	 Ampianaro ny zaza ny lalana tokony alehany, dia tsy hiala amin'izany izy, na rahefa antitra aza.	
20O	22	7	0,00000	 Ny manan-karena manapaka ny mahantra; ary ny misambotra mpanompon'ny mpampisambotra.	
20O	22	8	0,00000	 Izay mamafy heloka, hijinja fahoriana, ary ho foana ny tsorakazon'ny fahatezerany.	
20O	22	9	0,00000	 Hambinina ny olona antra fijery, fa anomezany ny mahantra ny mofony.	
20O	22	10	0,00000	 Roahy ny mpamazivazy, dia ho tapaka ny fifandirana, hitsahatra ny ady amam-panalam-baraka.	
20O	22	11	0,00000	 Izay tia ny fahadiovam-po sy mahafinaritra ny tenin'ny molony, dia ho sakaizan'ny mpanjaka.	
20O	22	12	0,00000	 Miaro ny fahaizana ny mason'ny Tompo, fa mamaky betroka ny tenin'ny olon-dratsy kosa izy.	
20O	22	13	0,00000	 Hoy ny kamo: Misy liona any ivelany! Ho vonoin-ko faty eny an-kianja eny aho!	
20O	22	14	0,00000	 Lavaka lalina ny vavan'ny vehivavy an'olon-kafa; izay mahatezitra an'ny Tompo ho latsaka ao.	
20O	22	15	0,00000	 Miraikitra amin'ny fon'ny zaza ny hadalana; ny tsorakazon'ny famaizana no hanesotra izany aminy.	
20O	22	16	0,00000	 Ny mampahory ny mahantra no mampitombo harena azy; ny manome ny manankarena no mampihena ny ananany.	
20O	22	17	0,00000	 (Tenin'ny olon-kendry)  Mampandria sofina ka henoy ny tenin'ireo hendry, manombena saina amin'ny fampianarako.	
20O	22	18	0,00000	 Fa zava-mahafinaritra izany raha tany tehirizinao ao anatinao; aoka hipetraka eo amin'ny molotrao avokoa izy!	
20O	22	19	0,00000	 Mba hianteheran'ny fitokianao amin'ny Tompo, dia hianao no tiako ho toroana izao.	
20O	22	20	0,00000	 Moa tsy efa imbetsaka va izaho no nanao an-tsoratra, torohevitra amam-pampianarana ho anao?	
20O	22	21	0,00000	 Mba ampianarana anao ny mahamarina ny zavatra fantatra tsara, hahazoanao mamaly teny marina an'izay maniraka anao.	
20O	22	22	0,00000	 Aza endahanao ny mahantra noho izy mahantra, ary aza mampahory ny ory eo am-bavahady.	
20O	22	23	0,00000	 Fa Iaveh hiaro azy ireny amin'ny adiny; sy hanala aina an'izay nanendaka an'ireny.	
20O	22	24	0,00000	 Aza mikambakambana amin'izay olona foizina, na miarakaraka amin'izay olona masiaka:	
20O	22	25	0,00000	 fandrao mianatra ny lalany hianao, ka manomana fandrika ho an'ny fanahinao.	
20O	22	26	0,00000	 Aza mba mety ho isan'izay mora manao fanekena, dia ireo izay miantoka trosan'olona.	
20O	22	27	0,00000	 Raha tsy manan-kaloa hianao, nahoana no dia mitono-tena, halain'olom-parafara eo ambaninao?	
20O	22	28	0,00000	 Aza mamindra ny faritany fahataloha, izay efa naorin'ireo razanao.	
20O	22	29	0,00000	 Mahita olona mailaka amin'ny raharahany va hianao? Ho eo anilan'ny mpanjaka no honenany, fa tsy mba hifanila fonenana amin'ny olona ambany izy.	
20O	23	1	0,00000	[HALAVIRO NY FITIAVAN-KARENA LOATRA, TSY FAHONONANA, FAHALOTOANA] Raha tafaray latabatra amin'ny lehibe hianao, dia hevero tsara izay eo anatrehanao.	
20O	23	2	0,00000	 Andraso antsy ny tendanao, raha dia liana loatra hianao.	
20O	23	3	0,00000	 Aza mitsiriritra ny hanim-piny, fa hanina manodoka izany.	
20O	23	4	0,00000	 Aza miferin'aina ho tonga mpanan-karena, fadio ny mandany ron-doha amin'izany.	
20O	23	5	0,00000	 Te hanara-maso izay zava-mandalo va hianao? fa maniry elatra ny harena, ka misidina ho eny an-danitra, toy ny voromahery.	
20O	23	6	0,00000	 Aza mihinana ny mofon'ny mpialona, ary aza mitsiriritra izay hanim-piny;	
20O	23	7	0,00000	 fa izy akory tsy tsara noho ny hevitra ao am-pony; Mihinana, misotroa, hoy izy aminao, kanjo ny fony tsy momba anao akory.	
20O	23	8	0,00000	 Haloanao izay sombiny voatelinao; ary ho very maina ny teny soa nataonao.	
20O	23	9	0,00000	 Aza mba miteny hohenoin'ny adala, fa hohamavoiny foana, ny fahendren'ny lahateninao.	
20O	23	10	0,00000	 Aza mamindra ny faritany fahataloha; ary aza mitsofoka amin'ny sahan'ny kamboty.	
20O	23	11	0,00000	 Fa mahery ny mpamaly ho azy, dia hiaro azy amin'ny adiny aminao.	
20O	23	12	0,00000	 Mandraiketa ny fonao amin'ny fanoroana, ary ny sofinao amin'ny tenin'ny fahaizana.	
20O	23	13	0,00000	 Aza mitsitsy famaizana aman-janaka, fa tsy dia hahafaty azy akory raha kapohinao amin'ny tsorakazo.	
20O	23	14	0,00000	 Ny mikapoka azy amin'ny tsorakazo, no anafahanao ny fanahiny amin'ny seoly.	
20O	23	15	0,00000	 Anaka, raha hendry ny fonao, izaho koa, dia hifaly ny foko.	
20O	23	16	0,00000	 Dia hientan-kafaliana ny kiboko, raha miteny izay marina ny molotrao.	
20O	23	17	0,00000	 Aoka tsy hialona ny mpanota ny fonao, fa hitoetra mandrakariva amin'ny fahatahorana an'ny Tompo.	
20O	23	18	0,00000	 Satria misy tokoa ny ho avy, ka tsy ho foana ny fanantenanao.	
20O	23	19	0,00000	 Mihainoa, anaka, ka hendre; ampizory amin'ny lala-mahitsy ny fonao.	
20O	23	20	0,00000	 Aza mba anisan'ny mpiboboka divay, na eo amin'izay fatra-piletra hena,	
20O	23	21	0,00000	 fa hahantra ny fatra-pisotro amam-pihinan-kanina, ary mampisaringo-borodamba ny faharendremana.	
20O	23	22	0,00000	 Maneke ny rainao, izy izay niteraka anao; ary aza manamavo an-dreninao, saingy efa antitra izy.	
20O	23	23	0,00000	 Mahazoa ny marina, ka aza amidinao, mbamin'ny fahendrena, ny fampianarana, ary ny fahalalana.	
20O	23	24	0,00000	 Ravoravo ny rain'ny marina; izay miteraka ny hendry dia ho faly amin'izany.	
20O	23	25	0,00000	 Aoka hifaly ny ray aman-dreninao; aoka hiravoravo ny reninao niteraka anao.	
20O	23	26	0,00000	 Anaka, omeo ahy ny fonao, ary aoka hitandrina ny lalako, ny masonao;	
20O	23	27	0,00000	 fa lavaka lalina, ny akangavavy, ary lavaka famorian-drano ety, ny an'olon-kafa.	
20O	23	28	0,00000	 Mamela-pandrika toy ny hihaza remby izy, ary mampitombo isa ny mpivadika ao amin'ny olombelona.	
20O	23	29	0,00000	 Ho an'iza ny indrisy? Ho an'iza ny endrey? Ho an'iza ny fanditra? Ho an'iza ny fimonjomonjoana? Ho an'iza ny ratra tsy ahoan-tsy ahoana? Ho an'iza ny maso mivaivay?	
20O	23	30	0,00000	 Ho an'ireo mijanonjanona ela amin'ny divay; ho an'ireo mandeha manandrana divay miharo zava-manitra.	
20O	23	31	0,00000	 Aza mijery ny divay: He izany hamenany, izany famirapirany eo amin'ny kopy, izany fikararanany mora loatra.	
20O	23	32	0,00000	 Fa hanaikitra toy ny bibilava izy amin'ny farany, ary hanindrona toy ny menarana.	
20O	23	33	0,00000	 Dia ho any amin'ny vehivavy an'olon-kafa ny masonao, ary hanao resaka ratsy ny fonao.	
20O	23	34	0,00000	 Hanahaka ny olona mandry eo afovoan'ny ranomasina, hianao; na ny olona matory eo an-tampon'ny andrin-tsambo.	
20O	23	35	0,00000	 Nokapohiny aho, hoy hianao, fa tsy mahatsiaro maharary; nandalasiny aho... fa tsy mahare na inona na inona!... Rahoviana aho no hifoha?... Mbola ilaiko ihany izany!	
20O	24	1	0,00000	[HALAVIRO NY RATSY FANAHY SY NY ADALA] Aza mialona ny ratsy fanahy, na maniry hiaraka aminy akory.	
20O	24	2	0,00000	 Fa fandozana no saintsainin'ny fony, ary fampahoriana no mahavantam-bava azy.	
20O	24	3	0,00000	 Ny fahendrena no itsanganan'ny trano, ary ny fahalalana no iorenany mafy.	
20O	24	4	0,00000	 Ny fahaizana no amenoana ny ao anatiny, amin'ny harena soa sy mahafinaritra rehetra.	
20O	24	5	0,00000	 Feno hatanjahana, rahefa olon-kendry, ary maneho hery lehibe, izay manam-pahaizana.	
20O	24	6	0,00000	 Fa ny fahamalinana no itarihanao ny ady, ary ny mpanolo-tsaina maro no isian'ny famonjena.	
20O	24	7	0,00000	 Avo tsy takatry ny adala ny fahendrena, tsy mba mahaloa-bava izy, eo am-bavahady:	
20O	24	8	0,00000	 Izay misaintsaina hanao ratsy, no hatao hoe mpamoron-tsain-dratsy.	
20O	24	9	0,00000	 Ota no fikasan'ny adala, ary fahavetavetana eo imason'ny olona, ny mpamazivazy.	
20O	24	10	0,00000	 Raha osa amin'ny andron'ny fahoriana hianao, dia fahosana ihany ny herinao.	
20O	24	11	0,00000	 Afaho izay entina hovonoina ho faty; ary vonjeo izay mandroso mangozohozo entin-kovonoina.	
20O	24	12	0,00000	 Raha hoy hianao: Tsy mahalala izany anie izahay! moa tsy mahita izany va, ilay mandanja ny fo? tsy mahalala izany va, ilay mitandrina ny fanahinao? ary tsy hovaliany araka ny nataony avy va ny olona rehetra?	
20O	24	13	0,00000	 Anaka, mihinana tantely fa tsara izany, ho mamy eo am-bavanao ny takela-tantely.	
20O	24	14	0,00000	 Ary fantaro fa torak'izany ny fahendrena ho an'ny fanahinao; ka raha mahazo azy hianao, dia hanan-kiafarana, ary tsy ho foana ny fanantenanao.	
20O	24	15	0,00000	 Aza manotrika eo amin'ny fonenan'ny marina, ry ilay ratsy; ary aza mandrava ny toerana fitsaharany,	
20O	24	16	0,00000	 fa ny marina, lavo impito, nefa tafarina ihany; ny ratsy fanahy kosa avarina amin'ny loza.	
20O	24	17	0,00000	 Aza mifaly raha lavo ny fahavalonao; ary aza miravoravo fo amin'ny faharavany.	
20O	24	18	0,00000	 fandrao hitan'ny Tompo izany, ka ratsy eo imasony, dia haviliny tsy ho aminy, ny hatezerany.	
20O	24	19	0,00000	 Aza sosotra noho ny amin'ny ratsy fanahy, na mialona an-dry zareo olon-dratsy,	
20O	24	20	0,00000	 fa tsy mba manan-kiafarana ny manao ratsy, ary ho faty ny jiron'ny ratsy fanahy.	
20O	24	21	0,00000	 Anaka, matahora an'ny Tompo sy ny mpanjaka, ary aza mba miharoharo amin'ny olona mpanakorontana.	
20O	24	22	0,00000	 Fa hidona tampoka ny lozan'ireny, ary iza moa no mahalala izay hanjo azy isany?	
20O	24	23	0,00000	 (Teny hafa avy amin'ny olon-kendry) Izao manaraka izao koa no avy amin'ny hendry: Tsy mety ny mizaha tavan'olona amin'ny fitsarana.	
20O	24	24	0,00000	 Izay milaza amin'ny ratsy hoe: Marina hianao, dia hozonim-bahoaka, ho halam-pirenena.	
20O	24	25	0,00000	 Fa izay mamay azy kosa ankalazaina, mirotsaka aminy ny tso-drano amam- pahasambarana.	
20O	24	26	0,00000	 Manoroka ao amin'ny molotra, izay mahavoaka valy marina.	
20O	24	27	0,00000	 Alamino ny asanao eo ivelany; ny sahanao aloha no iraiketo asaina, vao izay no manao ny tranonao hianao.	
20O	24	28	0,00000	 Aza mba mety ho vavolombelona foana, hamely ny namana, fa hianao angaha te-hamitaka amin'ny molotrao?	
20O	24	29	0,00000	 Aza manao hoe: Hataoko aminy izay nataony tamiko; hovaliako araka ny nafitsony iny olona iny.	
20O	24	30	0,00000	 Nandalo ny sahan'ny kamo aho, sy nanamorona ny tanimboaloboky ny adala.	
20O	24	31	0,00000	 Ka indro tsilo no maniry hatraiza hatraiza, roy no mandrakotra eny rehetra eny, mirodana koa ny tamboho vato aminy.	
20O	24	32	0,00000	 Nijery aho, ka nandinika tao am-poko, nieritreritra aho, ka izao no fianarana nalaiko tao:	
20O	24	33	0,00000	 Torimaso kely ihany, firendremana kely ihany, ohon-tanana kely hatory,	
20O	24	34	0,00000	 dia indro, tonga toy ny jiolahy ny fahantranao, ary toy ny lehilahy mitam-piadiana, ny tsy fanananao.	
20O	25	1	0,00000	[OHABOLAN'I SALOMONA, NANGONIN'NY OLON'I EZEKIASA] Izao kosa ny ohabolan'i Salomona, nangonin'ny olon'i Ezekiasa, mpanjakan'ny Joda.	
20O	25	2	0,00000	 Voninahitr'Andriamanitra ny manafin-javatra, fa voninahitry ny mpanjaka kosa ny mandini-javatra.	
20O	25	3	0,00000	 Ny lanitra amin'ny hahavony, ny tany amin'ny halaliny, ary ny fon'ny mpanjaka, samy zavatra tsy azo takarina.	
20O	25	4	0,00000	 Esory ny taim-bolafotsy, dia hisy hanaovana fanaka hataon'ny mpanao anidina.	
20O	25	5	0,00000	 Esory ny ratsy fanahy eo anoloan'ny mpanjaka, dia hiorina mafy ny seza fiandrianany amin'ny fahamarinana.	
20O	25	6	0,00000	 Aza manao endrika miavonavona eo anatrehan'ny mpanjaka, ary aza mipetraka eo amin'ny fitoeran'ny lehibe;	
20O	25	7	0,00000	 Fa aleo ny olona no hilaza aminao hoe: Miakara aty; toy izay hianao no haetry eo imason'ny andriana, izay efa hitanao maso.	
20O	25	8	0,00000	 Aza dia faingam-panohitra foana, fandrao tsy mahita izay hatao hianao amin'ny farany.	
20O	25	9	0,00000	 Raha naniratsira anao ny namanao, dia tohano ny adinao amin'ny namanao,	
20O	25	10	0,00000	 fa aza manambara ny zavatra miafin'ny olon-kafa, fandrao mahasafo-kenatra anao, izay mandre izany, ka tsy ho afaka aminao ny fahafaham-baraka.	
20O	25	11	0,00000	 Toy ny paoma volamena eo amin'ny ravaka voasokitra amin'ny volafotsy, ny teny atao amin'ny antony.	
20O	25	12	0,00000	 Toy ny kavim-bolamena amam-piravaka volamena tsara, ny olon-kendry mananatra olona manan-tsofina mihaino tsara.	
20O	25	13	0,00000	 Toy ny fangatsiatsiaky ny oram-panala amin'ny taom-pijinjana, ny iraka mahatoky amin'izay naniraka azy: mamelombelona ny fanahin'ny tompony izy.	
20O	25	14	0,00000	 Fa toy ny rahona aman-drivotra tsy misy orana kosa, ny olona mirehaka amin'ny fanatitra hosoka.	
20O	25	15	0,00000	 Ny fahari-po mety hampiekena ny mpitsara; ary ny vava malefaka, mahafolaka ny taolana.	
20O	25	16	0,00000	 Raha tojo tantely hianao, ny sahaza anao ihany hanina, fandrao voky azy hianao, ka handoa azy indray.	
20O	25	17	0,00000	 Aza mateti-pihavy ao an-tranon'ny namanao, fandrao tofoka anao izy, ka hankahala anao.	
20O	25	18	0,00000	 Kanonta aman-tsabatra ary zana-tsipika maranitra; toy izany ny olona mitsangan-kiampanga tsy marina ny namany.	
20O	25	19	0,00000	 Nify tapatapaka sy tongotra mibolisatra, dia toy izany no fitokiana ny mpamadika, amin'ny andron'ny fahoriana.	
20O	25	20	0,00000	 Toy ny miala lamba amin'ny andro mangatsiaka, na minisy vinaingitra amin'ny sirahazo, ny manao kalokalo amin'ny malahelo am-po.	
20O	25	21	0,00000	 Raha noana ny fahavalonao, omeo mofo hohaniny, raha mangetaheta izy, omeo rano hosotroiny;	
20O	25	22	0,00000	 fa amin'izany hianao hanangona vainafo ho eo an-dohany; ary Iaveh hamaly soa anao.	
20O	25	23	0,00000	 Ny rivotra avy avaratra miteraka orana; ny lela mpifosa kosa, mampahasosotra endrika.	
20O	25	24	0,00000	 Aleo mitoetra eny an-joron-tafon-trano, toy izay miara-mipetraka amin'ny vehivavy tia ady.	
20O	25	25	0,00000	 Rano mangatsiaka ho an'ny olona mangetaheta, toy izany ny filazan-java-tsoa, avy any an-tany lavitra.	
20O	25	26	0,00000	 Fantsakana voatsikebona, loharano voaloto, toy izany ny marina mangozohozo eo anoloan'ny ratsy fanahy.	
20O	25	27	0,00000	 Tsy mety ny mihinan-tantely betsaka, toy izany koa ny mitady hahatakatra ny fiambonian'Andriamanitra, fa ho resin'ny voninahiny.	
20O	25	28	0,00000	 tanana efa afaky ny fahavalo ka tsy misy manda, toy izany ny olona tsy mahay mifehy tena.	
20O	26	1	0,00000	 Toy ny oram-panala fahavaratra sy ranonorana amin'ny taom-pijinjana, no tsy iendrehan'ny voninahitra ho an'ny adala.	
20O	26	2	0,00000	 Toy ny fitsoatsoaky ny fody, sy fanidintsidin'ny sidintsidina, no tsy fihatry ny ozonozom-poana.	
20O	26	3	0,00000	 Ny karavasy ho an'ny soavaly, ny lamboridy ho an'ny ampondra, ary ny tsorakazo ho an'ny lamosin'ny adala.	
20O	26	4	0,00000	 Aza mamaly ny adala araka ny hadalany, fandrao dia manahaka azy koa hianao.	
20O	26	5	0,00000	 Valio araka ny hadalany ny adala, fandrao dia manao azy ho hendry izy.	
20O	26	6	0,00000	 Manapaka ny tongony sy misotro tsy fahamarinana, izay mampitondra teny ny adala.	
20O	26	7	0,00000	 Esory amin'ny mandringa ny tongony, sy ny oha-teny eo am-bavan'ny adala.	
20O	26	8	0,00000	 Toy ny mamehy vato amin'ny antsamotady, ny manome voninahitra ny adala.	
20O	26	9	0,00000	 Toy ny tsilo milentika amin'ny tanan'ny mamo, ny oha-teny eo am-bavan'ny adala.	
20O	26	10	0,00000	 Toy ny mpandefa tsipìka mandratra ny olona rehetra, ny manakarama ny adala sy ny mpandalo.	
20O	26	11	0,00000	 Toy ny amboa miverina amin'ny loany, toy izany ny adala miverina amin'ny hadalany.	
20O	26	12	0,00000	 Raha mahita olona manao azy ho hendry hianao, ny adala no misy hantenaina kokoa noho izy.	
20O	26	13	0,00000	 Hoy ny kamo: Misy liona any an-dalam-be; misy liona atsy amin'ny arabe.	
20O	26	14	0,00000	 Ny varavarana mihodina eo amin'ny saviliny, toy izany koa ny kamo mihodina eo amin'ny fandriany.	
20O	26	15	0,00000	 Mangaron-dovia amin'ny tanany ny kamo; ary manahirana azy ny hampakatra izany eo am-bavany.	
20O	26	16	0,00000	 Ny kamo manao ny tenany ho hendry, mihoatra ny mpihevitra fito mahira-tsaina.	
20O	26	17	0,00000	 Toy ny olona misambotra amboa amin'ny sofiny, ny mpandalo misafoaka amin'ny adin'ny hafa.	
20O	26	18	0,00000	 Toy ny mpisafoaka mandefa longy mirehitra afo, sy zana-tsipìka amam-pahafatesana,	
20O	26	19	0,00000	 ny olona izay efa namitaka ny namany, ka manao hoe: Vosibositra fotsiny no nataoko.	
20O	26	20	0,00000	 Raha tsy eo ny kitay maty ny afo: alavito ny mpitati-bolana, mitsahatra ny fanditra.	
20O	26	21	0,00000	 Ny arina mampisy vainafo, ny kitay mampisy afo, ny olona tia ady kosa mamelona fifandirana.	
20O	26	22	0,00000	 Toy ny hanim-py ny tenin'ny mpitati-bolana, ka mikorotsaka hatrany anatin'ny tsinay.	
20O	26	23	0,00000	 Vilany tany mipetaka taim-bolafotsy, ny molotra maimay miaraka amin'ny fo ratsy.	
20O	26	24	0,00000	 Mihatsaravelatsihy amin'ny vavany ny mpankahala, kanjo manafi-pitafaka ao anatiny;	
20O	26	25	0,00000	 koa aza matoky azy raha manao feo malefaka izy, fa fahavetavetana fito no ao am-pony.	
20O	26	26	0,00000	 Azony afenina ihany amin'ny fihatsaram-belatsihy ny fankahalany, nefa mbola hiharihary eo amin'ny fivoriana ny faharatsiany.	
20O	26	27	0,00000	 Izay mihady lavaka no ho latsaka ao; ary izay manakodia vato no hikodiavany.	
20O	26	28	0,00000	 Mankahala izay olona simbany ny lela mandainga, ary mampidi-doza, ny vava mandoka.	
20O	27	1	0,00000	 Aza mirehareha ny amin'ny ho ampitso; fa tsy fantatrao izay havoaky ny andro manaraka.	
20O	27	2	0,00000	 Aoka ny hafa no hidera anao, fa tsy ny vavanao; ary ny vahiny, fa tsy ny molotrao.	
20O	27	3	0,00000	 Madonda ihany ny vato, mavesatra koa ny fasika, fa mavesatra noho ireo indray ny hasosoran'ny adala.	
20O	27	4	0,00000	 masiaka ny havinirana, miafonafona ny hatezerana, fa zovy no hahatoetra raha asian'ny fialonana?	
20O	27	5	0,00000	 Aleo anatra imaso, toy izay fitia miafina.	
20O	27	6	0,00000	 Ny ratra avy amin-tsakaiza dia vokatry ny fitiavany tsy mivadika, fa ny oroky ny fahavalo kosa, fitaka foana.	
20O	27	7	0,00000	 Amin'ny voky, na ny toho-tantely aza hoseny tongotra fotsiny, fa amin'ny noana, na ny zava-mangidy aza, maminy avokoa.	
20O	27	8	0,00000	 Toy ny vorona mirenireny lavitra ny akaniny: toy izany koa ny olona mirenireny lavitra ny fonenany.	
20O	27	9	0,00000	 Mampiravoravo ny fo ny diloilo aman-java-manitra; torak'izany ny hamamian-tsakaiza manoro hevitra avy amin'ny fony.	
20O	27	10	0,00000	 Aza mahafoy ny sakaizanao aman-tsakaizan-drainao; ary aza miditra ny tranon'ny rahalahinao amin'ny andron'ny fahorianao: fa aleo namana akaiky toy izay havan-davitra.	
20O	27	11	0,00000	 Anaka, hendre, ary ampifalio ny foko, mba hahaizako mamaly an'izay miteny ratsy ahy.	
20O	27	12	0,00000	 Ny mahira-tsaina mahatsinjo ny ratsy ka miery; ny kely saina mandroso ihany ka voan'izany.	
20O	27	13	0,00000	 Endaho ny lambany fa efa niantoka ny hafa izy, mangala antoka aminy noho ny amin'ny vahiny.	
20O	27	14	0,00000	 Ny misaotra ny namany, maraina koa amin'ny feo avo, dia isaina ho toy ny manozona ihany.	
20O	27	15	0,00000	 Ny fijononoky ny rano mitete ao an-trano amin'ny andro manorana, sy ny vehivavy tia ady dia sahala tsy misy hafa.	
20O	27	16	0,00000	 Ka izay mitana azy, mitana rivotra, ary ny tanany mahafihina diloilo.	
20O	27	17	0,00000	 Vy ihany no maharanitra ny vy; olona ihany koa no maharanitra olon-kafa.	
20O	27	18	0,00000	 Izay mitahiry ny aviaviny hihinana ny voany; ary izay miaro ny tompony homem-boninahitra.	
20O	27	19	0,00000	 Toy ny ifanahafan'ny tarehy sy ny tandindony ao anaty rano, no ifanahafan'ny fon'ny olona sy ny an'ny olon-kafa koa.	
20O	27	20	0,00000	 Tsy mety voky ny fasana aman-tseoly, tsy mety afa-po toy izany koa ny mason'ny olombelona.	
20O	27	21	0,00000	 Ny memy atao hanadio ny volafotsy; ny fandrendrehana hanadio ny volamena, ary ny fiderana raisin'ny olona, aoka hozahany toetra toy izany koa.	
20O	27	22	0,00000	 Na hototoinao ao an-daona aza ny adala, tahaka ny fitoto vary amin'ny fanoto, tsy hisaraka aminy ny hadalany tsy akory. 	
20O	27	23	0,00000	 Fantaro tsara ny toetry ny ondrinao, ny sainao ento mandinika ny biby fiompinao;	
20O	27	24	0,00000	 fa ny harena tsy maharitra mandrakizay, na ny satro-boninahitra amin'ny taona mifandimby.	
20O	27	25	0,00000	 Nefa rahefa nitranga ny ahitra ka niseho ny zava-maitso, ary voaangona ny vilona avy eny an-tendrombohitra,	
20O	27	26	0,00000	 dia indreo ny zanak'ondry hahazoanao fitafiana; ny osilahy hividiananao saha anankiray:	
20O	27	27	0,00000	 be ny rononon'osy ho sakafonao sy ny ankohonanao, ary ho famelomana ny ankizivavinao koa.	
20O	28	1	0,00000	 Mandositra tsy enjehina ny ratsy; fa matoky toy ny liona kosa ny marina.	
20O	28	2	0,00000	 Amin'ny tany tsy mandry, mihamaro ny mpanapaka, fa amin'ny olona manan-tsaina sy hendry kosa maharitra ny filaminana.	
20O	28	3	0,00000	 Ny olo-mahantra mampahory ny malahelo, dia orana mivatravatra mahatonga mosary.	
20O	28	4	0,00000	 Ny mahafoy ny lalana dia mandoka ny ratsy fanahy; fa ny manara-dalana kosa mitezitra aminy.	
20O	28	5	0,00000	 Ny olon-dratsy tsy mahalala ny mety, fa ny mitady an'ny Tompo kosa, mahalala ny zavatra rehetra.	
20O	28	6	0,00000	 Aleo olo-mahantra ombam-pahamarinana; toy izay olona miolikoli-dalana sy manan-karena.	
20O	28	7	0,00000	 Izay mitandri-dalana dia zanaka hendry, fa izay mamelona ny mpijangajanga manome henatra an-dreniny.	
20O	28	8	0,00000	 Izay manangon-karena amin'ny zana-bola amam-pilan-tombony be loatra, dia manangona izany ho an'izay miantra ny mahantra.	
20O	28	9	0,00000	 Raha misy mamily ny sofiny tsy hihaino ny lalana, na ny fivavahany aza dia fahavetavetana.	
20O	28	10	0,00000	 Izay mamily ny mahitsy fo, ho amin'ny lalan-dratsy, dia mandatsaka ny tenany amin'ny lavaka nohadiny, fa ny tsy misy tsiny dia handova ny fahasambarana.	
20O	28	11	0,00000	 Ny manankarena manao ny tenany ho hendry; fa ny mahantra manan-tsaina kosa, ahalala azy ihany.	
20O	28	12	0,00000	 Raha mandresy ny marina dia misy fety lehibe fa raha misandratra kosa ny ratsy fanahy, samy miery ny olona.	
20O	28	13	0,00000	 Izay manafina ny fahotany tsy mba hambinina; fa izay mitsotra sy mahafoy izany dia hahazo famindram-po.	
20O	28	14	0,00000	 Sambatra ny olona izay manam-pahatahorana mandrakariva; fa izay manadonto ny fony kosa ho latsaka anatin'ny fahoriana.	
20O	28	15	0,00000	 Liona mierona sy orsa noana; toy izany ny ratsy fanahy manapaka amin'ny olo-mahantra.	
20O	28	16	0,00000	 Ny mpanapaka tsy manan-tsaina mampitombo ny famoretana, fa izay mankahala ny fierenana kosa, ho lava andro iainana.	
20O	28	17	0,00000	 Izay mivesatra ny ran'olona nalatsany, dia mandositra hatrany an-davaka: Aza misakana azy.	
20O	28	18	0,00000	 Hahita famonjena ny mandeha amin'ny fahamarinana tanteraka, fa ho lavo tsy afa-miarina intsony, ny manaraka lala-miolikolika.	
20O	28	19	0,00000	 Ny miasa ny taniny, ho voky hanina; fa ny manenjika zava-poana, ho voky fahantrana.	
20O	28	20	0,00000	 Ny olona mahatoky, ho feno fanambinana, fa ny maimay hanankarena, tsy hialam-pahadisoana.	
20O	28	21	0,00000	 Tsy mety ny mizaha tavan'olona, fa sombi-mofo monja, dia mahatonga ho olo-meloka.	
20O	28	22	0,00000	 Maimay ny hanankarena, ny mpialona, tsy fantany fa ho tonga aminy ny tsy fahampiana.	
20O	28	23	0,00000	 Ny mananatra olona dia hahita fitia kokoa rahatrizay, noho ny mahatonga ny lelany ho mpidoka.	
20O	28	24	0,00000	 Izay mandroba ray aman-dreny, ka manao hoe: tsy fahotana izany, dia naman'ny jiolahy.	
20O	28	25	0,00000	 Ny olona matimatin-karena, mamelona ady, fa izay mitoky amin'ny Tompo, dia ho voky.	
20O	28	26	0,00000	 Adala izay mitoky amin'ny fon'ny tenany, fa izay mandeha amim-pahendrena dia ho voavonjy.	
20O	28	27	0,00000	 Tsy ho voan'ny tsy fahampiana izay manome ny mahantra, fa hianjeran'ozona kosa, izay mihirim-belona.	
20O	28	28	0,00000	 Raha misandratra ny ratsy fanahy, miery avokoa ny olona, fa raha ringana kosa ireny, mihamaro ny marina.	
20O	29	1	0,00000	 Ny olona tandrifin'ny hanarina, ka mihamafy hatoka, dia ho torotoro tampoka tsy hisy fanafody hahasitrana.	
20O	29	2	0,00000	 Raha mihamaro ny marina, faly ny vahoaka, fa raha ny ratsy fanahy no mitondra fanjakana, misento ny vahoaka.	
20O	29	3	0,00000	 Izay tia ny fahendrena, mahafaly ny rainy, fa izay fatra-piaraka amim-behivavy janga, mandany ny hareny.	
20O	29	4	0,00000	 Ny mpanjaka mampiorina mafy ny taniny amin'ny fahamarinana, fa izay tia kolikoly kosa, mandrava azy.	
20O	29	5	0,00000	 Ny olona mandoka ny namany, mamela-pandrika ny tongony.	
20O	29	6	0,00000	 Fandrika no amin'ny heloky ny olon-dratsy fanahy; fa hoby aman-kafaliana kosa no an'ny marina.	
20O	29	7	0,00000	 Ny marina, mahalala ny adin'ny mahantra; fa ny ratsy fanahy kosa tsy mahatakatra ny fahaizana.	
20O	29	8	0,00000	 Ny mpamazivazy mampirehitra afo handoro ny tanana, ny hendry kosa, mampitony ny hatezerana.	
20O	29	9	0,00000	 Raha ny hendry no miady amin'adala, na tezitra izy na miomehy, tsy hisy fihavanana.	
20O	29	10	0,00000	 Halan'ny olona mpandatsa-dra ny tsy misy tsiny; fa miahy ny ain'izy io kosa, ny mahitsy fo.	
20O	29	11	0,00000	 Ny adala manampatra ny hatezerany rehetra, ny hendry kosa, manonona sy mahafehy azy.	
20O	29	12	0,00000	 Raha mihaino teny lainga ny mpanapaka, dia ratsy fanahy avokoa ny mpanompony.	
20O	29	13	0,00000	 Mihaona ny mahantra sy ny mpampahory, Iaveh no manazava ny mason'izy roa tonta.	
20O	29	14	0,00000	 Ny mpanjaka mitsara marina ny mahantra, dia hahamafy orina ho mandrakizay, ny seza fiandrianany.	
20O	29	15	0,00000	 Ny tsorakazo amam-pamaizana mampahazo ny fahendrena, fa ny zaza ampanaranina, manome henatra ny reniny.	
20O	29	16	0,00000	 Raha mitombo ny ratsy fanahy, mitombo koa ny heloka, fa ny marina kosa hahita ny fidabok'ireny.	
20O	29	17	0,00000	 Faizo ny zanakao dia hanome fitsaharana anao izy, sy hampahazo fifaliana ho an'ny fanahinao.	
20O	29	18	0,00000	 Rahefa tsy misy fahitana intsony tsy misy mahafehy ny vahoaka. Sambatra izay mitandrina ny lalana.	
20O	29	19	0,00000	 Tsy mba teny no ananarana ny mpanompo; fa na azony aza izany dia tsy mba manaiky izy.	
20O	29	20	0,00000	 Raha mahita olona haingam-bava hianao, dia ny adala no misy hantenaina noho izy.	
20O	29	21	0,00000	 Mpanompo nohantaina fahazaza: mihambo ho zanaka no farany.	
20O	29	22	0,00000	 Ny olona mora tezitra mamelona ady; ny olo-masiaka, be hadisoana.	
20O	29	23	0,00000	 Ny avonavon'ny olona, mamarina amin'ny fietrena; fa ny manetry tena ao am-po mahazo voninahitra.	
20O	29	24	0,00000	 Mankahala ny fanahiny, izay miara-mizara amin'ny mpangalatra, fa mandre ny fanozonana izy, nefa tsy milaza na inona na inona.	
20O	29	25	0,00000	 Ny tahotra olombelona, misy fandrika ao anatiny; fa ny matoky amin'ny Tompo, no tafatoetra tsy misy hatahorany.	
20O	29	26	0,00000	 Maro no mila sitraka amin'ny mpanapaka; fa Iaveh ihany no ihavian'ny fitsarana marina ny olona isam-batana.	
20O	29	27	0,00000	 Ny olon-dratsy, fahavetavetana ho an'ny marina; ny mahitsy lalana kosa, fahavetavetana ho an'ny ratsy fanahy.	
20O	30	1	0,00000	[TENIN'I AGORA] Tenin'i Agora, zanak'i Jake; oha-teny. Hoy izany lehilahy izany: Nanasa-tena aho, mba hahalalako an'Andriamanitra, mba hahalalako an'Andriamanitra dia lany ny heriko.	
20O	30	2	0,00000	 Fa ketrina noho ny olona rehetra aho, ary tsy mba sain'olombelona ny ahy.	
20O	30	3	0,00000	 Fa tsy mba nianatra ny fahendrena aho, ary tsy fantatro ny fahalalana an'ilay Masina.	
20O	30	4	0,00000	 Iza no miakatra any an-danitra, ary iza no midina avy any? Iza no nanangona ny rivotra teo an-tanany? Iza no nahafono ny rano tamin'ny lambany? Iza no mampiorina mafy ny faran'ny tany rehetra? Iza no anarany, ary iza no anaran-janany? Mahalala izany va hianao?	
20O	30	5	0,00000	 Voazaha toetra tamin'ny afo avokoa ny tenin'Andriamanitra; ampinga ho an'izay mialoka aminy izy.	
20O	30	6	0,00000	 Aza manampy na inona na inona amin'ny teniny; sao anariny hianao, ka ho hita fa mpandainga.	
20O	30	7	0,00000	 Zavatra roa no angatahiko aminao, ka aza dia lavina, dieny mbola tsy maty aho:	
20O	30	8	0,00000	 Ampanalaviro ahy ny fitaka aman-teny mandainga; aza misy omena ahy, na ny fahantrana, na ny harena. Fa izay hanina ilaiko no omeo ahy:	
20O	30	9	0,00000	 fandrao voky aho dia manda anao, ka hanao hoe: Iza moa Iaveh? ary andrao koa mangalatra aho, raha mahantra, ka hanamavo ny anaran'Andriamanitra.	
20O	30	10	0,00000	 Aza manendrikendrika mpanompo amin'ny tompony, fandrao hozoniny hianao, ka hitondra faisana amin'izany.	
20O	30	11	0,00000	 Misy taranaka manozona ny rainy, sady tsy misaotra ny reniny.	
20O	30	12	0,00000	 Misy taranaka manao ny tenany ho madio, kanjo tsy voasasa amin'ny fahalotoany.	
20O	30	13	0,00000	 Misy taranaka, miandranandram-pijery aoka izany, sady miavoavo hodimaso ery!	
20O	30	14	0,00000	 Misy taranaka, ka sabatra ny nifiny, ary antsy ny vazany; hihinana ny ory tsy ho amin'ny tany, sy ny tsy manana tsy ho eo amin'ny olombelona. 	
20O	30	15	0,00000	 Manan-janakavavy roa ny dinta, dia ny hoe: Omeo! Omeo! Zavatra telo no tsy mety voky, efatra no tsy mba manao hoe: Aoka izay! na oviana na oviana;	
20O	30	16	0,00000	 dia ny seoly, ny kibo momba, ny tany tsy vonton-drano, ary ny afo koa izay tsy mba manao hoe: Aoka izay! na oviana na oviana.	
20O	30	17	0,00000	 Ny maso maniratsira ny ray, sy maneso ny fanoavan-dreny, dia hogorobahin'ny goaika eny an-dohasahan-driaka, sy hohanin'ny zana-boromahery.	
20O	30	18	0,00000	 Misy zavatra telo mihoatra ny saiko, efatra aza no tsy takatro:	
20O	30	19	0,00000	 dia ny dia nalehan'ny voromahery teny amin'ny habakabaka; ny dia nalehan'ny bibilava teny amin'ny vatolampy; ny dia nalehan'ny sambo teny amin'ny ranomasina; ary ny famantaran'ny nandehanan'ny lehilahy tamin'ny tovovavy.	
20O	30	20	0,00000	 Toy izao no lalan'ny vehivavy mpaka vadin'olona: Mihinana izy, dia mamafa ny vavany, ka manao hoe: Tsy nanao ratsy aho.	
20O	30	21	0,00000	 Raha vesaran'ny zavatra telo ny tany no mihorohoro, ary raha vesaran'ny efatra izy no tsy tantiny:	
20O	30	22	0,00000	 raha tsindrian'ny andevo sendra mahazo fanjakana, na adala rahefa voky hanina izy io;	
20O	30	23	0,00000	 na tsindrian'ny vehivavy tsy nisy mpaka raha ampakarina; na ankizivavy mandova tompovavy.	
20O	30	24	0,00000	 Eto an-tany dia misy biby efatra kely dia kely, nefa hendry dia hendry kosa izy ireo:	
20O	30	25	0,00000	 Ny vitsika izay firenena tsy manan-kery, dia mamonona ny haniny amin'ny fahavaratra;	
20O	30	26	0,00000	 Ny damana izay firenena tsy manam-pahefana, dia manao ny tranony eny amin'ny haram-bato.	
20O	30	27	0,00000	 Ny valala, tsy manam-panjakana, nefa miainga, manao antokony avokoa izy ireo;	
20O	30	28	0,00000	 ny antsiantsy, azonao samborin-tanana, nefa ao an-dapan'ny mpanjaka izy.	
20O	30	29	0,00000	 Misy biby telo tsara famindra, ary efatra no tsara fandeha;	
20O	30	30	0,00000	 ny liona, biby mahery fo indrindra, tsy mihemotra, na amin'inona na amin'inona hiadiany;	
20O	30	31	0,00000	 ny biby kinga valahana, mbamin'ny osilahy, ary ny mpanjaka, tsy azon'olona tohaina.	
20O	30	32	0,00000	 Raha dia efa adala loatra hianao, ka mila ho entin'avonavona, raha manan-kevitra izany hianao, dia tampeno tanana ny vavanao;	
20O	30	33	0,00000	 fa ny fivelezana ny ronono miteraka dibera, ny fanerena ny orona miteraka ra; ary ny fanohinana ny hatezerana, miteraka fifandirana.	
20O	31	1	0,00000	[TENIN'I LAMOELA MPANJAKA] Tenin'i Lamoela mpanjaka. Oha-teny nampianaran-dreniny azy.	
20O	31	2	0,00000	 Inona no ho lazaiko aminao, anaka? Inona no holazaiko, ry zanako nateraky ny kiboko? Inona no holazaiko aminao, anaka, hianao izay nalehan'ny faniriako!	
20O	31	3	0,00000	 Aza atolotrao ny vehivavy ny herinao; na ny lalanao an'ireo vehivavy mamery mpanjaka.	
20O	31	4	0,00000	 Tsy mba an'ny mpanjaka, ry Lamoela, tsy mba an'ny mpanjaka ny misotro divay, na an'ny mpanapaka ny mitady toaka;	
20O	31	5	0,00000	 fandrao manadino ny lalana izy, raha misotro; ka mamily ny rariny ananan'ny mahantra rehetra.	
20O	31	6	0,00000	 Fa ny efa ho faty no omeo toaka, ary ny efa vontom-pahoriana ny fanahiny no omeo divay;	
20O	31	7	0,00000	 aoka hisotro izy, ka hanadino ny fahoriany ary tsy hahatsiaro ny manjo azy intsony.	
20O	31	8	0,00000	 Sokafy ny vavanao hanasoavana ny moana, sy hanohanana ny resy tondro maso rehetra manana ady.	
20O	31	9	0,00000	 Sokafy ny vavanao, mamoaha fitsarana marina, ary omeo rariny ny ory sy ny mahantra.	
20O	31	10	0,00000	 (Ny vehivavy mahery fo.) ALEPH: Iza no mba mety mahita vehivavy mahery fo? mihoatra lavitra noho ny an'ny voahangy, ny tombany.	
20O	31	11	0,00000	 BETH: Matoky azy, ny fon'ny lahy, ary tsy mba handao azy ny tombony miditra.	
20O	31	12	0,00000	 GHIMEL: Soa no ataony aminy, fa tsy mba ratsy; amin'ny andro rehetra iainany.	
20O	31	13	0,00000	 DALETH: Mamory ny volon'ondry aman-drongony izy, dia miasa an-kafaliana, amin'ny tanany.	
20O	31	14	0,00000	 HE: Manahaka ny sambon'ny mpandranto izy, mitondra ny haniny, avy lavitra.	
20O	31	15	0,00000	 VAV: Mifoha mbola alina izy, dia manome hanina ny ankohonany, sy lahasa ho an'ny ankizivaviny.	
20O	31	16	0,00000	 ZAIN: Mandinika saha izy, dia mividy azy, ary mamboly tanimboaloboka amin'izay efa azon'ny tànany.	
20O	31	17	0,00000	 HETH: Sikinany hery ny valahany, ary hatanjahiny ny sandriny.	
20O	31	18	0,00000	 TETH: Tsaroany mamy ny tombony efa azony, tsy maty jiro izy mandritra ny alina.	
20O	31	19	0,00000	 YOD: Mandray ny fihazonam-bohavoha ny tanany; ary mihazona ny ampela ny rantsan-tanany.	
20O	31	20	0,00000	 KAPH: Manatso-tanana amin'ny ory izy; ary mamela-tanana amin'ny mahantra.	
20O	31	21	0,00000	 LAMED: Tsy atahorany fanala ny akohonany, fa voatafy lamba mena antitra avokoa izy ao an-tranony.	
20O	31	22	0,00000	 MEM: Manao firakotra ho azy izy, manam-pitafiana rongony fotsy madinika sy jaky izy.	
20O	31	23	0,00000	 NUN: Fantatra tsara ny lahy eo am-bavahady, raha mipetraka hitsara miaraka amin'ny loholona.	
20O	31	24	0,00000	 SAMECH: Manao akanjo lobaka izy, hamidiny; ary mivarotra fehikibo amin'ny mpandrato.	
20O	31	25	0,00000	 AIN: Ny hery sy ny hasoavana no firavaka eny aminy, ary ny andro ho avy ihomehezany.	
20O	31	26	0,00000	 PHE: Amim-pahendrena no isokafan'ny vavany, ary teny soa no eo amin'ny lelany.	
20O	31	27	0,00000	 TSADE: Mitandrina ny alehan'ny ankohonany izy; ary tsy mba mihinana mofom-pahakamoana.	
20O	31	28	0,00000	 KOPH: Ny zanany lahy mitsangana ka milaza azy hoe sambatra; ny vadiny koa mitsangana manome fankalazana azy.	
20O	31	29	0,00000	 RESCH: Maro ny zazavavy miseho ho tsara fanahy, fa hianao kosa anefa dia tafahoatra azy rehetra.	
20O	31	30	0,00000	 SCHIN: Fitaka ny bika soa, zava-poana ny hatsaran-tarehy; fa ny vehivavy matahotra an'ny Tompo ihany no hoderaina.	
20O	31	31	0,00000	 THAV: Aoka ny vokatra avy amin'ny tanany homena azy; ary aoka hitory fiderana eo am-bavahady ny asany.	
21O	1	1	0,00000	[SASIN-TENY; LOHATENY SY FOTOTRY NY BOKY; ZAVA-POANA AMAM-PAHORIANA AVOKOA NY ZAVATRA MOMBA NY OLOMBELONA; ZAVA-POANA NY FAHENDREN'NY OLOMBELONA] Tenin'ny Mpitoriteny, anak'i Davida, mpanjaka tao Jerosalema,	
21O	1	2	0,00000	 Zava-poana dia zava-poana, hoy ny Mpitoriteny, zava-poana dia zava-poana! Zava-poana ny zavatra rehetra.	
21O	1	3	0,00000	 Inona no soa azon'ny olona, amin'ny fisasarana rehetra ikezahany aty ambany masoandro?	
21O	1	4	0,00000	 Lasa ny taranaka iray, tamy ny taranaka iray. Ary ny tany maharitra mandrakariva ihany.	
21O	1	5	0,00000	 Miposaka ny masoandro, milentika ny masoandro, ary dodona izy mba hody any amin'ny fonenany, dia miposaka avy any ihany indray.	
21O	1	6	0,00000	 Mianatsimo ny rivotra, dia mihodina mianavaratra, vao misampotina indray, ka manomboka mihodina toraky ny teo.	
21O	1	7	0,00000	 Mankany amin'ny ranomasina avokoa, ny renirano, nefa tsy feno ny ranomasina; any amin'ny toerana alehany, no ankanesany tsy tapaka.	
21O	1	8	0,00000	 Miasa avokoa ny zavatra rehetra, mihoatra noho ny azo lazaina; ny maso tsy mamo mijery; ary ny sofina tsy ketra-mihaino.	
21O	1	9	0,00000	 Izay efa teo, no ho eo, ary izay efa natao, no hatao, fa tsy misy zava-baovao aty ambany masoandro.	
21O	1	10	0,00000	 Raha misy zavatra lazaina hoe: He, vaovao izany! dia efa nisy sahady tamin'ny siekla talohantsika izany zavatra izany.	
21O	1	11	0,00000	 Ny taloha, tsy tsaroan'ny olona; ny ho avy any aoriana koa, tsy hamela fahatsiarovana, ao amin'izay ho velona rahatrizay.	
21O	1	12	0,00000	 Izaho, Mpitoriteny, dia efa mpanjakan'Israely, tao Jerosalema, 	
21O	1	13	0,00000	 ary nampiasa ny saiko aho, hikaroka sy hamantatra amin'ny fahendrena, ny zavatra rehetra atao aty ambany masoandro: asa manasatra izany, nefa asain'Andriamanitra hilofosan'ny zanak'olombelona.	
21O	1	14	0,00000	 Nodinihiko avokoa ny zavatra atao ety ambany masoandro, ka indro, zava-poana amam-panenjehan-drivotra daholo.	
21O	1	15	0,00000	 Ny meloka, tsy mety mihamahitsy indray, ary ny tsy eo, tsy azo isaina.	
21O	1	16	0,00000	 Hoy aho anakampoko: Indro efa nahazo ny fahendrena be sy miavosa aho, mihoatra noho izay rehetra talohako teto Jerosalema, ka nanam-pahendrena amam-pahaizana ampy be ny foko.	
21O	1	17	0,00000	 Nampiasa ny saiko aho, hahalala ny fahendrena, sy hahalala ny hadalana amam-pahatezerana, dia fantatro fa fanenjehan-drivotra ihany koa izany.	
21O	1	18	0,00000	 Satria rahefa be fahendrena, be alahelo koa; ary izay mampitombo ny fahaizany, mampitombo ny fahoriany koa.	
21O	2	1	0,00000	[ZAVA-POANA NY HAFALIANA - NY IAFARAN'NY HENDRY SY NY ADALA: SAMY TSY MAINTSY MAMELA NY VOKATRY NY ASANY HO AN'NY HAFA] Hoy aho tamin'ny foko: Andeha ary hozahako toetra amin'ny hafaliana hianao, ka andramo ny faharinaretana. Kanjo indro, zava-poana ihany koa izany.	
21O	2	2	0,00000	 Hoy aho mantsy ny fihomehezana: Hadalana! ary mantsy ny fifaliana: Inona no vokatra avy aminy?	
21O	2	3	0,00000	 Ny hanarana ny nofoko amin'ny divay no nimasoako tao am-poko, nefa amin'izay dia mbola hotarihin'ny foko amim-pahendrena ihany aho; ary hiraikitra amin'ny hadalana, mandra-pahitako izay tsara ho an'ny zanak'olombelona, hataony amin'ny andro iainany aty ambanin'ny lanitra.	
21O	2	4	0,00000	 Nanao asa lehibe aho, nanorina trano ho ahy; namboly tanim-boaloboka ho ahy aho,	
21O	2	5	0,00000	 nanamboatra zaridaina aman-tsaha nambolena hazo mamoa, dia namboly hazo fihinam-boa isan-karazany teo,	
21O	2	6	0,00000	 nanao famorian-drano aho, hanondrahana ny alakely anirian'ny hazo.	
21O	2	7	0,00000	 Nividy ankizilahy aman-ankizivavy aho, ary nanana ny zanany teraka tao an-trano ihany; nanana andian'ondry aman'omby koa aho, mihoatra noho ireo rehetra izay talohako teto Jerosalema.	
21O	2	8	0,00000	 Nanangona volafotsy amam-bolamena aho, mbamin'ny harenan'ny mpanjaka sy ny faritany; naka mpirahalahy amam-pirahavavy aho, ary nahazo ny fahafinaretan'ny zanak'olombelona, vehivavy ankamaroany.	
21O	2	9	0,00000	 Dia tafasandratra aho, ary tafahoatra noho izay rehetra talohako teto Jerosalema, ary na ny fahendreko aza, mbola nipetraka tato amiko ihany.	
21O	2	10	0,00000	 Izay rehetra nirin'ny masoko, tsy nisy nesoriko taminy; izay mety ho fifaliana, tsy misy nolaviko tamin'ny foko; fa nifaly tamin'ny asako rehetra ny foko, ary izany no anjarako tamin'ny asako rehetra.	
21O	2	11	0,00000	 Nony inona, nodinihiko izay asa rehetra nataon'ny tànako, mbamin'ny fahasasarana nolaniko nanatanterahana izany; ka indro zava-poana amam-panenjehan-drivotra foana izany; fa tsy misy zava-tsoa azo, aty ambany masoandro.	
21O	2	12	0,00000	 Dia nitodika hijery ny fahendrena aho, Hampitaha azy amin'ny hadalana amam-pahafokana; satria zovy indray moa no mety hanaraka ny mpanjaka, izy izay efa nomena izany fiamboniana izany hatr'izay ela izay?	
21O	2	13	0,00000	 Ary hitako fa ny hatsaran'ny fahendrena noho ny hadalana, dia toraky ny hatsaran'ny mazava noho ny maizina.	
21O	2	14	0,00000	 Ny mason'ny hendry dia eo an-dohany, fa ny adala kosa mandeha amin'ny maizina.	
21O	2	15	0,00000	 Ary hitako kosa anefa fa iray ihany ny anjara nahazo azy roa tonta. Ka hoy aho anakampoko: Iray amin'ny anjaran'ny adala ihany no anjara hihatra amiko; ka soa inona ary ho ahy izao fahendreko rehetra izao? Dia hoy aho anakampoko: Zava-poana ihany koa izany.	
21O	2	16	0,00000	 Fa ny fahatsiarovana ny hendry, dia tsy mandrakizay, toy ny an'ny adala ihany koa: hatramin'ny andro vao manaraka dia samy hohadinoina ihany izy roa tonta. Hanky ny hendry mba maty tahaka ny adala!	
21O	2	17	0,00000	 Ka dia boboky ny fiainana aho, satria ratsy eo imasoko ny zavatra atao aty ambany masoandro, fa zava-poana amam-panenjehan-drivotra foana avokoa.	
21O	2	18	0,00000	 Ary halako ny asako rehetra izay nataoko aty ambany masoandro, sy izay havelako ho an'ilay olona ho tonga manaraka ahy.	
21O	2	19	0,00000	 Ary iza moa no mahalala, na ho hendry na ho adala izy? Kanefa izy no ho tompon'ny asako rehetra, izay nametrahako ny fahamarinako amam-pahendreko taty ambany masoandro. Zava-poana ihany koa izany.	
21O	2	20	0,00000	 Dia tonga namarina ny foko amin'ny fanarian-toky aho, noho ny asa rehetra nataoko taty ambany masoandro.	
21O	2	21	0,00000	 Fa olona nanampatra, tamin'ny asany, fahendrena amam-pahalalana sy fahakingana, ka dia mamela ny vokatry ny asany ho anjaran'ny olona tsy nisasatra tamin'izany akory: izany indray koa dia zava-poana sy loza lehibe!	
21O	2	22	0,00000	 Inona tokoa moa, no azon'ny olona, amin'ny asany rehetra, sy amin'ny ahiahim-pony rehetra, izay nanasatra azy taty ambany masoandro?	
21O	2	23	0,00000	 Fa ny androny fahoriana avokoa, ny raharahany, fahasorisorenana fotsiny. Ny alina avy no tsy itsaharan'ny fony: Zava-poana ihany koa izany.	
21O	2	24	0,00000	 Tsy misy soa ho an'ny olombelona, mihoatra noho ny mihinana sy misotro, ary ny mampanarana ny fanahiny amin'ny fiadanana, eo amin'ny fanaovana ny asany. Izany indray koa efa hitako fa avy amin'ny tanan'Andriamanitra.	
21O	2	25	0,00000	 Zovy tokoa moa, raha tsy misy azy, no ho afa-mihinana sy miarana amin'ny fiadanana?	
21O	2	26	0,00000	 Fa ny olona izay eo imasony dia omeny ny fahendrena amam-pahaizana ary fifaliana. Ny omeny ny mpanota kosa, dia ny mikarakara ny famoriana amam-panavosana zavatra mba hisy omeny an'izay olona tsara eo imason'Andriamanitra. Ary zava-poana ihany koa izany sady fanenjehan-drivotra.	
21O	3	1	0,00000	[SAMY MANANA NY FOTOANY VOATENDRIN'ANDRIAMANITRA AVY NY ZAVATRA REHETRA; TSY AZON'OLOMBELONA OVANA IZANY - TSY HAINY ATAO AHOANA KOA NY TSY RARINY AMIN'IZAO TONTOLO IZAO] Samy misy fotoana voatendry ho azy avy ny zavatra rehetra; misy fotoana ho azy avokoa ny zavatra aty ambany masoandro:	
21O	3	2	0,00000	 fotoana hahaterahana, ary fotoana hahafatesana; fotoana hambolena, ary fotoana hanongotana izay nambolena.	
21O	3	3	0,00000	 Fotoana hamonoana, ary fotoana hanasitranana; fotoana hanjerana, ary fotoana hananganana.	
21O	3	4	0,00000	 Fotoana hitomaniana, ary fotoana hihomehezana; fotoana higogogogoana, ary fotoana handihizana.	
21O	3	5	0,00000	 Fotoana hanelezam-bato, ary fotoana hanangonana azy; fotoana hamihinana, ary fotoana hifadiana ny fifamihinana.	
21O	3	6	0,00000	 Fotoana hitadiavana, ary fotoana hamerezana, fotoana hitehirizana, ary fotoana hanariana.	
21O	3	7	0,00000	 Fotoana handrovitana, ary fotoana hanjairana; fotoana hanginana, ary fotoana hitenenana.	
21O	3	8	0,00000	 Fotoana hitiavana, ary fotoana hankahalana; fotoana hiadiana, ary fotoana hihavanana.	
21O	3	9	0,00000	 Inona no soa an'izay miasa, amin'ny hasasarana iaretany? 	
21O	3	10	0,00000	 Nodinihiko ny asa asain'Andriamanitra hisasaran'ny zanak'olombelona;	
21O	3	11	0,00000	 ka ny zavatra rehetra samy nataon'Andriamanitra ho tsara amin'ny fotoany avy: ny mandrakizay nataony ao am-pon'izy ireo koa, nefa tsy azon'ny olombelona fantarina ny asa ataon'Andriamanitra hatramin'ny fiandohany ka hatramin'ny fiafarany.	
21O	3	12	0,00000	 Ary hitako fa tsy misy soa ho azy ireo, mihoatra ny mifaly sy manao izay hiadanany amin'ny andro iainany:	
21O	3	13	0,00000	 ary fantatro koa fa matoa misy olona mihinana sy misotro, sady mahita fiadanana amin'ny asany rehetra dia fanomezan'Andriamanitra izany.	
21O	3	14	0,00000	 Fantatro fa haharitra mandrakizay, izay ataon'Andriamanitra, tsy misy tokony hanampiana an'izany na analana amin'izany. Ka ny hahatahoran'ny olona azy, no nanaovan'Andriamanitra an'izany.	
21O	3	15	0,00000	 Ny atao izao dia efa nisy sahady, ary izay mbola hatao koa, efa nisy sahady; fa averin'Andriamanitra ny efa lasa.	
21O	3	16	0,00000	 Izao koa no hitako, taty ambany masoandro: Ny fiketraham-pitsarana araka ny rariny, dia ipetrahan'ny faharatsiana, ary ho solon'ny fahamarinana dia ao ny tsy fahamarinana.	
21O	3	17	0,00000	 Hoy aho anakampoko: Hotsarain'Andriamanitra ny marina sy ny ratsy, fa samy manana ny fotoany avokoa ny zavatra rehetra sy ny asa rehetra.	
21O	3	18	0,00000	 Hoy aho anakampoko: Ny amin'ny zanak'olombelona: Tonga izany, mba hizahan'Andriamanitra toetra azy ireo, sy hahitan'izy ireo, fa raha ny momba ny tenany ihany, dia biby navela teo izy.	
21O	3	19	0,00000	 Fa ny anjaran'ny zanak'olombelona, dia ny anjaran'ny biby, iray ihany no anjaran'izy roa tonta; toy ny ahafatesan'ny iray, no ahafatesan'ny iray koa; fofon'aina iray no an'izy roa tonta; ka tsy misy ihoaran'ny olombelona amin'ny biby, fa samy zava-poana ny zavatra rehetra.	
21O	3	20	0,00000	 Fitoerana iray, no alehan'ny zavatra rehetra: vovoka no nihavian'ny zava-drehetra; ary vovoka no hiverenan'ny zava-drehetra.	
21O	3	21	0,00000	 Iza moa no mahalala ny fofon'ain'ny zanak'olombelona miakatra any ambony, ary ny fofon'ain'ny biby, midina any ambany mankamin'ny tany?	
21O	3	22	0,00000	 Ka dia hitako fa tsy misy soa ho an'ny olombelona, mihoatra ny mifaly ao amin'ny asany; fa izany no anjarany. Fa aiza moa no mety hahafantarany izay ho avy any aoriany?	
21O	4	1	0,00000	[TSY MAHEFA INONA NY OLOMBELONA, AMIN'NY LOZA AMAM-PAHORIANA MANJO AZY AMIN'ITY FIAINANA ITY] Nitodika aho dia nahita ny fampahoriana rehetra atao aty ambany masoandro: ao ny ampahoriana, vonton-dranomaso, ary tsy misy olona manala alahelo azy. Iharan'ny fanaovana an-kerin'ireo mpampahory azy, ary tsy misy olona manala alahelo azy.	
21O	4	2	0,00000	 Dia loa-bava aho niantso ho sambatra ny maty izay efa maty, noho ny velona izay mbola velona izao.	
21O	4	3	0,00000	 Ary sambatra noho izy roa tonta ireo indray aza, ny tsy mbola hary akory, ka tsy nahita ny asa ratsy, atao aty ambany masoandro.	
21O	4	4	0,00000	 Hitako fa ny asa rehetra mbamin'ny fahakingana rehetra amin'ny taozavatra dia ny fialonana mihatra amin'olona avy amin'ny namany ihany; koa dia zava-poana amam-panenjehan-drivotra foana koa izany.	
21O	4	5	0,00000	 Ny adala manohon-tànana ihany, sady mihinana ny nofon'ny tenany.	
21O	4	6	0,00000	 Aleo tànan'ila feno fiadanana; toy izay tànan-droa feno fisasarana amam-panenjehan-drivotra.	
21O	4	7	0,00000	 Nitodika aho ka nahita zava-poana hafa aty ambany masoandro:	
21O	4	8	0,00000	 Misy olona mitoetra irery, ka tsy misy anankiray hafa miaraka aminy, tsy zanaka, tsy rahalahy, kanefa asa lava tsy misy farany ny azy, ary tsy afa-dian-karena ny masony: Ho an'iza ary ity iasako, sy tsy ampananako fiadanana ny fanahiko? Zava-poana koa izany, ary lahasa ratsy.	
21O	4	9	0,00000	 Aleo roa miara-mitoetra, toy izay manirery; fa rahefa olon-droa dia misy karama be azony amin'ny asany,	
21O	4	10	0,00000	 fa raha lavo izy ireo, azon'ny anankiray arenina ny namany. Fa loza kosa no mahazo ny manirery, ka lavo tsy misy namana hanarina azy!	
21O	4	11	0,00000	 Izao koa, raha roa no miara-mandry, mafanafana izy roroa; fa raha olona iray monja kosa, ahoana no hahafana azy?	
21O	4	12	0,00000	 Ary raha misy maharesy ny irery, ho voatohitry ny roa ihany kosa; ary ny kofehy telo olana tsy mora tapahina.	
21O	4	13	0,00000	 Aleo zatovo mahantra sy hendry, toy izay mpanjaka antitra sy adala, tsy mety mihaino torohevitra intsony;	
21O	4	14	0,00000	 fa nivoa-kanjaka, avy ao an-tranomaizina izy, na dia teraka mahantra teo amin'ny fanjakany aza.	
21O	4	15	0,00000	 Nahita ny velona rehetra izay mihetsiketsika ambany masoandro aho, teo anilan'ilay tovolahy nitsangan-kisolo ny mpanjaka antitra.	
21O	4	16	0,00000	 Tsy nisy fahataperana izany vahoaka be rehetra izany, dia ireo rehetra ireo izay notarihiny làlana avy eo aloha. Nefa ny taranaka tsy hifaly aminy akory. Zava-poana amam-panenjehan-drivotra foana koa izany.	
21O	4	17	0,00000	 Tandremo ny tongotrao, raha mankany an-tranon'Andriamanitra hianao; fa ny manatona hihaino no tsara noho ny manatitra sorona, araka ny fanaon'ny adala; satria entin'ny tsy fahalalany hanao ratsy izy ireny.	
21O	5	1	0,00000	[NY METY HATAO AMIN'NY FANEFANA NY ADIDY MOMBA NY FIVAVAHANA; FAMPAHORIANA AMAM-PANIMBANA SAMIHAFA, FAMETRAHAN-TENA AMIN'NY FITONDRAN'ANDRIAMANITRA] Aza haingam-bava foana, ary aoka ny fonao tsy ho maimay foana hanonona teny eo anatrehan'Andriamanitra: fa Andriamanitra any an-danitra, hianao ety an-tany; ka aoka ho vitsy teny hianao.	
21O	5	2	0,00000	 Fa ny hamaroan-draharaha, miteraka nofy; ary ny hamaroan-teny, mampisy rediredin'adala.	
21O	5	3	0,00000	 Raha manao voady amin'Andriamanitra hianao, aza ela fanefa izany, fa tsy misy hasoavana homena ny adala: koa efao ny voady ataonao.	
21O	5	4	0,00000	 Tsara kokoa ho anao ny tsy mivoady, toy izay mivoady tsy mahefa.	
21O	5	5	0,00000	 Aza avela hampanota ny nofonao, ny vavanao; ary aza milaza eo anatrehan'ny irak'Andriamanitra hoe: zavatra tsy nahy izany: fa nahoana moa Andriamanitra no ho tezitra ny amin'ny teninao, ka handrava ny asan'ny tànanao?	
21O	5	6	0,00000	 Fa toy ny isian'ny zava-poana amin'ny hamaroan-draharaha, no isian'izany koa, amin'ny teny maro; ka matahora an'Andriamanitra.	
21O	5	7	0,00000	 Raha misy tany hahitanao fampahoriana ny mahantra, fanitsakitsahana ny rariny amam-pahamarinana: aza sanganehana foana amin'izany, fa ny olona ambony tandreman'ny ambony kokoa, ary mbola misy ambony kokoa indray aza mitandrina azy ireo.	
21O	5	8	0,00000	 Tena soa tokoa ho an'ny tany, raha dinihina tsara, ny ananany mpanjaka mikarakara ny fambolena.	
21O	5	9	0,00000	 Izay tia vola tsy mety vokim-bola; ary izay tia harena, tsy hanandrana ny vokatr'izany. Zava-poana koa izany.	
21O	5	10	0,00000	 Raha mitombo ny harena, mitombo koa ny mpihinana azy, ary inona moa no soa azon'ny tompony amin'izany, afa-tsy ny mahita maso izany fotsiny?	
21O	5	11	0,00000	 Mamy ny torimason'ny mpiasa, na kely na be no hanin-kohaniny; fa tsy ahitan'ny mpanankarena tory kosa ny fahavokisany.	
21O	5	12	0,00000	 Misy loza makadiry hitako taty ambany masoandro, dia harena tehirizin'ny tompony, ka mampidi-doza ny tenany.	
21O	5	13	0,00000	 Fa sendra misy zava-mihatra ka levona izany harena izany; ary raha mitera-dahy ralehilahy, dia tsy manana na inona na inona eo an-tanany.	
21O	5	14	0,00000	 Ny toetra nivoahany avy ao an-kibon-dreniny no hiverenany ao, dia mitanjaka toy ny nihaviany avy ao ihany; fa tsy hahazo na inona na inona avy amin'ny asany, ho azony tentina eny an-tànany.	
21O	5	15	0,00000	 Fahoriana lehibe koa izao, dia ny hahalasanany toy ny nihaviany: Ka inona no soa azony, tamin'ny nisasarany ho an'ny rivotra?	
21O	5	16	0,00000	 Fanampin'izany, nandritra ny andro rehetra niainany, nihina-maizina izy sady be alahelo amam-pijaliana sy fahasosorana.	
21O	5	17	0,00000	 Ka izao no hitako: Tsara sy mety ho an'ny olona ny mihinana sy misotro, ary ny mahazo miadana amin'ny asa rehetra ataony, izay imasoany aty ambany masoandro, mandritra ny andro iainany, omen'Andriamanitra azy; fa izany no anjarany.	
21O	5	18	0,00000	 Fanampin'izany koa, ny olona rehetra mandray vola aman-karena tamin'Andriamanitra hahazoany mihinana sy maka izay anjarany amin'izany ary mifaly amin'ny asany: dia fanomezan'Andriamanitra izany.	
21O	5	19	0,00000	 Fa tsy eritreretiny loatra amin'izay ny andro iainany, satria efa rotsahan'Andriamanitra fifaliana ny fony.	
21O	6	1	0,00000	[NY HARENA TSY MAHASAMBATRA - VOATENDRIN'ANDRIAMANITRA NY ANJARAN'NY ISAN'OLONA] Misy ratsy hitako aty ambany masoandro; sady mavesatra amin'ny olombelona izany ratsy izany:	
21O	6	2	0,00000	 Misy olona nomen'Andriamanitra vola aman-karena sy voninahitra, ka tsy misy tsy ananany, rahefa mety ho zavatra, irin'ny fanahiny; nefa tsy omen'Andriamanitra fahefana hiarana amin'izany izy, fa olon-kafa no miarana amin'izany. Zava-poana amam-pahoriana mavesatra koa izany.	
21O	6	3	0,00000	 Na dia manan-janaka zato lahy aza ity olona anankiray sady ela velona taona maro izy, ary nihamaro ny andron'ny taonany, raha tsy voky hasambarana ny fanahiny, ary tsy nahazo levenana akory ny tenany, dia sambatra noho izy, ny tsy tonga volana, hoy aho.	
21O	6	4	0,00000	 Satria foana ny nahatongavany, amin'ny maizina no ahalasanany; ho voasaron'ny aizina ny anarany;	
21O	6	5	0,00000	 tsy ihany na fantany akory izay masoandro; be fialan-tsasatra izy noho ilay olona.	
21O	6	6	0,00000	 Ka na ho velona indroa arivo taona aza izy nefa tsy miarana amin'ny fahasambarana, tsy samy ho any amin'ny fitoerana iray ihany va ny zava-drehetra?	
21O	6	7	0,00000	 Ny asan'ny olombelona dia ho an'ny vavany avokoa, nefa ny faniriany tsy mety afa-po na oviana na oviana.	
21O	6	8	0,00000	 Fa inona no soa azon'ny hendry mihoatra noho ny an'ny adala? inona no soa azon'ny mahantra mahay mitondra tena eo imason'ny velona?	
21O	6	9	0,00000	 Aleo ny hita maso, toy izay ny firedireden'ny faniriana. Zava-poana amam-panenjehan-drivotra ihany koa izany.	
21O	6	10	0,00000	 Ny zavatra tonga rehetra, dia efa voatondro anarana rahateo; fantatra ihany izay ho toetry ny olona; ary tsy mahazo mifandahatra amin'izay mahery noho izy izy.	
21O	6	11	0,00000	 Fa betsaka ny teny izay mampitombo ny zava-poana fotsiny: Ka inona no soa azon'ny olona amin'izany?	
21O	6	12	0,00000	 Satria, iza tokoa moa no mahalala, izay soa ho an'ny olona amin'ity fiainana ity; dia amin'izao andro foana iainany izao, izay andalovany toy ny fihelin'ny aloka? Ary zovy no mahalaza amin'ny olona, izay zavatra ho avy any aoriana, aty ambany masoandro?	
21O	7	1	0,00000	[FOTO-KEVITRA MOMBA NY ALAHELO AMAM-PAHENDRENA, ARY FAHONONANA AMIN'ITY FIAINANA ITY] Aleo laza soa, toy izay hanitra soa; ary aleo ny andro ahafatesana, toy izany ny andro ahaterahana.	
21O	7	2	0,00000	 Aleo mankany an-trano misy fisaonana, toy izay mankany an-trano misy fanasana; satria itsy voalohany no isehoan'ny hiafaran'ny olombelona, ka atodiky ny velona hieritreritra an'izany ny fony.	
21O	7	3	0,00000	 Aleo alahelo toy izay hehy; fa ny tarehy malahelo, mahasoa ny fo.	
21O	7	4	0,00000	 Ny fon'ny hendry, ao an-trano misy fisaonana, fa ny fon'ny adala, ao an-trano misy fifaliana.	
21O	7	5	0,00000	 Aleo mihaino ny fananaran'ny hendry, toy izay mihaino ny hiran'ny adala.	
21O	7	6	0,00000	 Fa toy ny firefodrefotry ny tsilo ambany vilany ny hehin'ny adala. Zava-poana koa izany.	
21O	7	7	0,00000	 Fa ny fampahoriana, mahavery saina ny hendry; ary ny kolikoly, mahasimba ny fo.	
21O	7	8	0,00000	 Aleo ny fiafaran'ny zavatra, toy izay ny fiandohany; aleo fo mahalefitra, toy izay fo miavonavona.	
21O	7	9	0,00000	 Aza maika foana ny ho tezitra am-po; fa ny tratran'ny adala no fitoeran'ny hatezerana.	
21O	7	10	0,00000	 Aza manao hoe: Nahoana ny andro taloha, no tsara noho ny ankehitriny? fa tsy mba fahendrena no anontaniana an'izany. 	
21O	7	11	0,00000	 Tsara ny fahendrena miaraka aman-dova, ary mahasoa an'izay mahita masoandro izy.	
21O	7	12	0,00000	 Fa sahala ny fiarovana avy amin'ny vola sy ny fiarovana avy amin'ny fahendrena; nefa soa manan-tombo ny fahaizana, dia mampiaina an'izay manana azy ny fahendrena.	
21O	7	13	0,00000	 Jereo ange ny asan'Andriamanitra: Zovy moa no hahahitsy izay nomelohiny?	
21O	7	14	0,00000	 Mifalia, amin'ny andron'ny fahasambarana, ary mieritrereta, amin'ny andron'ny fahoriana: fa samy nataon'Andriamanitra ireo, mba tsy hahafantaran'ny olona izay tsy maintsy hihatra aminy.	
21O	7	15	0,00000	 Izao rehetra izao no efa samy hitako, tamin'ny andron'ny hatsinontsinoko. Misy marina, maty amin'ny fahamarinany; ary misy ratsy fanahy ela velona amin'ny faharatsiany!	
21O	7	16	0,00000	 Aza dia marin-doatra, ary aza dia miseho ho hendry loatra: ahoana no hitadiavanao hamono tena?	
21O	7	17	0,00000	 Aza dia sompatra loatra, ary aza dia adala: Ahoana no hitadiavanao ny ho faty alohan'ny fotoanao?	
21O	7	18	0,00000	 Tsara ny hitananao an'ity, sy tsy hanaovanao mosalahy amin'iry; fa ny matahotra an'Andriamanitra manalavitra ireo zavatra rehetra diso ohatra ireo.	
21O	7	19	0,00000	 Ny hendry, omen'ny fahendrena hery, mihoatra noho ny an'ny mpanapaka folo ao an-tanàna.	
21O	7	20	0,00000	 Fa tsy misy olombelona marina amin'ny tany, izay manao ny tsara, ka tsy manota akory.	
21O	7	21	0,00000	 Asa asianao raharaha loatra izao teny lazaina rehetra izao; fandrao dia renao manozona anao ny mpanomponao.	
21O	7	22	0,00000	 Satria fantatry ny fieritreretanao fa matetika dia efa nanozona ny sasany koa hianao.	
21O	7	23	0,00000	 Hitako tamin'ny fahendrena, fa marina izany rehetra izany; dia hoy aho: Ho hendry aho! kanjo nitoetra lavitra ahy ny fahendrena.	
21O	7	24	0,00000	 Izay tonga dia lavitra sady lalina dia lalina; ka zovy no mahatratra izany?	
21O	7	25	0,00000	 Nikezaka aho, ary ny foko nitady, hahalala, hamototra sy handalina ny fahendrena aman'anton-javatra, ary hitako fa fahaverezan-tsaina ny faharatsiana, ary rediredy foana ny fitondra-tena adala.	
21O	7	26	0,00000	 Ka hitako fa mangidy noho ny fahafatesana ny vehivavy izay fandrika sy harato ny fony; ary famatorana ny tanany: izay matahotra an'Andriamanitra afa-mandositra azy; fa ny mpanota kosa hosingorany.	
21O	7	27	0,00000	 Izao no hitako, hoy ny Mpitoriteny, tamin'ny andinihana ny zavatra tsirairay, hahitana ny antony, fa tsy tapaka mikatsaka izany ny fanahiko, nefa tsy hitako, dia izao: Nahita lehilahy iray tamin'ny arivo aho, nefa tsy nahita vehivavy iray tamin'izany isa izany ihany kosa.	
21O	7	28	0,00000	 Fa jereo ange, izao no hitako: Nataon'Andriamanitra mahitsy fo ny olona, fa mamorona saim-petsy maro kosa izy ireo.	
21O	8	1	0,00000	[NY TOKONY HATAO AMIN'NY MPANJAKA TSY REFESI-MANDIDY - SAHALA IHANY NY MANJO NY MARINA SY NY MELOKA ETO AN-TANY, FA NY MANAO IZAY HIADANANA NO METY - TSY MAHATAKATRA NY ANTON-JAVATRA NY OLOMBELONA] Iza moa no tahaka ny hendry, ary zovy no mahalala ny anton-javatra, toa azy? Ampamirapiratin'ny fahendren'ny olona ny tarehiny, ary ny tarehiny marokoroko dia voaova.	
21O	8	2	0,00000	 Hoy aho: Tandremo ny didin'ny mpanjaka, noho ny efa nianianana tamin'Andriamanitra:	
21O	8	3	0,00000	 aza maika hiala eo anatrehany. Aza mikiribiby amin'ny zavatra tsy mety, fa izay sitrany rehetra azony atao avokoa.	
21O	8	4	0,00000	 Manan-kery tsy toha ny tenin'ny mpanjaka, ka iza no hanao aminy hoe: Inona ity ataonao?	
21O	8	5	0,00000	 Izay nitandrina ny didy, tsy iharan-doza na inona na inona: ary ny fon'ny hendry hahalala ny fotoana sy ny fitsarana.	
21O	8	6	0,00000	 Fa samy misy fotoana amam-pitsarana ho azy avy ny zavatra rehetra, fa lehibe ny loza hanjo ny olombelona.	
21O	8	7	0,00000	 Tsy mahalala izay ho avy izy; ary iza no hilaza aminy, na hanao ahoana na hanao ahoana no hihavian'izany?	
21O	8	8	0,00000	 Tsy tompon'ny fofon'ainy ny olombelona, ka hahatana ny fofon'ainy: ary tsy manam-pahefana amin'ny andro ahafatesany izy; tsy misy avaka ny amin'izany ady izany, ary ny heloka tsy hahavonjy ny olo-meloka.	
21O	8	9	0,00000	 Nahita izany rehetra izany aho; fa nentiko mandinika ny zavatra rehetra atao aty ambany masoandro, ny saiko, amin'ny andro anapahan'olona iray, ny olon-kafa, ka ampidirany loza aminy.	
21O	8	10	0,00000	 Hitako fahizany, fa ny ratsy fanahy mahazo levenana, sy tafiditra ny fitsaharany, fa ny olona manao ny marina kosa, miala lavitra ny fitoerana masina, ary hadinoina ao an-tanàna. Zava-poana koa izany.	
21O	8	11	0,00000	 Saingy tsy tanterahina vetivety, ny teny fitsarana navoaka hamaliana ny ratsy atao, ka noho izany ny fon'ny zanak'olombelona dia mihasahy ao anatiny amin'ny fanaovan-dratsy;	
21O	8	12	0,00000	 fa na hanao ratsy injato aza ny mpanota, ka ho lava andro iainana koa, fantatro fa ny fahasambarana kosa, dia an'izany matahotra an'Andriamanitra, dia izay tsindrian'ny fahatahorana eo anatrehany.	
21O	8	13	0,00000	 Fa tsy mba an'ny ratsy fanahy, ny hasambarana; ary ho toy ny aloka izy fa tsy ho lava andro iainana, noho izy tsy matahotra an'Andriamanitra.	
21O	8	14	0,00000	 Izao koa no zava-poana miseho aty ambonin'ny tany: Misy olo-marina iharan'izay mendrika ny asan'ny ratsy fanahy: ary misy olon-dratsy iharan'izay mendrika ny asan'ny tsara fanahy. Ka hoy aho: zava-poana koa izany.	
21O	8	15	0,00000	 Koa midera ny fifaliana aho, satria tsy misy hasambarana ho an'ny olona aty ambany masoandro, afa-tsy ny mihinana sy misotro ary mifaly; ary izany no tokony homba azy amin'ny asany, mandritra ny andro omen'Andriamanitra hiainany, aty ambany masoandro.	
21O	8	16	0,00000	 Raha nentiko hamantatra ny fahendrena ny saiko, sy handinika ny anjara asa, atao aty ambonin'ny tany, - fa na andro na alina tsy mahita tory ny mason'ny olona - dia hitako ny asan'Andriamanitra manontolo;	
21O	8	17	0,00000	 hitako fa tsy hain'olombelona fantarina ny asa atao aty ambany masoandro; misasatra mitady ny olombelona fa tsy mahita, na maniry te-hahalala aza ny hendry dia tsy mahatakatra koa.	
21O	9	1	0,00000	[MITOVY NY MAHAZO NY MARINA SY NY MELOKA; NY MIADANA AMIN'NY ANDRO IAINANA; NY SOA SY NY TSY SOA AVY AMIN'NY FAHENDRENA - NY HENDRY FA TSY NY ADALA NO HENOY] Nasiako raharaha tokoa izao rehetra izao ary hitako tsara izao rehetra izao: Eo an-tànan'Andriamanitra ny marina sy ny hendry mbamin'ny asany rehetra; tsy misy fantatry ny olombelona na ny fitiavana na ny fankahalana; eo anoloany avokoa ny zavatra rehetra.	
21O	9	2	0,00000	 Na inona na inona tsy misy avaka ny mahazo ny olombelona rehetra; sahala ny anjaran'ny marina sy ny ratsy, ny tsara sady madio sy ny tsy madio, ny manao sorona sy ny tsy manao sorona; izay manjo ny olona tsara fanahy ihany no manjo ny mpanota koa; izay mianiana tsy misy hafa amin'izay tsy sahy mianiana.	
21O	9	3	0,00000	 Zavatra ratsy anankiray amin'izay rehetra atao aty ambany masoandro dia ny itovian'ny olombelona rehetra anjara; ka noho izany dia feno hasomparana ny fon'ny zanak'olombelona. Ary ao am-pony mandritra ny andro iainany, ny hadalana. Nony afaka izany mankany amin'ny maty izy.	
21O	9	4	0,00000	 Fa raha anisan'ny velona, dia mbola misy fanantenana, aleo amboa velona, toy izay liona maty. 	
21O	9	5	0,00000	 Fa ny velona mahalala fa ho faty izy; fa ny maty kosa tsy mahalala na inona na inona, ary tsy manan-tamby intsony izy fa hadino ny fahatsiarovana azy.	
21O	9	6	0,00000	 Levona sahady ny fitiavany, sy ny fankahalany amam-pialonany; ary tsy hanana anjara akory na oviana na oviana izy amin'izay atao aty ambany masoandro intsony.	
21O	9	7	0,00000	 Mandehana, hano an-kafaliana ny mofonao, ary sotroy am-piravoam-po ny divainao; fa efa asehon'Andriamanitra ny fankasitrahany ny asanao.	
21O	9	8	0,00000	 Aoka ho fotsy mandrakariva ny fitafianao; ary tsy ho diso diloilo manitra ny lohanao.	
21O	9	9	0,00000	 Miadàna amin'izao fiainana izao miaraka amin'ny vady tianao, mandritra ny andro tsinontsinona rehetra iainanao izay nomen'Andriamanitra anao aty ambany masoandro, dia mandritra ny andro foana rehetra izay anao, fa izany no anjaranao amin'ity fiainana ity, sy amin'ny asa ataonao aty ambany masoandro.	
21O	9	10	0,00000	 Izay rehetra azon'ny tànanao atao, dia ataovy amin-kerim-po; fa tsy misy asa na fahalalana, na fahaizana, na fahendrena any amin'ny seoly izay halehanao.	
21O	9	11	0,00000	 Nihodina aho, ary hitako aty ambany masoandro fa ny fihazakazahana tsy an'ny fainga-tongotra; na ny ady an'ny mahery fo; na ny hanina an'ny hendry; na ny harena an'ny mahalala na ny tombon-tsoa an'ny mahay; fa samy voan'ny fotoana aman-tsampona avokoa izy rehetra.	
21O	9	12	0,00000	 Fa na ny fotoany aza tsy fantatry ny olombelona; toy ny hazandrano latsaka am-bovo tsy azo ialana, sy toy ny vorona voan'ny fandrika, tahaka azy ireo koa ny zanak'olombelona dia voafadiditra amin'ny androm-pahoriana, raha avy izay iantsamboran-doza tampoka aminy.	
21O	9	13	0,00000	 Izao koa no fahendrena hitako taty ambany masoandro, ka nataoko ho lehibe izy io.	
21O	9	14	0,00000	 Nisy tanàna kely anankiray vitsy mponina ao anatiny; nalehan'ny mpanjaka mahery, nataony fahirano, sy nananganany tilikambo avo hamelezana azy.	
21O	9	15	0,00000	 Fa nisy lehilahy mahantra sy hendry kosa tao, ka namonjy ny tanàna tamin'ny fahendreny. Ary tsy mba nisy nahatsiaro an-dralehilahy mahantra akory ny olona.	
21O	9	16	0,00000	 Ary hoy aho: Aleo fahendrena toy izay hery; nefa hamavoin'ny olona ny fahendren'ny mahantra, ary tsy henoina akory ny teniny.	
21O	9	17	0,00000	 Ny tenin'ny hendry tononina amim-piadanana dia henoina tsara, mihoatra noho ny fitreron'ny mpanapaka eo afovoan'ny adala.	
21O	9	18	0,00000	 Aleo fahendrena, toy izay fitaovana enti-miady; nefa mpanota iray monja dia mandrava soa betsaka.	
21O	10	1	0,00000	[FIFANOHERAN'NY FAHENDRENA SY NY FAHADALANA] Fatin-dalitra mahamaimbo sy manimba ny diloilon'ny mpanao zava-manitra; tahaka izany koa ny fahadalana kely mahaleo ny fahendrena amam-boninahitra.	
21O	10	2	0,00000	 Ny fon'ny hendry eo ankavanany; ny fon'ny adala kosa eo ankaviany.	
21O	10	3	0,00000	 Ary koa raha mandeha eny an-dàlana ny adala, dia very hevitra izy, ka maneho ny hadalany amin'ny olona rehetra.	
21O	10	4	0,00000	 Raha misondrotra tezitra aminao ny fon'ny mpanapaka, aza miala eo amin'ny fitoeranao, fa ny fahatsindriam-po mahasakana hadisoana be vava.	
21O	10	5	0,00000	 Misy ratsy efa hitako aty ambany masoandro, tahaka ny hadisoana avy amin'ny mpanjaka izany:	
21O	10	6	0,00000	 Ny fahadalana mitana raharaha ambony, ary misy mpanankarena, mipetraka amin'ny toetra ambany.	
21O	10	7	0,00000	 Misy mpanompo hitako mitaingin-tsoavaly, ary andriandahy kosa nandeha tongotra toa mpanompo.	
21O	10	8	0,00000	 Izay mihady lavaka mety ho latsaka ao, ary izay mandrava rafi-bato mety hokekerin'ny menarana.	
21O	10	9	0,00000	 Izay manenda-bato, mety haratran'izany; ary ny mamaky hazo mety ho voany.	
21O	10	10	0,00000	 Raha dombo ny antsy ka tsy asaina ny lelany, dia tsy maintsy manao an'aina ny mpikapa; fa ny fahendrena no metimety kokoa hahombiazana.	
21O	10	11	0,00000	 Raha manaikitra ny bibilava fa tsy natao izay hampahasondriana azy, dia tsy misy tombo-tsoa ho an'ny mpampahasondriana.	
21O	10	12	0,00000	 Mahafinaritra ery ny teny aloaky ny vavan'ny hendry; mihinana ny tenany kosa ny molotry ny adala.	
21O	10	13	0,00000	 Ny fiandohan'ny teny avy amin'ny vavany, fahadalana; ary fiafaran'ny lahateniny koa, fahaverezan-tsaina misafoaka.	
21O	10	14	0,00000	 Mampitombo ny teny ho maro, ny adala!... Tsy fantatry ny olona izay ho avy; ary iza no hilaza aminy izay ho avy any aoriany?	
21O	10	15	0,00000	 Ny asan'ny adala mandreraka azy; fa ny mankany an-tanàna avy no tsy fantany.	
21O	10	16	0,00000	 Loza ho anao, ry tany izay manana zaza ho mpanjaka, ary ny mpanapaka homana hatry ny vao maraina!	
21O	10	17	0,00000	 Sambatra hianao, ry tany, izay manana zanak'andriana ho mpanjaka, ary ny mpanapaka homana amin'ny fotoana mety, mba hanohana ny ainy fa tsy hiarana amin'ny fisotro.	
21O	10	18	0,00000	 Raha kamo ny tànana, miletsy ny lohatrano; ary raha miborera ny tànana, mitete ny trano.	
21O	10	19	0,00000	 Misakafo ny olona hiaranana amin'ny fahafinaretana; ny divay maharavoravo ny fiainana, ary ny vola, hahazoana ny zavatra rehetra.	
21O	10	20	0,00000	 Aza manozona ny mpanjaka, na ao an-tsainao aza; aza manozona ny manam-pahefana, na eo an'efitrano fandrianao aza; fa ny voromanidina hitondra ny feonao; ary ny biby manan'elatra hanely ny teninao.	
21O	11	1	0,00000	[MAZOTOA MIASA - MIFALIA, NEFA AZA MANADINO FA HOTSARAIN'ANDRIAMANITRA HIANAO] Atsipazo eny ambony rano ny mofonao, fa mbola any ny andro hahitanao azy indray.	
21O	11	2	0,00000	 Omeo anjara ny fito, ary na dia ny valo aza, fa tsy fantatra izay loza mety hanjo eto ambonin'ny tany.	
21O	11	3	0,00000	 Rahefa feno orana ny rahona, dia alatsany amin'ny tany izany; ary raha mianjera mianatsimo na mianavaratra ny hazo, dia izay ianjerany ihany no itoerany koa.	
21O	11	4	0,00000	 Izay fatra-pandinika ny rivotra tsy mba hamafy, ary izay fatra-panadihady ny rahona tsy mba hijinja.	
21O	11	5	0,00000	 Toy ny tsy ahalalanao ny làlan'ny rivotra sy ny fomba fiforon'ny taolana ao am-bohoka, no tsy hahalalanao ny asan'Andriamanitra izay manao ny zavatra rehetra.	
21O	11	6	0,00000	 Vao maraina dia afafazo ny voanao, ary ny hariva koa aza avela hitsahatra ny tànanao, fa tsy fantatra izay ho vanona na ity na iry, na samy ho vanona aza izy roa tonta.	
21O	11	7	0,00000	 Mamy ny fahazavana, ary mahafinaritra ny maso ny mahita ny masoandro.	
21O	11	8	0,00000	 Na maro toy inona aza ny taona iainan'ny olona, aoka hifaly izy amin'izany taona rehetra izany ary aoka hoheveriny ny andro maizina, fa ho maro izy ireny; izay mahazo rehetra dia zava-poana avokoa.	
21O	11	9	0,00000	 Ry zatovo, mifalia dieny mbola tanora hianao; aoka hahazo firavoravoana amin'ny fonao hianao amin'ny andron'ny fahatanoranao! Mandehana any amin'izay làlan'ny fonao, sy arak'izay fijerin'ny masonao. Fantaro anefa fa izany rehetra izany dia hiantsoan'Andriamanitra anao hotsaraina.	
21O	11	10	0,00000	 Esory ao am-ponao ny alahelo, ary alaviro ny vatanao ny ratsy, samy zava-poana ny hatanorana amam-pahamaitsovolo.	
21O	12	1	0,00000	[TOKONY HO TSARA FANAHY HATRAMIN'NY FAHATANORANA, FA TSY MIANDRY NY FARA ANDRO IAINANA] Tsarovy ny Mpahary anao, amin'ny andron'ny fahatanoranao, dieny tsy mbola tonga ny andro ratsy ary tsy mbola akaiky ny taona hanaovanao hoe: - Tsy sitrako izao.	
21O	12	2	0,00000	 Dieny mbola tsy maizina ny masoandro, sy ny fahazavana ary ny volana aman-kintana, ary mbola tsy mitambatra indray ny rahona aorian'ny orana, 	
21O	12	3	0,00000	 amin'ny andro angovitan'ny mpiandry trano, ikainkonan'ny lehilahy matanjaka, iatoan'ny ankizivavy mitoto, fa mihavitsy isa; ihamaizinan'ireo mitazana eo am-baravarankely,	
21O	12	4	0,00000	 ikatonan'ny varavarana kopa-droa mankeny an-dalambe, nahamihamalemy ny feon'ny vato fikosoham-bary, izay itsanganan'ny olona mandre ny feon'ny voronkely sy ahalasanan'ny ankizivavy mpihira rehetra,	
21O	12	5	0,00000	 amin'izay atahoran'ny olona ny eny amin'ny fitoerana avo, izay ivadihan'ny olona fo eny an-dalambe, amin'izay amonian'ny amandie, sy ahatongavan'ny valala ho mavesatra, ary tsy hisy asany intsony ny kapra, fa miainga ho any amin'ny fonenany mandrakizay ny olona, ary mitety ny arabe ny mpitomany;	
21O	12	6	0,00000	 dieny mbola tsy tapaka ny kofehy volafotsy, mbola tsy vaky ny tamaboa volamena, mbola tsy vaky ny siny eo an-doharano, mbola tsy tapaka ny bolaky ka latsaka eo an-davaka famorian-drano;	
21O	12	7	0,00000	 dieny mbola tsy miverina amin'ny tany ny vovoka, araka ny toetrany taloha indray, ary ny fanahy kosa hiverina amin'Andriamanitra izay nanome azy. 	
21O	12	8	0,00000	 Zava-poana dia zava-poana, hoy ny Mpitoriteny, zava-poana ny zavatra rehetra.	
21O	12	9	0,00000	 Afa-tsy ny maha-olon-kendry ny Mpitoriteny, dia nampianatra ny fahaizana ny vahoaka koa izy; nandinika sy nandajalanja izy, ary nandahatra oha-teny maro.	
21O	12	10	0,00000	 Nikely aina ny Mpitoriteny hahita fomba fiteny mahafinaritra, sy hanoratra tenim-pahamarinana araka ny hitsiny.	
21O	12	11	0,00000	 Ny tenin'ny hendry dia toy ny fanindronana omby; ny boky nanangonana azy toy ny fantsika voahombo; atolotry ny Mpiandry iray monja ireo teny ireo.	
21O	12	12	0,00000	 Ary raha teny mihoatra noho izao kosa, anaka, aoka ho efa voaanatra hianao. Fa ny manampy manampy boky ihany tsy hisy farany; ary ny fianarana be koa, fanasaran-tena.	
21O	12	13	0,00000	 Famaranana ny lahateny, rahefa feno avokoa izy rehetra: Matahora an'Andriamanitra ary mitandrema ny didiny, fa izany tokana no izy amin'ny olombelona;	
21O	12	14	0,00000	 satria holazain'Andriamanitra amin'ny fitsarana avokoa, ny zava-miafina rehetra, mbamin'ny asa rehetra, na tsara na ratsy.	
22O	1	1	0,00000	[LOHATENY SY FAMPIDIRANA - TONONKIRA VOALOHANY] Tonon-kira dia tonon-kira, nataon'i Salomona.	
22O	1	2	0,00000	 Hanoroka ahy amin'ny fanorohan'ny vavany anie izy! Fa tsara noho ny divay ny fitiavanao;	
22O	1	3	0,00000	 soa ny hanitry ny zava-manitrao, diloilo mamerovero ny anaranao, izany no itiavan'ny zatovovavy anao.	
22O	1	4	0,00000	 Ento hanaraka anao aho; andao faingana isika! Nentin'ny mpanjaka ho ao an'efi-tranony mitokana aho, hientan-kafaliana sy hiravoravo aminao izahay, hidera ny fitiavanao, mihoatra noho ny divay izahay. An-drariny loatra ny itiavan'ny olona anao!	
22O	1	5	0,00000	 TENIN'NY AMPAKARINA: Mainty aho, ry zanakavavin'i Jerosalema, nefa tsara tarehy, Sahala amin'ny lain'i Sedara, tahaka ny trano lain'i Salomona.	
22O	1	6	0,00000	 Aza ny hamaintiko no jerena, fa ny hainandro no nampivalomainty ahy: tezitra tamiko ny zanak'i neny; nasainy niandry tanimboaloboka aho, ny tanimboaloboka, ny ahy, tsy mba nandrasako.	
22O	1	7	0,00000	 Lazao ahy, ry malalan'ny foko, izay iandrasanao ny ondrinao, izay ampandrianao azy raha mitatao vovonana ny andro, mba tsy ho tahaka ny mpirenireny foana aho, eny amin'ny andian'ondrin'ny namanao eny.	
22O	1	8	0,00000	 NY ANTOKOM-PIHIRA: Raha tsy fantatrao izany, ry tsara tarehy indrindra amin'ny vehivavy, mandehana manaraka ny biby fiompinao, dia andraso eny akaikin'ny trano bongon'ny mpiandry ondry, ny zanak'osinao.	
22O	1	9	0,00000	 NY MPAMPAKATRA: Amin'ny soavalivaviko mitarika ny kalesin'i Faraona no ampitahako anao, ry malalako.	
22O	1	10	0,00000	 Tsara ny takolakao voahodidin'ireo fehivozona, soa ny vozonao, voahodidin'ireo voahangy maro andalana.	
22O	1	11	0,00000	 Ny hataonay ho anao dia rado volamena mitentim-bolafotsy. 	
22O	1	12	0,00000	 NY AMPAKARINA: Raha teo amin'ny saofany indrindra iny ny mpanjaka no nandefa ny fofony kosa ny zava-manitro. 	
22O	1	13	0,00000	 Ho ahy ny malalako, dia mira eran-kitapokely, izay miondana eo an-tratrako.	
22O	1	14	0,00000	 Amiko ny malalako, dia sipra iray sampaho, any an-tanimboalobok'i Engadì!	
22O	1	15	0,00000	 NY MPAMPAKATRA: Eny, tsara tarehy hianao, ry malalako; eny tsara tarehy hianao! Masom-boromailala, ny masonao.	
22O	1	16	0,00000	 NY AMPAKARINA: Eny, tsara tarehy hianao, ry malalako, eny mahafinaritra hianao. Ny farafarantsika dia farafaran-java-maitso.	
22O	1	17	0,00000	 NY MPAMPAKATRA: Sedera ny sakamandimbin-tranontsika; sipresy ny peta-drindrintsika.	
22O	2	1	0,00000	[TONONKIRA FAHAROA] NY AMPAKARINA: Izaho, dia narsisa any Sarona, lisy eny an-dohasaha.	
22O	2	2	0,00000	 NY MPAMPAKATRA: Toy ny lisy eo afovoan'ny tsilo, ny malalako eo amin'ny zazavavy.	
22O	2	3	0,00000	 NY AMPAKARINA: Toy ny foto-paoma any afovoan'ny hazo any an'ala, ny malalako eo amin'ny zazalahy. Niriko ny hipetraka eo ambanin'ny alokalony, ary mamy ao am-bavako ny voany.	
22O	2	4	0,00000	 Nampidiriny ao an-tranon-divainy aho, ary fitiavana no faneva atsangany ho ahy.	
22O	2	5	0,00000	 Tohano ampempam-boaloboka aho, hatanjaho amin'ny paoma aho, fa matim-pitia ny foko.	
22O	2	6	0,00000	 Hanondana ahy anie ny tanany havia, ary hanohona ahy ny tanany ankavanana.	
22O	2	7	0,00000	 NY MPAMPAKATRA: Ry zanakavavin'i Jerosalema, izaho miangavy anareo indrindra, noho ny gazela aman-tserfavavy eny an-tsaha, aza fohazinareo, aza fohazinareo ny malalako, raha tsy efa sitrapony.	
22O	2	8	0,00000	 NY AMPAKARINA: Injay ny feon'ny malalako, indry tamy izy, miantsambotsambotra eny an-tendrombohitra; mitsambikina amin'ny havoana.	
22O	2	9	0,00000	 Manahaka ny gazela ny malalako, sy ny zanaky ny serfavavy. Indro izy eo ivohon-drindrin-tranonay mijery eo am-baravarankely, mijery eo amin'ny makarakara.	
22O	2	10	0,00000	 Niteny ny malalako, ka nanao tamiko hoe: Mitsangana, ry malalako, ry tsara tarehiko, ka avia! 	
22O	2	11	0,00000	 Fa indro ny ririnina efa lasa; ny ranonorana efa nitsahatra tsy misy intsony.	
22O	2	12	0,00000	 Ny voninkazo efa miposaka amin'ny tany; ny fotoana fihirana efa tonga. Ny feon-domohina efa re eny an-tsahantsika; 	
22O	2	13	0,00000	 efa mipoitra ny voan'aviavy vao mitsimoka, ny voaloboka mamony efa mamerovero; mifohaza, ry malalako, ry tsara tarehiko ka avia!	
22O	2	14	0,00000	 Ry voromailalako izay mipetraka eo an-tsefatsefa-bato; eo amin'ny fialofan'ny rindrim-bato mideza, asehoy ahy ny endrikao, ampandreneso ahy ny feonao, fa mamy ny feonao, ary mahafinaritra ny endrikao.	
22O	2	15	0,00000	 Isambory ny fosa izahay ny fosa madinika izay manimba ny tanim-boaloboka; fa efa mamony ny voalobokay.	
22O	2	16	0,00000	 Ahy ny malalako, ary azy aho; miandry ny ondriny eny amin'ny lisy izy.	
22O	2	17	0,00000	 Alohan'ny hangatsiatsiahan'ny andro, sy hahalasanan'ny aloka mba miverena... Ry malalako, aoka hianao hanahaka ny gazela na ny zanaky ny serfavavy eny an-tendrombohitra voatsefatsefaka.	
22O	3	1	0,00000	[TONONKIRA FAHATELO - TONONKIRA FAHAEFATRA] Teo am-pandriako aho, nony alina, nitady ilay malalan'ny fanahiko; nitady azy aho, fa tsy nahita...	
22O	3	2	0,00000	 Ka hoy aho anakampoko: Andeha hifoha aho hitetitety ny tanana, ny lalambe sy ny kianja, hitady ilay malalan'ny foko. Dia nitady azy aho fa tsy nahita.	
22O	3	3	0,00000	 Tojo ahy ny mpiambina izay misafo ny tanana: - Mba hitanareo va ilay malalan'ny foko? -	
22O	3	4	0,00000	 Vao tafahoatra an'ireo kely foana aho, dia nahita an'ilay malalan'ny foko. Nohazoniko izy, fa tsy navelako handeha, mandra-pampiditro azy any an-tranon'i neny, sy any amin'ny efi-tranon'ilay nahitako masoandro.	
22O	3	5	0,00000	 NY MPAMPAKATRA: Ry zanakavavin'i Jerosalema, izaho miangavy anareo indrindra, noho ny gazela sy ny serfavavy eny an-tsaha, aza fohazinareo, aza fohazinareo ny malalako, raha tsy efa sitra-pony.	
22O	3	6	0,00000	 NY ANTOKOM-PIHIRA: Iza izato miakatra avy any an'efitra, tahaka ny setroka mijoalajoala, manitra mira aman'emboka, mbamin'ny zava-manitra rehetra avy amin'ny mpandranto?	
22O	3	7	0,00000	 Iny eny, ny filanjan'i Salomona; otronin-dehilahy mahery enimpolo, avy eo amin'ireo lehilahy maherin'Israely;	
22O	3	8	0,00000	 samy mitan-tsabatra avokoa, ary zatra ady. Samy eny ambalahany avy, ny sabany, hampisava ny fahatahorana amin'ny alina.	
22O	3	9	0,00000	 Nanao filanjana ho azy Salomona mpanjaka, tamin'ny hazo avy any Libana.	
22O	3	10	0,00000	 Nataony volafotsy ny andriny, volamena ny fiankinana, jaky ny fipetrahana; amborodao ny eo afovoany, asam-pitiavana avy amin'ny zanakavavin'i Jerosalema.	
22O	3	11	0,00000	 Mivoaha, ry zanakavavin'i Siona, jereo Salomona mpanjaka, misatroka ny satro-boninahitra, nasatro-dreniny azy amin'ny andro ampakarany vady, amin'ny andro ifalian'ny fony.	
22O	4	1	0,00000	[TONONKIRA FAHADIMY] NY MPAMPAKATRA : Eny, tsara tarehy hianao, ry malalako; eny tsara tarehy hianao. Masom-boromailala ny masonao saronan'ny voalinao; ny volonao toy ny andrian'osivavy, miantsampitsampy eny an-kosolasolan'ny tendrombohitr'i Galaada.	
22O	4	2	0,00000	 Ny nifinao, toy ny andian'ondrivavy voahety, miakatra avy any amin'ny fampandroana azy, samy manana anaka kambana, ary tsy misy bada izy ireo na dia iray aza.	
22O	4	3	0,00000	 Tahaka ny kofehy jaky ny molotrao, ary mahafinaritra ny vavanao; tahaka ny voan'ampongabendanitra misasaka ny takolakao, alokalofan'ny voalinao.	
22O	4	4	0,00000	 Tahaka ny tilikambon'i Davida ny vozonao, izay nataony trano fitehirizam-piadiana, ka ihantonan'ampinga arivo, dia ny ampingan'ny mahery rehetra.	
22O	4	5	0,00000	 Tahaka ny zanaky ny gazela ny nononao roa, tahaka ny kambana roa zanaky ny gazela iray, izay mihinana eny amin'ny lisy.	
22O	4	6	0,00000	 Alohan'ny hangatsiatsiahan'ny andro, sy hahalasanan'ny aloka dia ho eny an-tendrombohitry ny mira aho, sy ho eny amin'ny havoan'ny emboka.	
22O	4	7	0,00000	 Fa tsara tarehy indrindra hianao, ry malalako, sady tsy misy panda aminao!	
22O	4	8	0,00000	 Avia, hiaraka amiko, avy any Libana, ry fofombadiko, avia hiaraka amiko, avy any Libana! Topazo maso avy eny an-tampon'i Amana, avy eny an-tamon'i Sanira sy Hermona, avy any amin'ny lavaky ny liona, sy ny tendrombohitry ny leoparda.	
22O	4	9	0,00000	 Efa lasanao ny foko, ry havako, ry fofombadiko, efa lasanao ny foko tamin'ny masonao indray mijery monja, tamin'ny singam-boahangy eo amin'ny fehivozonao!	
22O	4	10	0,00000	 Endrey izany hamamin'ny fitiavanao, ry havako voafofo, endrey izany hatsaran'ny fitiavanao mihoatra noho ny divay; ary mihoatra noho ny zava-manitra rehetra, ny fofon'ny hanitrao!	
22O	4	11	0,00000	 Mitete tantely ny molotrao, ry voafofo; ny tantely sy ny ronono dia ao ambany lelanao, ary sahala amin'ny fofon'i Libana, ny fofon'ny fitafianao.	
22O	4	12	0,00000	 Ny anabaviko voafofo dia tanimboly voahidy, loharano voahidy, fantsakana voaisy tombo-kase.	
22O	4	13	0,00000	 Ny tsirinao dia alan'ampongabendanitra, misy sipresy sy narda,	
22O	4	14	0,00000	 narda sy safrana, kanela sy sinamoma, mbamin'ny hazo rehetra misy emboka, mira sy aloesa, mbamin'ny hazo rehetra mahavokatra diloilo manitra tsara indrindra.	
22O	4	15	0,00000	 Loharanon'ny zaridaina, fantsakan-drano velona, sakeli-drano mandeha avy any Libana.	
22O	4	16	0,00000	 NY AMPAKARINA: Mifohaza, ry rivotra avy any avaratra, avia ry rivotra avy any atsimo! Mitsofa eo an-tanimboliko, hitetevan'ny hazo mahavokatra dity manitra. Aoka hiditra ao an-tanimboliny ny malalako, ka hihinana amin'ireo voankazony tsara tarehy!	
22O	5	1	0,00000	[TONONKIRA FAHAENINA - TONONKIRA FAHAFITO] NY MPAMPAKATRA: Efa tafiditra ny tanimboliko aho, ry anabaviko voafofo, efa nioty ny mirako aman-java-manitro aho; efa nihinana ny toho-tantely aman-tanteliko aho...! efa nisotro ny divay aman-drononoko aho...! Mihinana, ry sakaiza, misotroa, mimamoa, hianareo olon-tiako!	
22O	5	2	0,00000	 NY AMPAKARINA: Matory aho, nefa mahatsiaro ny foko... Injay ny feon'ny malalako! Mandondona izy: - Vohay aho, ranabavy, ry sakaizako, ry voromailalako, ry ahy tsy misy pentina; fa vonton'ny ando ny lohako, kotsan'ny andon'ny alina ny voloko voalantolanto. -	
22O	5	3	0,00000	 Efa niala akanjo aho, ka hataoko ahoana no fiakanjo indray? Efa nioza tongotra aho, ka hataoko ahoana no fandoto azy indray.	
22O	5	4	0,00000	 Ny malalako mampidi-tanana amin'ny loaky ny hidim-baravarana, ka nangoraka azy ny foko.	
22O	5	5	0,00000	 Dia nitsangana aho namoha ny malalako, ary nitete mira ny tanako, ny mira tsara indrindra avy amin'ny rantsan-tanako, nihanaka teo amin'ny famohan-karetsaka.	
22O	5	6	0,00000	 Namoha trano ny malalako aho; kanjo nanjavona ny malalako; nandositra izy. Tsy nahatsiaro tena aho raha niteny tamiko izy. Nitady azy aho, nefa tsy nahita; niantso azy, nefa tsy novaliany.	
22O	5	7	0,00000	 Nifanehatra tamiko ny mpiambina, dia ireo izay misafo ny tanana alina; ka nokapohiny nataony mangana aho; nendahin'ireo mpiambina ny manda ny lambako.	
22O	5	8	0,00000	 Miangavy anareo aho, ry zanakavavin'i Jerosalema, raha mahita ny malalako hianareo, ahoana no holazainareo aminy...? - Mararim-pitia aho. -	
22O	5	9	0,00000	 NY ANTOKOM-PIHIRA: Inona no ihoaran'ny malalanao nohon'ny malala hafa, ry tsara tarehy indrindra amin'ny vehivavy? Inona no ihoaran'ny malalanao, nohon'ny malala hafa, no dia miangavy anay toy izao hianao?	
22O	5	10	0,00000	 NY AMPAKARINA: Ny malalako dia mandina sy menamena, notsongaina tamin'ny iray alina.	
22O	5	11	0,00000	 Volamena madio ny lohany; malefaka hoatra ny sampam-palafa ny volony milantolanto, sady mangilohilo toy ny goaika.	
22O	5	12	0,00000	 Ny masony tahaka ny voromailala amoron-tsakeli-drano, mandro amin'ny ronono, mipetraka amin'ny morona.	
22O	5	13	0,00000	 Ny takolany tahaka ny kisahasahan-kazo mitete dity manitra, sy toritory fambolena hazo manitra: lisy ny molony, izay mitete mira faran'izay madio.	
22O	5	14	0,00000	 Ny tanany dia anjam-bolamena, voaisy vatosoa avy any Tarisisa: ny tratrany taozavatra ivoara kanto indrindra, voaisy safira betsaka.	
22O	5	15	0,00000	 Ny ranjony andry vatosanga, miorina amin'ny faladia volamena madio. Ny tarehiny tahaka an'i Libana, bikana toy ny hazo sedera.	
22O	5	16	0,00000	 Mamy dia mamy ny vavany, ary mahatehotia avokoa ny tenany. Toy izany ny malalako, toy izany ny olon-tiako, ry zanakavavin'i Jerosalema.	
22O	6	1	0,00000	[TONONKIRA FAHAVALO - TONONKIRA FAHASIVY] NY ANTOKOM-PIHIRA: Lasa nankaiza ny malalanao, ry tsara tarehy indrindra amin'ny vehivavy? Nitodika nankaiza ny malalanao, hiarahanay aminao hitady azy?	
22O	6	2	0,00000	 NY AMPAKARINA: Lasa nidina any an-tanimboliny ny malalako, dia any an-kisahasahan-kazo mitete dity manitra, hiandry ondry any an-tanimboliny, sy hioty lisy any.	
22O	6	3	0,00000	 An'ny malalako aho, ary ahy ny malalako; miandry ny ondriny any amin'ny lisy izy.	
22O	6	4	0,00000	 NY MPAMPAKATRA: Ry malala, tsara tarehy tahaka an'i Tirsa hianao; ary mahafinaritra tahaka an'i Jerosalema, fa mahatahotra tahaka ny antoko miaramila.	
22O	6	5	0,00000	 Avilio tsy hijery ahy ny masonao fa mampitebiteby ny foko. Ny volonao tahaka ny andian'osy miantsampitsampy eny an-kisolasolan-tendrombohitr'i Galaada.	
22O	6	6	0,00000	 Ny nifinao tahaka ny andian'ondry, miakatra avy any amin'ny fampandroana; samy manana anaka kambana; ary tsy misy bada izy ireo na dia iray aza.	
22O	6	7	0,00000	 Ny takolakao tahaka ny voan'apongabendanitra misasaka alokalofan'ny voalinao.	
22O	6	8	0,00000	 Misy mpanjakavavy enimpolo, vaditsindrano valopolo, ary zatovovavy tsy hita isa:	
22O	6	9	0,00000	 fa iray monja no voromailalako, ahy tsy misy pentina: vavitokan'ny reniny, zokim-pitian'ilay nahitany masoandro. Ireo zatovovavy nahita azy, niantso azy hoe: Sambatra; ireo mpanjakavavy amam-baditsindrano nahita azy dia nidera azy:	
22O	6	10	0,00000	 Iza moa ity vehivavy, miposaka toy ny mazava atsinanana tsara tahaka ny volana, madio toy ny masoandro, fa mahatahotra tahaka ny antoko miaramila?	
22O	6	11	0,00000	 Nidina tany an-tsahan'ny noaie aho hizaha ny ahitra eny an-dohasaha, hizaha raha mitsimoka ny voaloboka, raha mamony ny apongabendanitra.	
22O	6	12	0,00000	 Tsy fantatro, fa nentin'ny fitiavako aho niakatra nitaingina ny kalesin'ny vahoakako be voninahitra.	
22O	7	1	0,00000	[TONONKIRA FAHAFOLO] NY ANTOKOM-PIHIRA : Miverena, miverena, ry Solamita. Miverena, miverena, mba hijerenay anao. NY MPAMPAKATRA: Ahoana hianareo no mijery ny Solamita tahaka ny dihy any Makanaima.	
22O	7	2	0,00000	 NY ANTOKOM-PIHIRA: Endrey izany hatsaran'ny tongotrao misy kapa, ry zanakavavin'andriandahy! Ny filefitry ny valahanao tahaka ny rado, asan-tanan'ny mpahay zavatra.	
22O	7	3	0,00000	 Ny foitranao dia kaopy kivorivory tsy ilaozan-divay voaisy zava-manitra. Ny kibonao toa varimbazaha mitoby, voahodidina lisy.	
22O	7	4	0,00000	 Ny nononao roa toa zana-tserfavavy roa, zanaka kamban'ny gazela izay.	
22O	7	5	0,00000	 Ny vozonao tahaka ny tilikambo ivoara; ny masonao tahaka ny kamorin'i Hesebona, anilan'ny vavahadin'ity tanàna be mponina. Ny oronao tahaka ny tilikambo any Libana, izay manatrika ny ilan'i Damasa.	
22O	7	6	0,00000	 Ny lohanao mipetraka eo amboninao tahaka an'i Karmela, ny volon-dohanao tahaka ny jaky mena; voasinton'ny fiolikoliny ny mpanjaka.	
22O	7	7	0,00000	 NY MPAMPAKATRA: Soa loatra ity hianao, mahafinaritra ity hianao, ry fitiavako ao anatin'ny fahafinaretana.	
22O	7	8	0,00000	 Ny tsangananao manahaka ny fototr'antrendry, ary ny nononao, no toy ny sampahony.	
22O	7	9	0,00000	 Ka hoy aho: Hananika ny fototr'antrendry aho, dia handray ny sampahony. Aoka ny nononao ho tahaka ny sampahom-boaloboka; ny hanitry ny fofon'ainao, ho toy ny an'ny paoma;	
22O	7	10	0,00000	 ary ny vavanao ho toy ny divay voafantina...! NY AMPAKARINA: Izay mitsororoka moramora ho an'ny malalako, mitsoriaka eo amin'ny molotry ny matory.	
22O	7	11	0,00000	 An'ny malalako aho, ary aty amiko no alehan'ny faniriany.	
22O	7	12	0,00000	 Avia, ry malalako, andeha isika ho any an-tsaha; andeha isika handry any amin'ny vohitra any.	
22O	7	13	0,00000	 Ho any an-tanimboaloboka, vao maraina isika, ka ho hitantsika raha mitsiry ny voaloboka, raha mivelatra ny tsiriny, raha mamony ny apongabendanitra; any homeko anao ny fitiavako.	
22O	7	14	0,00000	 Mamerovero ny hanitry ny mandragora, ary ao am-bavahadintsika avokoa ny voankazo tsara indrindra, na ny vaovao na ny tranainy: notehiriziko ho anao izany, ry malalako.	
22O	8	1	0,00000	[TENY FAMARANANA] Endrey naninona re no tsy anadahiko hianao, nitsentsitra ny nonon'ineny? fa raha tojo anao eny ivelany eny aho, dia hanoroka anao, nefa tsy hahazo fanesoana amin'izany.	
22O	8	2	0,00000	 Hitondra anao hiditra ao an-tranon'i neny aho, dia hampianatra ahy hianao: ary hampisotro anao divay voaharo zava-manitra, dia ny ranon'ny apongabendanitra.	
22O	8	3	0,00000	 Ny tanany ankavia manondana ahy, ary ny ankavanany manohona ahy.	
22O	8	4	0,00000	 NY MPAMPAKATRA: Miangavy anareo aho, ry zanakavavin'i Jerosalema, aza fohazinareo ny malalako, raha tsy efa sitrapony.	
22O	8	5	0,00000	 NY ANTOKOM-PIHIRA: Iza ity vehivavy, miakatra avy any an'efitra, mitehina amin'ny malalany? NY MPAMPAKATRA: - Teo ambanin'ny hazo paoma no namohazako anao, teo no torontorona anao reninao. Teo izy no torontorona anao, tao izy no nampahita masoandro anao.	
22O	8	6	0,00000	 Ataovy vita tombo-kase eo ambonin'ny fonao aho, sy vita tombo-kase eo an-tsandrinao; fa mahery toy ny fahafatesana ny fitiavana, tsy azo ifonana toy ny seoly ny fahasarota-piaro, mirehitra toy ny afo ny firehetany, dia lelafon'ny Tompo.	
22O	8	7	0,00000	 Ny ranobe tsy mahay mamono ny fitiavana, ny ony koa tsy mahasafotra azy. Raha misy olona hividy fitiavana na amin'ny fananana rehetra ao an-tranony aza dia tsy hahazo afa-tsy henatra foana.	
22O	8	8	0,00000	 NY ANTOKOM-PIHIRA: Manan-jandrivavy kely tsy mbola misy nono izahay; ka hataonay ahoana re ity zandrivavinay, raha avy izay andro angatahan'ny olona azy?	
22O	8	9	0,00000	 Raha manda izy, dia asianay lohamanda volafotsy; raha varavarana izy, dia hotampenanay hazo fisaka sedera.	
22O	8	10	0,00000	 NY AMPAKARINA: Manda aho, ary toy ny tilikambo ny nonoko; ka dia toy ny efa nahita fihavanana aho eo imasony.	
22O	8	11	0,00000	 NY ANTOKOM-PIHIRA: Nanan-tanimboaloboka tao Baala Hamona Salomona, napetrany tamin'ny mpiandry voly ny tanimboaloboka. Ary ny solom-bokatra aloha ho azy, dia arivo sikla isan'olona.	
22O	8	12	0,00000	 NY AMPAKARINA: Ny tanimboaloboka izay ahy kosa, dia anaranako fo: ny arivo sikla no anao anie, ry Salomona, ary ny roan-jato kosa, an'ny mpiandry ny voany.	
22O	8	13	0,00000	 NY MPAMPAKATRA: Eh, hianao izay mitoetra eny amin'ny zaridaina, manongilana sofina hihaino ny feonao ny namana: mba ampandreneso izany aho!	
22O	8	14	0,00000	 NY AMPAKARINA: Mihazakazaha, ry malalako, manafaha ny gazela na ny zana-tserfavavy, eny an-tendrombohitry ny hazo mitete dity manitra!	
23O	1	1	0,00000	[FITSARANA AN'I JODÀ: NY HELOKA NATAONY: NY LOZA EFA NANJO AZY - NY FIVAVAHANA IVELANY FOTSINY IHANY - NY FANADIOVANA AN'I JEROSALEMA - NY HANJO NY MPIKOMY] Fahitan'Izaia, zanak'i Amosa, momba an'i Jodà sy Jerosalema, izay hitany tamin'ny andron'i Oziasa, Joatama, Akaza ary Ezekiasa, mpanjakan'i Jodà.	
23O	1	2	0,00000	 Mihainoa, ry lanitra, ary hianao ry tany, mitongilàna sofina, fa miteny Iaveh: Efa namelon-jaza aho, ary efa nanabe ireny, kanjo izy ireo niodina tamiko.	
23O	1	3	0,00000	 Ny omby mahalala ny tompony; ary ny ampondra, ny fihinanam-bilon'ny tompony; fa Israely kosa tsy manam-pahalalana, ny vahoakako tsy mba manan-tsaina.	
23O	1	4	0,00000	 Adray! ry ilay firenena mpanota, vahoaka mavesa-keloka, tarana-dratsy, zana-meloka! Nandao an'ny Tompo izy ireo, naniratsira an'Ilay Masin'Israely, nihataka nihemotra.	
23O	1	5	0,00000	 Aiza indray no hasiana aminareo, raha mitohy ny fiodinanareo? ny loha manontolo marary, ary ny fo manontolo mavozovozo.	
23O	1	6	0,00000	 Hatrany am-paladia ka hatrany an-tampon-doha, tsy misy salama na dia kely aza, ao aminy: Tsy misy afa-tsy ratra, dian-kapoka, fery mangirifiry, tsy voasasa, na voabandy, na voalemin-diloilo akory.	
23O	1	7	0,00000	 Ny taninareo, lao; ny tanànanareo levon'ny afo. Ny taninareo levonin'ny hafa eo imasonareo; hoatra ny fandravan'ny olon-kafa firenena no fahasimbany.	
23O	1	8	0,00000	 Ary ny zanakavavin'i Siona dia tafajanona toy ny trano bongo anaty tanim-boaloboka, toy ny tranotomboka, anaty tanim-boatango, toy ny tilikambo fiambenana.	
23O	1	9	0,00000	 Raha tsy namelan'ny Tompon'ny tafika ambiny kely sisa isika, dia ho sahala amin'i Sodoma, hanahaka an'i Gomora.	
23O	1	10	0,00000	 Mihainoa ny tenin'ny Tompo, ry mpitsaran'i Sodoma; mitongilàna sofina amin'ny lalàn'Andriamanitsika, ry vahoakan'i Gomora.	
23O	1	11	0,00000	 Mampaninona ahy izay habetsahan'ny soronareo? hoy Iaveh. Efa tofoky ny ondralahy atao sorona dorana aho, mbamin'ny saboran-janak'omby. Tsy sitrako ny ran'ombalahy, mbamin'ny ondry aman'osy.	
23O	1	12	0,00000	 Raha tonga hiseho eo anatrehako hianareo, zovy moa no nitady anareo, handia izay kianjako akory?	
23O	1	13	0,00000	 Atsaharo ny mitondra fanati-poana ho ahy; fahavetavetana amiko ny emboka; raha ny amin'ny voaloham-bolana, sabata, fiantsoam-piangonana, dia tsy zakako hankasitrahana ny heloka sy ny fivoriana miaraka ampahibemaso.	
23O	1	14	0,00000	 Halan'ny foko ny voaloham-bolana amam-petinareo; mavesatra amiko ireny, sasatry ny mandefitra izany aho.	
23O	1	15	0,00000	 Raha manandratra ny tànanareo hianareo, misarona maso eo anoloanareo aho; raha mampitombo ny fivavahana hianareo, tsy mihaino akory aho: Feno ra ny tànanareo.	
23O	1	16	0,00000	 Misasà hianareo, midiova hianareo, esory ny haratsian'ny asanareo, hiala eo imasoko; mitsahara tsy hanao ratsy,	
23O	1	17	0,00000	 mianara hanao soa; katsaho ny rariny, anaro ny mpampahory, omeo rariny ny kamboty, arovy ny mpitondratena.	
23O	1	18	0,00000	 Avia, hiara-mifandahatra isika; Na mangatrakatraka aza ny fahotanareo, hanjary fotsy hoatra ny oram-panala; na mena hoatra ny jaky aza izy, ho tonga toy ny volon'ondry.	
23O	1	19	0,00000	 Raha manaiky amin'ny fo mazoto hianareo, dia hihinana ny zava-tsoan'ny taninareo.	
23O	1	20	0,00000	 Fa raha manohitra sy miodina kosa hianareo, dia ho levonin'ny sabatra; fa efa niteny ny vavan'ny Tompo.	
23O	1	21	0,00000	 Ahoana no nahatongavany ho janga, izy ilay tanàna mahatoky sy feno fahamarinana, izay nonenan'ny fitsarana marina; fa ankehitriny kosa ... mpamono olona no eo!	
23O	1	22	0,00000	 Ny volafotsinao zary tain-drendrika, ny divainao notapohin-drano.	
23O	1	23	0,00000	 Ny lehibenao mpikomy, sy naman'ny mpangalatra; sady tia fanatitra no fatra-pitady tambitamby avokoa; ny kamboty tsy omeny rariny; ary ny adin'ny mpitondratena, tsy tonga eo anatrehany.	
23O	1	24	0,00000	 Ka noho izany - Teny ton'ny Tompo, Iaveh'ny tafika, ilay Maherin'Israely: - Edrey! hiala fo amin'ny mpandrafy ahy aho, sy hamaly an'ireo fahavaloko.	
23O	1	25	0,00000	 Haninjitra ny tànako aminao aho, ka ny tain-drendrikao hoempoiko toy ny amin'ny sirahazo, ary ny potipoti-pirakao rehetra ho esoriko.	
23O	1	26	0,00000	 Hametrahako mpitsara toy ny tany aloha hianao, mbamin'ny mpanolo-tsaina toy ny tamin'ny andro voalohany. Rahefa izany dia hantsoina hoe tanànan'ny fahamarinana, tanàna mahatoky hianao.	
23O	1	27	0,00000	 Havotana amin'ny hitsiny Siona, ary amin'ny rariny, izay hibebaka ao.	
23O	1	28	0,00000	 Fa ny mpikomy amam-panota kosa, indray torotoroina avokoa; ary izay mahafoy an'ny Tompo, dia ho faty.	
23O	1	29	0,00000	 Fa ho menatra ny terebinta nankamaminareo ary ho menatra ny zaridaina izay nahafinaritra anareo hianareo.	
23O	1	30	0,00000	 Satria ho tahaka ny terebinta nalazo ravina hianareo, ary tahaka ny zaridaina tsy misy rano.	
23O	1	31	0,00000	 Ary ny olo-mahery ho tahaka ny rano, ary ny asany ho kilalaon'afo. Ka hiara-mirehitra izy roa tonta, sady tsy hisy olona hamono ny afo.	
23O	2	1	0,00000	[JEROSALEMA HO FOIBEN'NY FIRENENA - HAETRY AMIN'NY ANDRON'NY FITSARANA NY MPIAVONAVONA] Ny teny hitan'Izaia, zanak'i Amosa momba an'i Jodà sy Jerosalema.	
23O	2	2	0,00000	 Izao no ho tonga any amin'ny andro farany; ny tendrombohitry ny tranon'ny Tompo, hatao eo an-tampon'ny tendrombohitra; sy hasandratra ho eo ambonin'ny havoana. Ary ny firenena rehetra hirohotra ho any aminy,	
23O	2	3	0,00000	 ary firenena maro no ho avy sy hilaza hoe: Andeha isika hiakatra any an-tendrombohitry ny Tompo, any an-tranon'ny Andriamanitr'i Jakoba; hampianatra antsika ny làlany izy, ary hizotra amin'ny làlany isika. Fa avy any Siona no hivoahan'ny lalàna, ary avy any Jerosalema no hivoahan'ny tenin'ny Tompo.	
23O	2	4	0,00000	 Ho mpanelanelana amin'ny vahoaka izy, ary ho mpitsara ny firenena maro. Ny sabany hotefeny ho lela fangadin'omby, ary ny lefony ho antsy fijinjana. Ny firenena tsy hisy hanangan-tsabatra hamely ny firenena hafa, ary tsy hianatra ady intsony ny olona	
23O	2	5	0,00000	 Avia, ry taranak'i Jakoba, ka aoka handeha amin'ny fahazavan'ny Tompo isika.	
23O	2	6	0,00000	 Fa efa nandao ny vahoakanao hianao, ry taranak'i Jakoba, satria efa feno tafahoatra hatry ny ela ny helony; manaraka ny fankatoavana toy ny Filistina izy, ary mifandray tànana amin'ny zanaky ny hafa firenena.	
23O	2	7	0,00000	 Feno volafotsy sy volamena ny taniny, ary ny rakitra ao aminy tsy misy fetra;	
23O	2	8	0,00000	 feno soavaly ny taniny, ka tsy hita isa ny kalesiny. Feno sampy ny taniny, ary miankohoka eo anatrehan'ny asa-tànany izy ireo, dia eo anatrehan'ny zavatra narafitry ny rantsan-tànany.	
23O	2	9	0,00000	 Noho izany, haetry ny olona, ary haiva ny olombelona: Eny, tsy hamela ny helony hianao!	
23O	2	10	0,00000	 Midira ao anaty vatolampy, miere ao anaty vovoka, eo anatrehan'ny tahotra avy amin'ny Tompo sy ny famirapiratan'ny fiandrianany.	
23O	2	11	0,00000	 Ny fiandranandran'ny mason'ny olona, hatanondrika, ary ny avonavon'ny olombelona, haetry, fa Iaveh no hasandratra, dia izy irery ihany, amin'izany andro izany.	
23O	2	12	0,00000	 Satria hisy andro anankiray ho an'ny Tompo, hamelezany ny fiavonavonana rehetra sy ny fianjonanjonana rehetra, hamelezana izay misandratra rehetra, hanonganany azy:	
23O	2	13	0,00000	 hamelezana ny sedera avo sy manerinerina rehetra any Libàna, mbamin'ny oaka rehetra any Basàna;	
23O	2	14	0,00000	 hamelezana ny tendrombohitra avo rehetra, mbamin'ny havoana manerinerina rehetra;	
23O	2	15	0,00000	 hamelezana ny tilikambo mijoalajoala rehetra, mbamin'ny manda mafy rehetra;	
23O	2	16	0,00000	 hamelezana ny sambon'i Tarsisa rehetra, mbamin'izay mahafinaritra ny maso rehetra.	
23O	2	17	0,00000	 Ny reharehan'ny olona haongana, ary ny avonavon'ny olombelona haetry, fa Iaveh no hasandratra, dia izy irery ihany, amin'izany andro izany.	
23O	2	18	0,00000	 Ny sampy ho foana avokoa.	
23O	2	19	0,00000	 Dia hiditra anatin'ny zòma amin'ny vatolampy ny olona, sy anatin'ny zohy amin'ny tany, eo anatrehan'ny tahotra avy amin'ny Tompo, sy ny famirapiratan'ny fiandrianany, rahefa hitsangana hampangovitra ny tany izy.	
23O	2	20	0,00000	 Amin'izany andro izany, dia harian'ny olona ny sampiny volafotsy sy volamena, izay nataony hivavahany, ho an'ny voalavo sy ny ramanavy;	
23O	2	21	0,00000	 izy kosa handositra ho any an-dava-bato, sy any an-tsefatsefaky ny haram-bato, eo anatrehan'ny tahotra avy amin'ny Tompo, sy ny famirapiratry ny fiandrianany, rahefa hitsangana hampangovitra ny tany izy.	
23O	2	22	0,00000	 Koa atsaharo ny fitoky amin'olombelona, izay tsy misy afa-tsy fofon'aina kely foana eo am-bavorony; ka hatao ho inona izy?	
23O	3	1	0,00000	[FIKORONTANANA AO JEROSALEMA] Fa indro ny Tompo, Iavehn'ny tafika, hanesotra amin'i Jerosalema sy Jodà, ny vonjy aman-tohana rehetra,	
23O	3	2	0,00000	 ny vonjy rehetra momba ny mofo, ny vonjy rehetra momba ny rano, ny mahery fo mbamin'ny lehilahy mpiady, ny mpitsara, ny mpaminany amam-pimasy, ny loholona,	
23O	3	3	0,00000	 ny kapiteny aman'olom-boalohandohany, mbamin'ny mpanolo-tsaina, ny mpanao taozavatra kinga amin'ny raharahany amam-panao fankatoavana famantsy lahy;	
23O	3	4	0,00000	 dia zatovolahy no apetraka ho lehiben'izy ireo, ary ankizy no hanapaka azy.	
23O	3	5	0,00000	 Ka hiantoraka hifamely ny lehilahy amin'ny lehilahy ary ny olona samy amin'ny mifanakaiky aminy; hiantoraka hifamely izy ireo, ny tovolahy amin'ny anti-panahy, ary ny olom-poana amin'ny olo-manan-daza indrindra.	
23O	3	6	0,00000	 Nony halain'ny rahalahiny ny olona anankiray, ao an-tranon-drainy ilazany hoe: Manan-damba hianao, ka aoka ho lehibenay, ary aoka ho ambany fiambenanao izao faharavana izao!	
23O	3	7	0,00000	 Dia hikafankafana izy, amin'izany andro izany, hanao hoe: Tsy te-ho mpanasitrana aho, fa tsy mana-mofo na lamba ao an-tranoko akory, ka aza ataonareo lehiben'ny vahoaka.	
23O	3	8	0,00000	 Satria mangozohozo Jerosalema ary mirodana Jodà, noho ny teny aman'asan'izy ireo manohitra an'ny Tompo, mba hihaika ny fijerin'ny fiandrianany.	
23O	3	9	0,00000	 Ny toetry ny tarehiny no miampanga azy ireo; mampiharihary ny fahotany, tahaka an'i Sodoma izy, fa tsy miery amin'izany akory. Loza ho an'ireo fa ny tenany no fototry ny fahaverezany.	
23O	3	10	0,00000	 Lazao amin'ny marina fa sambatra izy, satria hihinana ny vokatry ny asany.	
23O	3	11	0,00000	 Loza ho an'ny ratsy fanahy! fa hidiran-doza izy, fa haverina aminy ny nataon'ny tànany.	
23O	3	12	0,00000	 Zaza no mampahory ny vahoakako, ary vehivavy no manapaka azy. Ry vahoakako, mampania anao izay mitondra anao, ary mandrava ny làlana tsy maintsy halehanao izy ireo.	
23O	3	13	0,00000	 Nitsangana Iaveh hamoaka ny fitsarana, ary nijoro hitsara ny vahoaka izy.	
23O	3	14	0,00000	 Mifandahatra amin'ny loholona eo amin'ny fitsarana Iaveh, sy amin'ny mpanapaka ny vahoakany manao hoe: Niraotra ny voaloboka hianareo; ny fananan'ny malahelo nobaboinareo dia ao an-tranonareo.	
23O	3	15	0,00000	 Lalàna avy aiza no anosihosenareo ny vahoakako, sy anorotoroanareo ny tavan'ny ory? Teny ton'ny Tompo Iavehn'ny tafika, izany.	
23O	3	16	0,00000	 Efa niteny Iaveh nanao hoe: Noho ireo zanakavavin'i Siona tonga mpiavonavona, mandeha misolanandrana, mianjonajom-pijery, malako famindra, ary mampikorintsandrintsana ny masom-bola fehin-tongony,	
23O	3	17	0,00000	 dia hataon'ny Tompo sola ny tampon-dohan'ny zanakavavin'i Siona, ary asehon'ny Tompo ny fitanjahany.	
23O	3	18	0,00000	 Amin'izany andro izany, hesorin'ny Tompo ny ravaky ny masom-bola, ny masoandro sy ny volantsinana,	
23O	3	19	0,00000	 ny kavina, ny fehin-tànana, ny voaly,	
23O	3	20	0,00000	 ny fehiloha, ny fehin-tongotra amam-pehin-kibo,	
23O	3	21	0,00000	 ny fitoeran-dranomanitra amam-pelana, ny peratra aman-kavin'orona;	
23O	3	22	0,00000	 ny akanjo fitondra amin'ny fety sy ny akanjo vity malalaka, ny kapaoty amam-poketra;	
23O	3	23	0,00000	 ny fitaratra aman'akanjo moselina, ny lamba fehiloha amam-boaly fisaronana.	
23O	3	24	0,00000	 Ka ny zava-manitra hosoloana lo; ny fehin-kibo hosoloana mahazaka; ny volo mivona, hosoloana loha sola; ny akanjo vity malalaka, hosoloana lasaka; ny hatsaran-tarehy, hosoloana tomboka amin'ny afo.	
23O	3	25	0,00000	 Ny mpiadinao halavon-tsabatra, ary ny maherinao ho faty an'ady.	
23O	3	26	0,00000	 Hitomany sy hisaona ny vavahadin'i Siona, ary efa ory izy, dia hipetraka amin'ny vovoka.	
23O	4	1	0,00000	[FAMPANANTENANA MOMBA NY MESIA] Amin'izany andro izany, hisy vehivavy fito hihazona lehilahy iray, hanao hoe: ny mofonay no hohaninay, ary ny fitafianay no hitafianay, fa aoka mba hitondra ny anaranao izahay, ka halanao tondromaso.	
23O	4	2	0,00000	 Amin'izany andro izany, ny solofon'ny Tompo ho haingo amam-boninahitra, ary ny vokatry ny tany ho rehareha amam-piravaka, ho an'ireo sisan'Israely afaka.	
23O	4	3	0,00000	 Ka izay ho tafajanona ao Siona, sy izay ho voatsimbina ao Jerosalema hantsoina hoe masina; dia izay rehetra voasoratra ao Jerosalema mba ho an'ny fiainana.	
23O	4	4	0,00000	 Rahefa voasasan'ny Tompo, ny loton'ny zanakavavin'i Siona, ka voadiony Jerosalema amin'ny ra izay eo afovoany, amin'ny fanahin'ny fitsarana amam-panahin'ny fandringanana,	
23O	4	5	0,00000	 amin'izay dia hoforonin'ny Tompo eran'ny tendrombohitra Siona manontolo, sy eo ambonin'ny fivoriany, ny rahona aman-tsetroka anankiray mandritra ny andro, ary fahazavan'ny afo midedadeda amin'ny alina. Eo ambonin'ny voninahiny rehetra dia hisy elo;	
23O	4	6	0,00000	 fa hisy lay mba hanalokaloka, amin'ny fidaindainan'ny andro, ary ho fandosirana sy fialofana, amin'ny ranonoram-baratra sy ny ranonorana.	
23O	5	1	0,00000	[FANOHARANA AMIN'NY TANIMBOALOBOKA - FANDRAHONANA NY TSY MAHAY MANKASITRAKA - FAMAIZANA (24-30).] Andeha hihira ho an'ny malalako aho, ilay hiran'ny malalako, ny amin'ny tanim-boalobony. Ny malalako dia nanan-tanimboaloboka, teo amin'ny tanety mahavokatra.	
23O	5	2	0,00000	 Ka nasainy ny tany, nesoriny ny vato taminy; ary namboly karazam-boaloboka teo izy. Nanorina tilikambo teo afovoany izy, ary nandavaka famiazam-boaloboka koa. Nampoiziny hamoa voaloboka tsara izy, kanjo divay marikivy no vokany.	
23O	5	3	0,00000	 Ary izao kosa, ry mponina ao Jerosalema, sy olona any Jodà, masìna hianareo, tsarao aho, sy ny tanim-boaloboko!	
23O	5	4	0,00000	 Inona moa no mbola tokony ho natao tamin'ny tanim-boaloboko, ka tsy nataoko taminy? Nahoana no voaloboka no nantenaiko ho voany, kanjo tsy namoa afa-tsy divay marikivy izy?	
23O	5	5	0,00000	 Koa ankehitriny haposako aminareo, izay hataoko amin'ny tanim-boaloboko: hongotako ny fefiny, dia horaotina izy; harodako ny tambohony, dia ho voahosihosy izy.	
23O	5	6	0,00000	 Hataoko tany foana izy; ka tsy hohetezana na hasaina intsony; fa hanirian'ny hery aman-tsilo; ary handidy ny rahona aho, tsy handatsaka orana aminy intsony.	
23O	5	7	0,00000	 Fa ny taranak'Israely, no tanim-boalobok'Iavehn'ny tafika, ary ny olona any Jodà, no voly nolalainy; hitsiny no nantenainy taminy, kanjo ra latsaka no niseho; ny fahamarinana no nantenainy, kanjo fitarainam-pahoriana no hita.	
23O	5	8	0,00000	 Loza ho an'izay manampy trano amin'ny trano, sy manitatra saha amin'ny saha, mandra-paha-tsy misy manelanelana intsony, fa dia izy irery no honina eo afovoan'ny tany.	
23O	5	9	0,00000	 Ity no teny ren'ny sofiko avy amin'ny Tompon'ny tafika: Eny, ho foana ireo trano maro ireo, tsy hisy mpitoetra intsony ireo trano lehibe sy tsara tarehy ireo.	
23O	5	10	0,00000	 Fa ny tanim-boaloboka telonjato ara tsy hahavokatra afa tsy iray bata, ny voan-javatra iray homera tsy hahavokatra afa tsy iray efah.	
23O	5	11	0,00000	 Loza ho an'izay mihazakazaka hatramin'ny vao maraina mitady fisotro mahamamo, ary manalava ny filerany amin'ny hariva, efa voarehitry ny divay.	
23O	5	12	0,00000	 Harpa amam-baliha sy langoraona, ary sodina aman-divay, dia izay no fanasan'izy ireo; fa ny asan'ny Tompo tsy asiany fiheverana, ary ny ataon'ny tànany tsy jereny akory.	
23O	5	13	0,00000	 Noho izany ny vahoakako ho lasan-ko babo, tsy manampo izany akory; ny andriany ho zary andian'olo-noana, ary ny valalabemandry aminy ho main'ny hetaheta.	
23O	5	14	0,00000	 Koa dia mitatra ny seoly, ka manadanadana tsy anerany ny vavany; mivarina ao ny reharehan'i Siona, mbamin'ny be sy ny maro aminy izay mihahohaho sy mifaly.	
23O	5	15	0,00000	 Haetry ny olombelona, haongana ny olona, ary haondrika ny mason'ny mpiandranandrana;	
23O	5	16	0,00000	 dia hiseho ho lehibe, amin'ny fitsarana, Iavehn'ny tafika, ary hiseho ho masina amin'ny fahamarinana ny Andriamanitra masina.	
23O	5	17	0,00000	 Hisy ondry hiraoka ahitra, toy ny eo amin'ny fiandrasana azy, sy olon-kafa handevona ny sahan'ny mpanan-karena efa voasimba.	
23O	5	18	0,00000	 Loza ho an'izay mitari-keloka amin'ny kofehim-pitaka, sy ota, toy ny amin'ny mahazakan-tsarety!	
23O	5	19	0,00000	 izay manao hoe: Aoka ho dodona izy, aoka hohafainganiny ny asany, hahitantsika azy! Aoka hihakeky sy ho tanteraka ny didin'Ilay Masin'Israely, ka hahafantarantsika!	
23O	5	20	0,00000	 Loza ho an'izay miantso ny ratsy soa, ary ny soa, ratsy; izay manao ny aizina ho fahazavana, sy ny fahazavana ho aizina; izay manao mamy ho mangidy, sy ny mangidy ho mamy.	
23O	5	21	0,00000	 Loza ho an'izay manao ny tenany ho hendry, sy mihevitra azy ho mazava saina!	
23O	5	22	0,00000	 Loza ho an'izay mahery amin'ny fisotroan-divay, sy matanjaka amin'ny fampiharoharoana ny fitsotro mahery!	
23O	5	23	0,00000	 ho an'izany manamarina ny meloka, noho ny kolikoly, sy tsy manome ny rariny ananan'ny marina!	
23O	5	24	0,00000	 Noho izany, toy ny fandevon'ny lelafo ny mololo, sy toy ny fitelin'ny afo ny ahi-maina, ny fakany hanahaka ny zavatra lo; ary ny voniny hofaohina toy ny vovoka; satria nanipaka ny lalàn'ny Tompon'ny tafika izy ireo, sy naniratsira ny tenin'Ilay Masin'Israely.	
23O	5	25	0,00000	 Noho izany, nirehitra tamin'ny vahoakany ny fahatezeran'ny Tompo, nahinjiny tany aminy ny tànany, dia nikapoka azy izy; mihozongozona ny tendrombohitra; miampatra toy ny diky eny an-dàlana, ny fatin'izy ireo. Na dia izany rehetra izany aza anefa tsy mbola afaka ny hatezerany, ary mbola mihinjitra ihany ny tànany.	
23O	5	26	0,00000	 Manangan-tsaina ho an'ireo firenena lavitra izy; ary misiaka miantso azy ireo, avy any am-paran'ny tany. Dia indreo tonga ireny, faingana sady mailaka.	
23O	5	27	0,00000	 Tsy misy reraka na mangozohozo, na dia iray aza, tsy misy rendremana na matory, na dia iray aza, tsy misy olona miala fehin-kibo eny am-balahany, na tapa-kofehin-kiraro akory.	
23O	5	28	0,00000	 Voaranitra avokoa ny zana-tsipìkany, voahenjana avokoa ny tsipìkany; mafy tahaka ny vato ny kitron-tsoavaliny; tahaka ny tadio ny kodiaran-tsaretiny.	
23O	5	29	0,00000	 Fieron'ny liona, ny fierony; manerona izy toy ny liona tanora izay mitrerona sy misambotra ny rembiny; dia lasany izany ka tsy misy mahesotra izany aminy intsony.	
23O	5	30	0,00000	 Amin'izany andro izany hisy rohondrohona hihatra amin'ny vahoaka, tahaka ny firohondrohon'ny ranomasina. Hijery ny tany ny olona ka indro aizina no eo! Tebiteby mafy sy fahazavana! Rahefa izany dia mivelatra hanarona ny lanitry ny faritany ny aizina.	
23O	6	1	0,00000	[FIANTSOANA AN'IZAIA, HANAO NY RAHARAHAN'NY MPAMINANY] Tamin'ny taona nahafatesan'i Oziasa, mpanjaka, no nahitako ny Tompo, nipetraka teo ambonin'ny seza fiandrianana avo sy manerinerina, ary nahafeno ny tempoly ny rebareban'akanjony. 	
23O	6	2	0,00000	 Nisy Serafima nitoetra teo anatrehany; manan'elatra enina avy: ny roa nisaronany tava; ny roa nisaronany tongotra, ny roa nanidinany. 	
23O	6	3	0,00000	 Niantso mafy izy ireo, nifamaly ka nanao hoe: Masina, masina, masina Iaveh'ny tafika! feno ny voninahiny ny tany rehetra.	
23O	6	4	0,00000	 Nihozongozona ny fanambanin'ny vavahady, noho ny feon'izay niantso mafy, ary tonga feno setroka ny trano. 	
23O	6	5	0,00000	 Ka hoy aho tamin'izay: Loza ho ahy! maty aho! fa izaho olona maloto molotra; ary ny firenena hitoerako maloto molotra; nefa aho nahita maso ny Mpanjaka, Iavehn'ny tafika!	
23O	6	6	0,00000	 Kanjo, nanidina nanatona ahy, ny iray tamin'ireo Serafima, nitondra vain'afo teny an-tànany, nalainy tamin'ny tandra, teo ambony otely. 	
23O	6	7	0,00000	 Nakasiny tamin'ny vavako izany, dia hoy izy: Jereo, efa voakasik'ity ny molotrao; ka voaesotra ny helokao, ary voaonitra ny fahotanao.	
23O	6	8	0,00000	 Dia nandre ny feon'ny Tompo aho, nanao hoe: Iza no hirahiko, ary iza no handeha ho any? Ka hoy aho: Inty aho; iraho aho.	
23O	6	9	0,00000	 Ary hoy izy: Mandehana ka lazao amin'ity firenena ity hoe: Mandrenesa hianareo, fa aza mahafantatra; aoka hahita hianareo fa tsy hahazo an-tsaina.	
23O	6	10	0,00000	 Ataovy lamodamoka ny fon'ity firenena ity, ary ataovy lalodalovana ny sofiny, dia tampeno ny masony, mba tsy hahita maso izy, sy tsy handre ny sofina ka tsy hibebaka sy tsy ho sitrana.	
23O	6	11	0,00000	 Ary hoy aho: Mandra-pahoviana, ry Tompo? Ka hoy ny navaliny: Mandra-paharingan'ny tanàna, ka tsy hisy mponina, ka ny trano, tsy hisy olona intsony, ary ny tany ho rava sy lao;	
23O	6	12	0,00000	 mandra-pitondran'ny Tompo ny olona any lavitra, ka ho be ny lao amin'ny tany.	
23O	6	13	0,00000	 Ary na ny ampahafolon'ny mponina aza no sisa eo, dia mbola haripaka indray ihany koa ireo. Kanefa toy ny terebinta sy ny aoka, rahefa voakapa mbola manam-pototra; ny fototr'Israely, dia ho tsimoka masina.	
23O	7	1	0,00000	[IZAIA SY AKAZA - AOKA NY MPANJAKA SY NY TANDAPA TSY HATAHOTRA EO ANOLOAN'NY SIRIANA, FA HATOKY AN'IAVEH - NY FAMANTARANA ALAINA AMIN'NY VIRJINY - LOZA NATERAKY NY FAHAVALO NANANIKA NY TANY] Tamin'ny andron'i Akaza, zanak'i Joatama, zanak'i Oziasa, mpanjakan'i Jodà, dia niakatra hanafina an'i Jerosalema, Rasima, mpanjakan'i Siria, niaraka tamin'i Fasea, zana-dRomelia, mpanjakan'Israely; nefa tsy nahafaka azy izy. 	
23O	7	2	0,00000	 Nambara tamin'ny taranak'i Davida izany vaovao izany, fa hoe: Mitoby any amin'i Efraima i Siria. Tamin'izany nipararetra hoatra ny fanetsiky ny rivotra ny hazo an'ala ny fon'ny mpanjaka sy ny fon'ny vahoaka. 	
23O	7	3	0,00000	 Dia hoy Iaveh tamin'Izaia: Mivoaha hianao sy Seara-Jasoba, zanakao, hitsena an'i Akaza eo amin'ny faran'ny lakan-dranon'ny kamory ambony, amin'ny làlan'ny sahan'ny mpamotsy lamba; 	
23O	7	4	0,00000	 ka hianao hilaza aminy hoe: Mitandrema, mandria amim-piadanana, aza matahotra, ary aza rera-po foana hianao eo anatrehan'ireo tapa-porohana roa midonaka ireo, amin'ny fisafoak'i Rasima sy Siria, ary ny zana-dRomelia.	
23O	7	5	0,00000	 Noho i Siria nihevitra hampidi-doza anao mbamin'i Efraima sy ny zana-dRomelia nanao hoe:	
23O	7	6	0,00000	 Andeha isika hananika an'i Jodà, ka hampaharaiki-tahotra azy sy hananika azy ary hanangana ny zanak'i Tabeela ho mpanjaka ao;	
23O	7	7	0,00000	 noho izany dia izao no lazain'ny Tompo Iaveh: Tsy ho vanona izany; tsy hisy izany!	
23O	7	8	0,00000	 Satria fa Damasa no lohan'i Siria, ary Rasina no lohan'i Damasa; ka dimy amby enimpolo taona sisa, dia hitsahatra tsy ho vahoaka intsony Efraima.	
23O	7	9	0,00000	 Ary Samaria no lohan'i Efraima, ny zana-dRomelia no lohan'i Samaria. Raha tsy mino hianareo, dia tsy haharitra.	
23O	7	10	0,00000	 Mbola niteny tamin'i Akaza koa Iaveh nanao hoe: 	
23O	7	11	0,00000	 Mangataha famantarana amin'ny Tompo Andriamanitrao: mangataha izany, na any amin'ny faravodin'ny seoly, na any amin'ny havoan'ny lanitra. 	
23O	7	12	0,00000	 Fa hoy Akaza: Tsy hangataka aho; tsy haka fanahy an'ny Tompo aho.	
23O	7	13	0,00000	 Ka hoy Izaia: Mihainoa, ry taranak'i Davida: Mbola tsy ampy anareo va ny mahasasatra ny olombelona, no dia mbola mahasasatra an'Andriamanitra koa hianareo?	
23O	7	14	0,00000	 Noho izany dia tenan'ny Tompo no hanome famantarana anareo: Indro nanan'anaka ny Virjiny, ka miteraka zazalahy, ary ny anarany hataony hoe Emmanoela.	
23O	7	15	0,00000	 Hihinana hero-dronono sy tantely izy, mandra-pahainy mandà ny ratsy sy mifidy ny tsara.	
23O	7	16	0,00000	 Fa alohan'ny hahaizan'io zaza io mandà ny ratsy sy mifidy ny tsara, dia ho rava ny tanin'ireo mpanjaka roa maharaiki-tahotra anao ireo.	
23O	7	17	0,00000	 Iaveh hahatonga aminao sy ny vahoakanao ary amin'ny fianakavian-drainao, andro tsy mbola nisy tonga toa azy, hatramin'ny andro nisarahan'i Efraima tamin'i Jodà, - dia ny mpanjakan'i Asiria.	
23O	7	18	0,00000	 Amin'izany andro izany, Iaveh hisiaka ny lalitra any amin'ny fara lafin'ny onin'i Ejipta, sy ny renitantely, any amin'ny tanin'i Asiria.	
23O	7	19	0,00000	 Dia ho avy ireny, ka hipetraka avokoa eny amin'ny lohasaha mideza, sy eny an-tsefatsefa-karambato, any amin'ny hazo madinika milobolobo, mbamin'ny tany fiandrasana biby rehetra.	
23O	7	20	0,00000	 Amin'izany andro izany ny Tompo hanaratra, amin'ny hareza nahofany tany an-dafin'ny ony, - dia amin'ny mpanjakan'i Asiria, - ary hoesoriny koa ny volom-bava.	
23O	7	21	0,00000	 Amin'izany andro izany, ny olona iray hiompy ombivavy iray sy ondrivavy roa;	
23O	7	22	0,00000	 ka noho ny habetsahan'ny ronono avy amin'ireny dia tsy hihinana afa-tsy hero-dronono ny olona; fa hero-dronono sy tantely no fihinan'ny olona rehetra tafajanona eo amin'ny tany.	
23O	7	23	0,00000	 Amin'izany andro izany ny tany rehetra misy foto-boaloboka arivo izay lafo lela volafotsy arivo, dia ho rakotra hery sy tsilo.	
23O	7	24	0,00000	 Zana-tsipìka aman-tsipìka, no ho enti-miditra ao, fa tsy hisy afa-tsy hery sy tsilo, amin'ny tany rehetra.	
23O	7	25	0,00000	 Ary ny tendrombohitra rehetra izay fiasa amin'ny antsetra fiavana tsy hankanesanao intsony noho ny fahatahorana ny hery sy ny tsilo; fa dia ho tany fiandrasana omby, ary ho tany hitsakitsahan'ny ondry.	
23O	8	1	0,00000	[FAMANTARANA ROA - TENY AMPANDRENESINA NY VAHOAKA NY AMIN'NY HANANIHAN'NY ASIRIANA AN'ISRAELY - ANDRIAMANITRA NO ITOKIANA, FA IZY NO MAHAY MIARY NY VAHOAKANY - LOZA NO HANJO AN'IZAY TSY MATOKY AZY] Ary hoy Iaveh tamiko: Mangalà fafana lehibe, ka soraty eo, amin'ny soratra azon'ny olona rehetra vakina, izao: Hafaingano ny fandrobana! Mamaboa faingana. 	
23O	8	2	0,00000	 Ary naka vavalombelona mahatoky hiaraka amiko aho, dia Oria mpisorona sy Zakaria zanak'i Jebarakia. 	
23O	8	3	0,00000	 Dia nanatona ny mpaminany vavy aho ary nanan'anaka izy, ka niteraka zazalahy. Ary hoy Iaveh tamiko: Ataovy hoe: Maher-Salala-Kasy-Baza ny anarany. 	
23O	8	4	0,00000	 Fa alohan'ny hahaizan'io zaza io miantso hoe: Idada sy Ineny dia hoaterina eo anatrehan'ny mpanjakan'i Asiria ny haren'i Damasa sy ny babo azo tamin'i Samaria.	
23O	8	5	0,00000	 Izao koa no nolazain'ny Tompo tamiko: 	
23O	8	6	0,00000	 Satria ity firenena ity nanazimba ny ranon'i Siloe misononoka fandeha, sy mifaly noho ny amin-dRasina sy ny zana-dRomelia,	
23O	8	7	0,00000	 noho izany, indro hampiakarin'ny Tompo hanafika azy ireo, ny ranon'ny ony, sady mahery no lalina, dia ny mpanjakan'i Asiria mbamin'ny heriny rehetra: ny masondranony rehetra hosaforany, ary ny morony rehetra hihoarany;	
23O	8	8	0,00000	 ho tafatsofoka amin'i Jodà izy, ho tondraka sy hanafotra, hisondrontra mandra-pahatongany havozona, ary ny fivelaran'ny elany handrakotra ny tampon'ny taninao rehetra ry Emmanoela ô!	
23O	8	9	0,00000	 Manaova akoran'ady, ry vahoaka, nefa ho resy hianareo! Manongilàna sofina hianareo rehetra, ry faravazan'ny tany. Vonony ny fitaovanareo, nefa ho resy hianareo! Vonony ny fitaovanareo, nefa ho resy hianareo e!	
23O	8	10	0,00000	 Manaova fikasana, nefa hofoanana izany; manomeza baiko, nefa tsy hisy vokany izany; satria momba anay Andriamanitra!	
23O	8	11	0,00000	 Fa izao no nolazain'ny Tompo tamiko, raha mandray ahy ny tànany, sy nanoro ahy tsy hanaraka ny làlan'ity firenena ity, nanao hoe:	
23O	8	12	0,00000	 Aza miantso hoe tetika fikomiana izay rehetra ataon'ity vahoaka ity hoe tetika fikomiana. Aza matahotra izay atahorany, na mangovitra akory hianareo.	
23O	8	13	0,00000	 Iavehn'ny tafika, dia izy no hohamasininareo, izy no aoka hatahoranareo sy hangovitanareo.	
23O	8	14	0,00000	 Dia ho fitoerana masina izy, nefa koa ho vato fanafintohinana sy ho vatolampy mahasolafaka ho an'ny firenena roa amin'Israely, ho fandrika aman-tonta ho an'ny mponina eny Jerosalema.	
23O	8	15	0,00000	 Maro amin'izy ireo no ho tafintohina, ho lavo, sady ho montsamontsana; ary ho voafandrika sy ho voasambotra.	
23O	8	16	0,00000	 Fehezo ny teni-vavolombelona, asio tombo-kase ny fampianarana ao am-pon'ny mpianatro.	
23O	8	17	0,00000	 Manantena an'ny Tompo izay manafina ny tavany amin'ny taranak'i Jakoba aho, ary matoky azy.	
23O	8	18	0,00000	 Inty aho sy ireo zaza nomen'Andriamanitra ahy, dia famantarana sy fambara amin'Israely izahay, avy amin'ny Tompon'ny tafika, izay monina ao an-tendrombohitra Siona.	
23O	8	19	0,00000	 Raha avy izay hilazany aminareo hoe: Manontania an-dry zareo miantso ny maty, sy amin'ny mpisikidy manao feo mimonomonona sy mibitsibitsika, valio hoe: Moa tsy ny Andriamaniny va no tokony hanontanian'ny vahoaka? dia ny maty va no hilan-tsaina ho an'ny velona?	
23O	8	20	0,00000	 Ny fampianarana sy ny teny vavolombelona ihany e! Fa raha manao teny hafa noho izany ny vahoaka, dia tsy misy fahazavan'ny marina ho azy.	
23O	8	21	0,00000	 Hirenireny amin'ny tany, votom-pahoriana sy mosarena, ary rahefa noana izy hanozona ny mpanjakany sy ny Andriamaniny amin'ny fiafonafonany.	
23O	8	22	0,00000	 Hanandratra ny masony any ambony, dia hanondrika azy amin'ny tany indray: Ka indro ny fahoriana, ny aizina, ny tebiteby mampanjombona; horoahina any amin'ny aizim-pito izy.	
23O	8	23	0,00000	 Tsy hisy intsony anefa ny aizim-pito, amin'ny tany nozoim-pahoriana. Toy ny nanotofan'ny andro taloha fahafaham-baraka, ny tany Zabolona sy ny tany Neftali, no hamenoan'ny andro farany voninahitra, ny làlan'ny ranomasina, ny tany an-dafin'i Jordany, ary ny faritanin'ny firenena.	
23O	9	1	0,00000	[NY ANDRIAN-KO AVY - FITSARANA AN'I SAMARIA SY NY FANJAKAN'I EFRAIMA] Ny vahoaka nandeha tamin'ny aizim-pito, nahita mazava lehibe; ary ireo nonina tamin'ny tany aloky ny fahafatesana, namirapiratan'ny mazava.	
23O	9	2	0,00000	 Nampitombo ny vahoakanao hianao, ary nataonao lehibe ny hafaliana; ka mifaly eo anatrehanao, toy ny fifaliana raha fararano izy, toy ny fihobiana an-kafaliana, raha mizara babo.	
23O	9	3	0,00000	 Satria ny jioga nanavesatra azy, ny tsora-kazo nikapohana ny lamosiny, ny tehin'ny mpitoroka azy, dia samy notapahinao, toy ny tamin'ny andron'i Madiana.	
23O	9	4	0,00000	 Ny kapan'ny mpiady rehetra tamin'ny fikatrohana mbamin'ny kapaoty nihosin-dra rehetra, dia atao anatin'ny afo: ka levon'ny afo.	
23O	9	5	0,00000	 Fa misy zaza teraka ho antsika; zazalahy nomena antsika; ka ny fanjakana napetraka eo an-tsorony; ary ny anarany atao hoe: Mpanolo-tsaina mahagaga, Andriamanitra mahery, Ray mandrakizay, Andrian'ny fiadanana,	
23O	9	6	0,00000	 mba hanitatra ny fanjakana, sy hanome fiadanana tsy manam-pahataperana, ho an'ny seza fiandrianan'i Davida sy ny fanjakany, mba hampiorenany azy sy hanamafisany azy, amin'ny hitsiny sy ny rariny, hatramin'izao ka ho mandrakizay. Ny zotom-pon'ny Tompon'ny tafika no hanatanteraka izany.	
23O	9	7	0,00000	 Nandefa teny ho an'i Jakoba, ny Tompo, ary mihatra amin'Israely izany;	
23O	9	8	0,00000	 hahalala izany avokoa ny vahoaka, dia Efraima sy ny mponina any Samaria, izay miteny amim-piavonavonana sy amim-pireharehan'ny fony manao hoe:	
23O	9	9	0,00000	 Nianjera ny biriky, fa vato voapaika kosa no harafitsika, voakapa ny aviavy fa sedera kosa no hasolontsika azy.	
23O	9	10	0,00000	 Iaveh nanangana ny mpanohitra an-dRasina hamely azy ireo sy manindrona an'ireo fahavalony,	
23O	9	11	0,00000	 dia i Siria any Atsinanana, sy ny Filistina any Andrefana, ka ho lanin'ireo, hataony be am-bava, Israely. Na izany rehetra izany aza anefa, tsy nihodivitra ny hatezerany, ary mbola mihinjitra ihany ny tànany.	
23O	9	12	0,00000	 Satria tsy niverina amin'izay nikapoka azy ny vahoaka, ary tsy nitady an'ny Tompon'ny tafika izy ireo.	
23O	9	13	0,00000	 Ka hofongoran'ny Tompo amin'Israely ny loha sy ny rambo, ny fototr'antrendry aman-jozoro amin'ny indray andro monja.	
23O	9	14	0,00000	 Ny loholona sy ny andriana no loha, ary ny mpaminany mampianatra lainga no rambo.	
23O	9	15	0,00000	 Fa ireo mitarika ity vahoaka ity mamily azy, ary izay voatarika dia very.	
23O	9	16	0,00000	 Noho izany ny zatovon'izy ireo tsy ankasitrahan'ny Tompo, ary ny kamboty amam-pitondratenany, tsy ananany antra; satria izy rehetra dia samy mpankahala fivavahana sy ratsy fanahy avokoa, ary ny lela rehetra mamoaka fankahalana ny fivavahana avokoa. Na izany rehetra izany aza anefa, tsy nihodivitra ny hatezerany, ary mbola mihinjitra ihany ny tànany.	
23O	9	17	0,00000	 Fa nirehitra hoatra ny afo ny faharatsiana, ka mandevona ny hery sy ny tsilo; mampiredaka ny hery milobolobo amin'ny ala, ka ny setroka misavoana mitambolombolona.	
23O	9	18	0,00000	 Noho ny hatezeran'ny Tompon'ny tafika dia may ny tany, ary ny vahoaka zary rembin'ny afo. Tsy misy mitsimbina izay rahalahiny intsony;	
23O	9	19	0,00000	 mikapa eny an-kavanana ny olona, nefa noana ihany, mandrapaka eny an-kaviany izy, nefa mbola tsy voky; samy mihinana ny nofon-tsandriny avokoa izy; Manase mamely an'i Efraima, Efraima mamely an'i Manase, izy roa tonta ireo mamely an'i Jodà.	
23O	9	20	0,00000	 Na izany rehetra izany aza anefa, tsy nihodivitra ny hatezerany ary mbola mihinjitra ihany ny tànany.	
23O	10	1	0,00000	[NY SAZY MAFY - NY FIAVONAVONAN'I ASORA MAMPAHATEZITRA AN'ANDRIAMANITRA - KA AETRINY SY KAPOHANY] Loza ho an'izay mamoaka fitsarana tsy marina, sy ho an'ny mpanoratra manoratra fanamelohana tsy ara-drariny.	
23O	10	2	0,00000	 Mampanalavitra ny tribonaly ny osa sy manendaka ny rariny amin'izay ory eo amin'ny vahoakako; ny mpitondratena ataony firemby; ary ny kamboty fambabony!	
23O	10	3	0,00000	 Hanao ahoana re hianareo, amin'ny andro famangiana, sy amin'ny loza amin'antambo ho tonga avy lavitra? Any amin'iza no handosiranareo, hamonjy anareo, ary aiza no hanaovanareo ny harenanareo?	
23O	10	4	0,00000	 Hany sisa hatao dia milefitra eo amin'ny babo, na lavo eo amin'ny maty. Na izany rehetra izany aza anefa, tsy nihodivitra ny hatezerany, ary mbola mihinjitra ihany ny tànany.	
23O	10	5	0,00000	 Loza ho an'i Asora, tsorakazon'ny fahatezerako! fiasan'ny havinirako ny tehina eny an-tànany!	
23O	10	6	0,00000	 Irahiko izy hamely ny firenena mpankahala fivavahana, omeko didy izy hamely ny vahoaka mahatezitra ahy, dia handroba sy hamabo azy, ary hanosihosy azy, toy ny fotaka eny an-dàlambe.	
23O	10	7	0,00000	 Kanjo tsy izany no heviny, ary tsy izany no heverin'ny fony; fa ny handringana no hany kendreny, sy hamongotra firenena tsy an-kavitsiana.	
23O	10	8	0,00000	 Hoy izy: Tsy mpanjaka avokoa va ny andriandahiko?	
23O	10	9	0,00000	 Tsy toa an'i Karkemisa va no nahazo an'i Kalnao, tsy toa an'i Arfada va no nahazo an'i Hamata? ary tsy toa an'i Damasa va no nahazo an'i Samaria?	
23O	10	10	0,00000	 Toy ny nanakaran'ny tànako an'ireo fanjakan'ny andriamanitra tsy mahomby, izay mahery noho ny an'i Jerosalema sy Samaria toy ny efa nataoko tamin'i Samaria sy ireo andriamaniny,	
23O	10	11	0,00000	 moa tsy toy izany koa va no hataoko amin'i Jerosalema sy ny sary sampiny?	
23O	10	12	0,00000	 Nefa izao no hitranga raha avy izay hahatanterahan'ny Tompo ny asany manontolo, amin'ny tendrombohitra Siona sy amin'i Jerosalema, dia hosavako ny vokatry ny fo be anjonanjon'ny mpanjakan'i Asiria, sy ny reharehan'ny masony miandranandrana.	
23O	10	13	0,00000	 Satria izy nanao hoe: Ny nahefako izany dia noho ny herin'ny tànako, sy noho ny fahendreko, satria mahira-tsaina aho! Ny faritanin'ny firenena, nafindrako, ny hareny nobaboiko, ary ireo nipetraka teo amin'ny seza fiandrianany dia nanongana azy aho toy ny lehilahy mahery fo.	
23O	10	14	0,00000	 Toy ny fisambotra akany no nisamboran'ny tanako ny haren'ny firenena, ary toy ny fanangona atody nilaozana no namoriako ny tany rehetra, ka tsy nisy nikopak'elatra, na nisoka-bava na mba nikiaka akory!	
23O	10	15	0,00000	 Mirehareha amin'ny tànana mampandihy azy va ny famaky, miavonavona amin'izay mampandeha azy va ny tsofa? Sa hoe: ny tsorakazo indray va no manetsika izay manainga azy; sa hoe: ny tehina indray no manangana izay tsy hazo!	
23O	10	16	0,00000	 Noho izany, ny Tompo, Iavehn'ny tafika, haniraka faharerahana hamely ny mpiadiny matanjaka; ary eo ambanin'ny voninahiny, hisy afo mirehitra toy ny afo amin'ny hain-trano.	
23O	10	17	0,00000	 Ny fahazavan'Israely no ho afo; ary ny Masiny no ho lelafo, handoro sy handevona, indray andro monja, ny tsilo sy ny heriny.	
23O	10	18	0,00000	 Ka ny voninahitry ny ala amam-boly hazo mamoa ho foanany hatramin'ny fanahy ka hatramin'ny vatana; hanahaka ny marary matin'ny singotr'aty izany.	
23O	10	19	0,00000	 Ho azo isaina ny hazo sisa any an'alany; zaza iray dia hahalatsaka an-tsoratra azy.	
23O	10	20	0,00000	 Ary izao no hiseho amin'izany andro izany: Ny sisa amin'Israely ary izay afaka tsy lany amin'ny taranak'i Jakoba, dia hitsahatra tsy hiankina amin'izay namely azy intsony, fa hiankina amin'ny Tompo izy ireo amin'ny Masin'Israely, tsy hivadika aminy.	
23O	10	21	0,00000	 Misy sisa hiverina, dia sisa amin'i Jakoba, ho amin'ny Andriamanitra mahery.	
23O	10	22	0,00000	 Satria na dia hoatra ny fasika amin'ny ranomasina aza ny vahoakanao, ry Israely, dia izay sisa eo ihany no hiverina; ka efa raikitra ny fandringanana hampisafoaka ny fahamarinana,	
23O	10	23	0,00000	 fa ny fandringanana efa naraikiny dia hotanterahin'ny Tompo, Iavehn'ny tafika, amin'ny tany rehetra.	
23O	10	24	0,00000	 Izany no hilazan'ny Tompo, Iavehn'ny tafika hoe: Aza matahotra na inona na inona avy amin'i Asora, ry vahoakako monina any Siona, raha mamely anao amin'ny tsorakazo izy, ka manainga ny tehina aminao, toy i Ejipta taloha.	
23O	10	25	0,00000	 Fa rahefa afaka kely foana, dia hitsahatra ny hatezerako, ary hifotitra aminy, handringana azy, ny fahavinirako.	
23O	10	26	0,00000	 Hanainga kotopia hamelezana azy Iavehn'ny tafika, toy ny namelezany an'i Madiana, teo amin'ny vatolampin'i Oreba, ary toy ny tehiny teny ambony ranomasina; ary hoaingainy izany toy ny taloha tany Ejipta.	
23O	10	27	0,00000	 Ka izao no hiseho amin'izany andro izany: Ny entan'i Asora hesorina eo an-tsorokao; ary ny jiogany eo amin'ny vozonao, ka ny tanjakao no hahavaky ny jioga.	
23O	10	28	0,00000	 Iny izy tonga ao Ajata, efa mamaky an'i Magrona, mametraka ny entany ao Makmasy.	
23O	10	29	0,00000	 Nihoatra ny hadilanana izy ireo, nitoby tao Gabà tamin'ny alina; raiki-tahotra mafy Ramà, vaky nandositra Gabaan'i Saola.	
23O	10	30	0,00000	 Manaova antso mafy fitarainana, ry zanakavavin'i Gallima! mampandria sofina, ry Laisa! Indrisy, ry Anatota mahantra!	
23O	10	31	0,00000	 Miparitaka Medmenà, lasa nandositra ny mponina ao Gabima,	
23O	10	32	0,00000	 Indray andro sisa, dia any Nobe izy; hanainga tànana hamely ny tendrombohitry ny zanakavavin'i Siona izy, hamely ny havoan'i Jerosalema!...	
23O	10	33	0,00000	 Indro ny Tompo, Iavehn'ny tafika, mikapa ny sampan-kazo, ataony mikotrokotroka; ny avo indrindra, voakapa; ny lasa ambony indrindra voazera amin'ny tany.	
23O	10	34	0,00000	 Ny ala milobolobo voakapa amin'ny vy; ary lavo i Libana alamaky ny Mahefa anankiray.	
23O	11	1	0,00000	[NY MPANJAKA HO AVY: NY TENANY - NY SOA AVY AMIN'NY FITONDRANY - FANANGONANA AN'ISRAELY INDRAY] Misy rantsana hipoitra amin'ny fototr'i Jese, ary misy solofo haniry avy amin'ny fakany.	
23O	11	2	0,00000	 Hitoetra eo aminy ny fanahin'ny Tompo, dia ny fanahin'ny fahendrena amam-pahazavan-tsaina, fanahin'ny fifidianana amam-paherezana, fanahin'ny fahalalana amam-pahatahorana an'ny Tompo.	
23O	11	3	0,00000	 Ny fahatahorana an'ny Tompo no fototry ny fahafinaretany. Tsy hitsara araka izay miseho amin'ny masony izy, na hanapaka araka izay ren'ny sofiny.	
23O	11	4	0,00000	 Ny madinika hotsarainy ara-drariny, ary ny mpietry eto an-tany dia hamoahany teny fitsarana araka ny marina. Hikapoka ny tany amin'ny tsorakazon'ny vavany izy, ary hamono ny ratsy fanahy amin'ny fofon'ain'ny molony.	
23O	11	5	0,00000	 Fahamarinana no hisikinan'ny valahany ary fatra-po mahatoky no ho fehin-kibony.	
23O	11	6	0,00000	 Ny amboadia hiara-mitoetra amin'ny zanak'ondry, ny pantera hiara-mandry amin'ny zanak'osy; ny zanak'omby sy ny liona aman'omby mifahy, hiray toerana, ka zaza no hiroaka azy.	
23O	11	7	0,00000	 Ny ombivavy sy ny orsa handeha ho amin'ny tanim-bilona iray, ny zanak'ireo, hiray trano fandriana; ary ny liona hihinam-bilona hoatry ny omby.	
23O	11	8	0,00000	 Ny zaza minono hilalao eo amin'ny lavaky ny menarana; ary ny zaza vao misara-nono hanao ny tànany ao an-davaky ny baziliky.	
23O	11	9	0,00000	 Tsy hisy hampidi-doza na handrava, eran'ny tendrombohitra masina, satria ny tany ho feno fahalalana an'ny Tompo, toy ny fanambanin'ny ranomasina, feno ny rano manarona azy.	
23O	11	10	0,00000	 Izao no hiseho amin'izany andro izany: Ny solofon'i Jese voatsangana ho fanevan'ny vahoaka samihafa, dia hotadiavin'ny firenena, ary ho be voninahitra ny fonenany.	
23O	11	11	0,00000	 Ary izao no hitranga amin'izany andro izany: Ny Tompo haninjitra ny tànany fanindroany, hanavotra ny sisa amin'ny vahoakany, izay sisa mbola ho hita any Asiria sy Ejipta, sy Patraosy, Etiopia, Elama, Senaara, Hamata sy ireo nosy amin'ny ranomasina.	
23O	11	12	0,00000	 Ary izy hanangam-paneva ho an'ny firenena, hamory ny voasesi-tany amin'Israely; hanangona ny tafaely amin'i Jodà, avy any amin'ny vazan-tany efatra.	
23O	11	13	0,00000	 Ny fialonan'i Efraima ho foana; ny fandrafian'i Jodà hitsahatra; Efraima tsy hialona an'i Jodà intsony; ary Jodà tsy handrafy an'i Efraima intsony.	
23O	11	14	0,00000	 Hanidina amin'ny soroky ny Filistina any andrefana izy, ary hiara-mamabo ny zanaky ny Atsinanana; Edoma sy Moaba hasiany amin'ny tanany; ary ny taranak'i Amona, hanoa azy ireo.	
23O	11	15	0,00000	 Iaveh hanao anatema ny sakeli-dranomasin'i Ejipta, sy hanainga ny tanany hamely ny Ony amin'ny herin'ny rivony, dia hikapoka azy sy hampisaraka azy hisampana fito, ka ataony azo aleha tsy ialan-kapa eo.	
23O	11	16	0,00000	 Dia hisy làlana halehan'ny vahoakany sisa, izay sisa mbola ho hita any amin'ny tany Asiriana, toy ny nisy halehan'Israely, tamin'ny andro niakarany avy any amin'ny tany Ejipta.	
23O	12	1	0,00000	[HIRAN'NY VOAVOTRA] Ka dia izao no holazainao amin'izany andro izany: Midera anao aho, ry Iaveh, fa tezitra hianao, nefa nihodivitra ny hatezeranao, ka mampionona ahy hianao.	
23O	12	2	0,00000	 Inty ny Andriamanitry ny fahafahako; matoky aho, fa tsy manan-tahotra; fa ny heriko sy fiderako, dia Iaveh, Iaveh, izy no famonjena ahy teo.	
23O	12	3	0,00000	 Hanovo rano an-kafaliana hianareo amin'ny loharanom-pamonjena, ary izao no olazainareo amin'izany andro izany:	
23O	12	4	0,00000	 Miderà an'ny Tompo, miantsoa ny anarany; torio amin'ny firenena ny asany lehibe, ataovy antso avo, fa tafasandratra ny anarany.	
23O	12	5	0,00000	 Mihirà ho an'ny Tompo fa nanao zava-mahagaga izy; ka aoka ho fantatra any amin'ny tany rehetra izany!	
23O	12	6	0,00000	 Miantsoa mafy, manaova firavoravoana, ry vehivavy mponina any Siona, fa lehibe eo afovoanao, Ilay Masin'Israely!	
23O	13	1	0,00000	[FAMINANIANA MAMELY AN'I BABILONA - NY MEDA NO ALEFAN'ANDRIAMANITRA HAMELY AN'I BABILONA - NY FANDRAVANY AZY] Faminaniana momba an'i Babilona nambara tamin'Izaia, zanak'i Amosa.	
23O	13	2	0,00000	 Manangàna faneva, eo amin'ny tendrombohitra mangadihady; antsoy amin'ny feo avo izy ireo, hofay tànana izy, handingana ny vavahadin'ireo mpanapaka.	
23O	13	3	0,00000	 Izaho kosa efa nanome didy an'ireo natokako, ary efa niantso ireo lehilahy maheriko ho entiko hahafa-po ahy amin'ny hatezerako, izay miarahaba ny fiandrianako, amin'ny hobin-kafaliana.	
23O	13	4	0,00000	 Injany re ny horakoraka any an-tendrombohitra, toa hahohahom-bahoaka be; injany re ny tabataban'ny fanjakana, ny firenena tafavory: Iavehn'ny tafika izany mampanao matso ireo miaramilany mpiantafika.	
23O	13	5	0,00000	 Avy any an-tany lavitra, avy any am-paravodilanitra izy ireo dia Iaveh sy ireo entiny manatanteraka ny fahatezerany handravany ny tany rehetra.	
23O	13	6	0,00000	 Aoka hinaonaona hianareo, fa antomotra ny andron'ny Tompo: toy ny fandravana ataon'ny Tsitoha no fihaviny.	
23O	13	7	0,00000	 Noho izany ny tànana rehetra hiraviravy; ny fon'ny olombelona rehetra ho reraka,	
23O	13	8	0,00000	 hangovitra izy, ho azon'ny tebiteby amam-panaintainana; hiolanolana toy ny vehivavy miteraka izy; sady hifampijery samy hitanaka foana eo, ary hivoaramena hoatra ny afo ny tarehiny!	
23O	13	9	0,00000	 Indro tonga ny andron'ny Tompo, andro fahalozana, fahavinirina sy firehetam-pahatezerana, hampanjary ny tany ho efitra, sy handringana ny mpanota eo.	
23O	13	10	0,00000	 Fa ny kintan'ny lanitra, sy antokon-kintany, tsy mandefa ny fahazavany hamirapiratra, ny masoandro nihamaizina teo amin'ny fiposahany, ary ny volana tsy mandefa ny fahazavany.	
23O	13	11	0,00000	 Hosaziko izao tontolo izao noho ny faharatsiany; ary ny ratsy fanahy noho ny helony; hataoko mitsahatra ny fiandranandran'ny mpirehareha; ary haetriko ny avonavon'ireo mpanjaka manao jadona.	
23O	13	12	0,00000	 Hataoko mahalana mihoatra noho ny volamena madio, ny olombelona; mahalana mihoatra noho ny volamena avy any Ofira.	
23O	13	13	0,00000	 Noho izany, ny lanitra hampangovitiko; ary ny tany ho hozongozonina hiala amin'ny fitoerany, azon'ny haviniran'ny Tompon'ny tafika, amin'ny andro hirehetan'ny fahatezerany.	
23O	13	14	0,00000	 Amin'izany ny olona tahaka ny gazela henjehina, tahaka ny biby fiompy tsy misy mpamory, dia samy hitodika ny fireneny avy, sy handositra ho any amin'ny taniny.	
23O	13	15	0,00000	 Izay hita rehetra ho voagorobaka, izay voasambotra rehetra ho lavon'ny sabatra.	
23O	13	16	0,00000	 Ny zanany madinika ho montsanina eo imasony, ny tranony hobaboina ary ny vadiny hosavihina.	
23O	13	17	0,00000	 Indro hatsangako hamely azy ireo ny Meda, izay tsy mandala volafotsy, tsy maniry volamena.	
23O	13	18	0,00000	 Ny tsipikany handripaka ny zatovo; ny naloaky ny kibo, tsy hananany antra; ny zaza tsy hiantran'ny masony.	
23O	13	19	0,00000	 Ary Babilona, ilay ravaky ny fanjakana maro, haingon'ny Kaldeana be rehareha, dia hanahaka an'i Sodoma sy Gomora izay noravan'Andriamanitra. Tsy hisy mponina intsony ao aminy,	
23O	13	20	0,00000	 ary tsy honenana intsony amin'ny taona mifandimby izy; ny Arabo tsy hanangan-day eo; ary ny mpiandry biby tsy hametraka biby fiompy am-bala eo.	
23O	13	21	0,00000	 Fa ny bibidia eny an'efitra no hanao ny lavany eo, ny vorondolo no hameno ny tranony; ny ostritsa no honina any, ary ny satira no hifalihavanja eo.	
23O	13	22	0,00000	 Ny amboadia no hierona ao an-dapany lao; ary ny alikadia ao an-trano firavoravoany. Efa antomotra ny fotoanany, ary tsy hohalavaina ny androny.	
23O	14	1	0,00000	[FAHAFAHAN'ISRAELY - NY MPANJAKAN'I BABILONA ANY AMIN'NY SEOLY - FAHARAVAN'I ASIRIA SY NY FILISTINA] Fa Jakoba kosa hiantran'ny Tompo, ary Israely mbola hofidiny; hamponeniny amin'ny taniny indray izy; ny hafa firenena hikambana aminy, sy hiraikitra amin'ny taranak'i Jakoba.	
23O	14	2	0,00000	 Ny firenena no haka azy, ka hanatitra azy hody, ary ny taranak'Israely handray azy ireo ho an'ny tenany, ao amin'ny tanin'ny Tompo, ho mpanompolahy amam-panompovavy; dia ho tonga mpamabo izay namabo azy izy, sy hanapaka an'ireo nampahory azy.	
23O	14	3	0,00000	 Ary amin'ny andro hampitsaharan'ny Tompo anao amin'ny fisasarana aman-tebitebinao, sy amin'ny fanompoana mafy nampanaovina anao,	
23O	14	4	0,00000	 dia hoventesinao izao hira faniniana izao, ny amin'ny mpanjakan'i Babilona, ka hataonao hoe: Akory ity niafaran'ilay mpanjaka manao jadona, ary nitsaharan'ny fampahoriana?	
23O	14	5	0,00000	 Notapatapahan'ny Tompo ny tehin'ny ratsy fanahy, ny tehim-panjakan'ny mpanapaka!	
23O	14	6	0,00000	 Nikapoka ny vahoaka tamin-katezerana mafy izy, tamin'ny kapoka tsy an-kijanona; nentin'ny fisafoahany dia nataony ambany jioga ny firenena, tamin'ny fanenjehana tsy misy hiainana.	
23O	14	7	0,00000	 Indro miadana ny tany rehetra, mandry fehizay izy, velona ny hobin-kafaliana.	
23O	14	8	0,00000	 Ny sipresa aza mifaly amin'ny fahalavoanao mbamin'ny sedera any Libana: Hatrizay nahalavoanao teo izay, tsy misy olona miakatra hikapa anay intsony.	
23O	14	9	0,00000	 Taitra ny aminao ny seoly any ambany lalina any, handeha hitsena anao. Fohaziny noho ny aminao ny avelo ny mpanjakan'ny tany rehetra; asainy hitsangana avy eo amin'ny seza fiandrianany avokoa ny mpanjakan'ny firenena rehetra.	
23O	14	10	0,00000	 Samy miteny izy rehetra, hilaza aminao hoe: Hianao koa miongana toa anay, ka indro hianao tsy misy hafa aminay!	
23O	14	11	0,00000	 Nivarina amin'ny seoly ny reharehanao, mbamin'ny feom-balihanao. Voalafika kankana hianao, ary olitra no irakofanao!	
23O	14	12	0,00000	 Akory ity hianao no potraka avy any an-danitra, ry kintana mamirapiratra, zanaky ny maraina? Akory ity hianao no mitsingidina amin'ny tany, hianao ilay mpandrava firenena?	
23O	14	13	0,00000	 Hianao ilay nanao anakampo hoe: Hiakatra any an-danitra aho; ary ambony mihoatra ny kintan'Andriamanitra no hanandratako ny seza fiandrianako; hipetraka eo ambonin'ny tendrombohitry ny fivoriana, eny amin'ny avaratra avo tsy hita noanoa;	
23O	14	14	0,00000	 hisondrotra any an-tampon'ny rahona, ary hitovy amin'ny Avo Indrindra!	
23O	14	15	0,00000	 Kanjo indro hianao latsaka aty amin'ny seoly aty amin'ny hantsana lalina tsy hita noanoa!	
23O	14	16	0,00000	 Izay mahita anao, mibanjina anao, sady manao tsara jery anao, manao hoe: Io va re izany olona nampitabataba ny tany, nampihozongozona ny fanjakana,	
23O	14	17	0,00000	 nampanjary efitra an'izao tontolo izao, nandrava ny tanàna, tsy nandefa ny babo hody any aminy?	
23O	14	18	0,00000	 Ny mpanjaka rehetran'ny firenena, samy mandry amim-boninahitra avokoa, eo an-tranony avy;	
23O	14	19	0,00000	 fa hianao kosa nariana lavitry ny fasanao, toy ny sampana atao ho tsinontsinona, tototry ny maty novonoina tamin'ny sabatra, sy voavarina any amin'ny sola-baton'ny hantsana manjombona, tahaka ny faty voahosihosy.	
23O	14	20	0,00000	 Tsy mba hiaraka amin'izy ireo eny am-pasana hianao, satria nandevona ny taninao, ary nandringana ny vahoakanao! Tsy hotononina mandrakizay ny taranaky ny ratsy fanahy.	
23O	14	21	0,00000	 Manomàna famonoana hamelezana ny taranany, noho ny helok'ireo razany. Aza tafarina intsony hampanaiky ny tany izy ireo, aoka anie ka tsy handrakotra tanàna ny vohon'ny tany izy ireo.	
23O	14	22	0,00000	 Hitsangan-kamaly ireny aho, - teny ton'ny Tompon'ny tafika - ary ho foanako amin'i Babilona avokoa ny anarana sy izay sisa eo, ny taranaka aman-tsolofo, - teny ton'ny Tompo'ny tafika. -	
23O	14	23	0,00000	 Hataoko fonenan-tsokina, amam-piandronan-drano izy, ary hofafako amin'ny kofafa fandringanana, - teny ton'ny Tompo'ny tafika. -	
23O	14	24	0,00000	 Iaveh'ny tafika nianiana hoe: Eny, ho to izay hevitra efa nokasaina; ary ho tanteraka izay efa notapahako.	
23O	14	25	0,00000	 Hanorotoro an'i Asora amin'ny taniko aho, ary hanosihosy azy eo an-tendrombohitro. Dia ho esorina amin'izy ireo ny jiogany, ary halana eo an-tsorok'izy ireo ny entany.	
23O	14	26	0,00000	 Izany no hevitra raikitra hamelezana ny tany rehetra, ary tànana ahinjitra hamelezana ny firenena rehetra!	
23O	14	27	0,00000	 Fa Iaveh'ny tafika no efa nanapaka izany, ka zovy no hahasakana izany, ary ny tànany efa nahinjiny, ka iza no hamily izany?	
23O	14	28	0,00000	 Tamin'ny taona nahafatesan'i Akaza mpanjaka no nivoahan'izao faminaniana izao.	
23O	14	29	0,00000	 Aza manaram-po amin'ny fifaliana, ry Filistina manontolo, noho ny nahatapahan'ny tsorakazo namely anao; fa hisy menarana hateraky ny tarana-bibilava ary dragona manidina no haterany.	
23O	14	30	0,00000	 Ka amin'izay ny farahidiny hahita hanina; ary ny mahantra handry fahizay. Fa ny tanarakao kosa, hataoko maty mosary; ary izay sisa avy aminao, haringana. -	
23O	14	31	0,00000	 Midradradradrà, ry vavahady; miantsoantsoa, ry tanàna; Matahora mafy, ry Filistina manontolo! Fa indro misy setroka tamy avy any avaratra, ary tsy misy miala amin'ny laharany, ny antoko miaramilany.	
23O	14	32	0,00000	 Inona no havaly ireo iraky ny firenena? Izao: Iaveh no nanorina an'i Siona, ka mahita fialofana ao izay ory amin'ny vahoakany.	
23O	15	1	0,00000	[FAMINANIANA NY LOZA HANJO AN'I MOABA] Faminaniana ny amin'i Moaba. Marina tokoa fa ny alina nandrobana azy, dia fongotra Ara-Moaba. Ny alina nandrobana azy, Kira-Moaba dia fongotra.	
23O	15	2	0,00000	 Miakatra ho any an-tempolin'i Kamaosy sy any Dibona ny olona, eny amin'ny fitoerana avo mba higogogogo; migogogogo ny amin'i Nebao sy Medeba, i Moaba. Ny loha mibory avokoa; ny somotra voaharatra daholo.	
23O	15	3	0,00000	 Eny an-dàlambe izy ireo mitafy lasaka; eny ambony tafon-trano sy eny an-kianja izy, minaonaona avokoa, mijoy ranomaso daholo.	
23O	15	4	0,00000	 Mibabababa Hesebona sy Eleale; re hatrany Jahasy ny feony. Noho izany midradradradra ny mpiadin'i Moaba, mangovitra ny fanahin'izy io.	
23O	15	5	0,00000	 Ory an'i Moaba ny foko; efa mby ao Segora sahady ny mpiaro azy, efa ao Eglata-Selisiah. Eny, mitomany izy no miakatra ny fiakarana Lohita; eny amin'ny làlan'i Horonaima, manao antsom-pahoriana ny olona.	
23O	15	6	0,00000	 Satria ritra ny ranon'i Nimrima, maina ny ahitra, fongana ny ahi-maitso, tsy misy intsony izay zava-maitso.	
23O	15	7	0,00000	 Izay zavatra mba azony noraisina sy izay fitaovany, dia nentiny any an-dafin'ny lohasahan-driaky ny Hazomalahelo.	
23O	15	8	0,00000	 Fa efa re eran'ny faritanin'i Moaba ny fitarainana, manako hatrany Eglaima ny finanananany, tonga hatrany Beera-Elima ny finanananany.	
23O	15	9	0,00000	 Satria feno ra ny ranon'i Dimona. Fa hampihavy tombon-doza amin'i Dimona aho, zampihavy liona ho amin'izay sisan'i Moaba, dia amin'izay tavela eo amin'ny tany.	
23O	16	1	0,00000	[FAMINANIANA NY LOZA HANJO AN'I MOABA] Alefaso ny zanak'ondrin'ny mpanapaka ny tany, avy any Petrà, hamaky ny efitra, ho any an-tendrombohitry ny zanakavavin'i Siona.	
23O	16	2	0,00000	 Tahaka ny vorona mandositra tahaka ny vorona iray akany aely, ny zanakavavin'i Moaba, eo amin'ny fitana an'i Arnona.	
23O	16	3	0,00000	 Aoka hianao hanoro hevitra anay, hanelanelana anay; hanome aloka anay, toy ny amin'ny alina, amin'ny mitatao vovonana; hanafina ny enjehina, tsy hanondro ny mandositra!	
23O	16	4	0,00000	 Aoka ireo mpandositra avy any Moaba hahazo mitoetra eo aminao; aoka hianao ho fiereny, tsy ho azon'ireo mpandringana izy; fa mitsahatra ny fanafihana, tapitra ny fandravana, lasa niala tamin'ny tany ny mpampahory.	
23O	16	5	0,00000	 Tafaorina amin'ny famindram-po ny seza fiandrianana, ary ny hipetraka amin'izany seza fiandrianana izany, araka ny fahamarinana, eo an-dain'i Davida, dia ny mpitsara anankiray mikendry ny rariny, ary mazoto hampijoro ny fahamarinana.	
23O	16	6	0,00000	 Fantatray ny avonavon'i Moaba, ilay fatra-piavonavona, ny rehareha aman'avonavony, ny anjonanjony aman-teny mamitaka.	
23O	16	7	0,00000	 Koa aoka Moaba hitomany an'i Moaba; aoka hidradradradra izy rehetra! Ny ampempam-boalobok'i Kira Hereseta, no aoka hitomanianareo, amim-pahareraham-po mafy.	
23O	16	8	0,00000	 Fa zoin-doza avokoa ny sahan'i Hesebona; ny amin'ny voalobok'i Sabama, dia efa noravan'ny tompon'ny firenena ny sakeliny mandadina, izay efa nisandrahaka hatrany Jazera, nandroso tsy hita lany tany an'efitra, nandefa lavitra ny solofony, nampita ny ranomasina.	
23O	16	9	0,00000	 Koa mitomany toy ny itomanian'i Jazera aho, momba ny voalobok'i Sabama; mandrotsaka ranomaso aminareo aho ry Hesebona, ry Eleale, fa ny vokatrareo amam-pararanonareo, no nahatongavan'ny fanokaran'ny mpamia.	
23O	16	10	0,00000	 Foana ny fifaliana amam-piravoravoana eo amin'ny sahan-kazo mamo, tsy misy hira na hobin-kafaliana intsony eo amin'ny tanim-boaloboka; ny mpioty voaloboka, tsy mamia divay eo amin'ny famiazana intsony; efa natsahatra ny hobin'ny mpamia.	
23O	16	11	0,00000	 Koa mipararetra hoatra ny harpa ny tsinaiko, noho ny amin'i Moaba; sy ny foko noho ny amin'i Kira-Haresa.	
23O	16	12	0,00000	 Dia ho hitan'ny olona Moaba hisasatra eo amin'ny fitoerana avony, hiditra ao amin'ny fitoera-masiny izy hivavaka, nefa tsy hahazo na inona na inona.	
23O	16	13	0,00000	 Izany no teny faminaniana notononin'ny Tompo fahiny ela ny amin'i Moaba. 	
23O	16	14	0,00000	 Ary ankehitriny kosa miteny Iaveh, ka manao hoe: Ao anatin'ny telo taona, araka ny fanisana ny taona iasan'ny mpikarama, dia ho lefy ny voninahitr'i Moaba mbamin'ny vahoaka be ao aminy, fa zavatra kely foana no ho sisa, sady ho vitsy sy osa.	
23O	17	1	0,00000	[FAMINANIANA NY LOZA HANJO AN'I DAMASA SY SAMARIA, ARY NY ASIRIANA] Faminaniana ny amin'i Damasa. Indro fa Damasa voaesotra tsy ho isan-tanàna intsony; dia ho korontan-javatra foana izy!	
23O	17	2	0,00000	 Ny tanànan'i Aroera ilaozana, nafoy ho an'ny biby fiompy izy, ka mijanona ao tsy misy mampiala azy.	
23O	17	3	0,00000	 Halana amin'i Efraima ny manda, ary ny fanjakana amin'i Damasa; ny sisa amin'i Siria, ho toy ny voninahitry ny zanak'Israely, - teny ton'ny Tompon'ny tafika.	
23O	17	4	0,00000	 Izao no hiseho amin'izany andro izany: ny voninahitr'i Jakoba halazo, ny tavin'ny vatany hihamahia.	
23O	17	5	0,00000	 Amin'izany dia ho toy ny raha manangona ny amboarany ny mpijinja, sy raha mitango ny salohim-bary ny tànany; ho tahaka ny raha manangona salohim-bary ny olona, eny amin'ny lohasahan-dRefaima.	
23O	17	6	0,00000	 Mbola hisy hotsimponina ihany izy, toy ny raha manozongozona ny hazo oliva misy oliva roa na telo eny an-tendrony indrindra, misy efatra na dimy eny amin'ny rantsan'ny hazo, - teny ton'ny Tompo, Andriamanitr'Israely.	
23O	17	7	0,00000	 Amin'izany andro izany ny olona hijery any amin'ilay nahary azy, ary hibanjina ny Masin'Israely ny masony.	
23O	17	8	0,00000	 Fa tsy hijery intsony any amin'ny otely asan-tànany izy; tsy hibanjina intsony izay novolavolain'ny tànany; dia ny aserah sy ny andrin'ny Masoandro.	
23O	17	9	0,00000	 Amin'izany andro izany ny tanànany mafy, dia ho toy ny tanàna nilaozana eny an'ala aman-tendrombohitra, izay nilaozana teo anoloan'ny zanak'Israely: dia ho tany efitra.	
23O	17	10	0,00000	 Satria hianao nanadino ny Andriamanitry ny famonjena anao, tsy nahatsiaro ny Vatolampin'ny herinao. Koa dia mamboly voly mahafinaritra hianao, ary foto-boaloboky ny olon-kafa firenena no ataonao ao.	
23O	17	11	0,00000	 Amin'ny andro ambolenao azy dia fefenao manodidina izy, ary ny ampitso maraina, dia mampamony ny voa nafafinao hianao; kanjo tsy azonao ny vokatra amin'ny andron'ny faharariana amam-pangirifiriana mahafaty!	
23O	17	12	0,00000	 Endrey izany fihahohahom-bahoaka be! mirohondrohona toy ny firohondrohon'ny ranomasina izy ireo. Firohondrohom-pirenena re izany!	
23O	17	13	0,00000	 Mirohondrohona hoatra ny rano mahery izy. Mirohondrohona ny firenena toy ny firohondrohon'ny ranobe. Kanjo rahonany ireny dia mandositra lavitra, dia tafaely toy ny mololo tsofin'ny rivotra eny an-kavoana, toy ny vovoka mitambolombolona eo anoloan'ny tafio-drivotra.	
23O	17	14	0,00000	 Amin'ny andro hariva dia indro ny fahareraham-po; alohan'ny maraina dia tsy ao intsony ireny! Izany no anjaran'ireo mandroba antsika, izany no hanjo an'ireo mamabo antsika.	
23O	18	1	0,00000	[FAMINANIANA NY HANJO AN'I ETIOPIA] Eh, ry tany izay andrenesana ny fisasasasan'ny elatra, any an-dafin'ny onin'i Kosa!	
23O	18	2	0,00000	 Izay mandefa iraka eny ambony ranomasina, amin'ny lakan-jozoro ambonin'ny vohon-drano! Mandehana hianareo iraka faingam-pandeha, mankany amin'ny firenena lava ranjanana sady malambolambo ny hodiny, any amin'ny vahoaka atahorana any lavitra any; firenena manao jadon'ny mpanjaka sy manorotoro, izay vakivakin'ny ony ny taniny.	
23O	18	3	0,00000	 Ry mponina rehetra amin'izao tontolo izao, ry mponina ambonin'ny tany! mijere hianareo, rahefa voatsangana eny an-tendrombohitra ny faneva, mihainoa hianareo rahefa maneno ny trompetra.	
23O	18	4	0,00000	 Fa izao no nolazain'ny Tompo tamiko: Hisonanina ato amin'ny fonenako aho, dia hijery, toy ny hafanana malefaka raha mamirapiratra ny masoandro, toy ny ranon'ando amin'ny hafanam-pararano.	
23O	18	5	0,00000	 Fa alohan'ny fijinjana, rahefa tapitra ny famoniana, ka efa tonga sampaho efa ho masaka ny voniny, dia hotapahiny amin'ny antsy, ny rantsany, hesoriny ny sampany dia hotangosany.	
23O	18	6	0,00000	 Izy rehetra indray hatolotra ho an'ny vorona mpihaza eny an-tendrombohitra sy ho an'ny biby ambonin'ny tany; ny vorona mpihaza hihinana azy amin'ny fahavaratra; ary ny biby ambonin'ny tany koa amin'ny ririnina.	
23O	18	7	0,00000	 Amin'izany andro izany, hisy fanatitra haterina amin'ny Tompon'ny tafika, avy amin'ny vahoaka lava ranjanana sady malambolambo ny hodiny, amin'ny vahoaka atahorana any lavitra any, firenena manao jadona sady manorotoro, ary vakivakin'ny ony ny taniny, ho ao amin'ny fonenan'ny anaran'ny Tompon'ny tafika, any an-tendrombohitra Siona.	
23O	19	1	0,00000	[FAMINANIANA NY HANJO AN'I EJIPTA - FIBEBAHANY] Faminaniana ny amin'i Ejipta. Indro Iaveh, mitaingin-drahona maivana miditra any Ejipta. Ka ny sampin'i Ejipta, mangovitra eo anatrehany, ary ny fon'i Ejipta mihonaka ao anatiny.	
23O	19	2	0,00000	 Hamporisika an'i Ejipta hamely an'i Ejipta aho, ka hiady izy ireo, ny rahalahy amin'ny rahalahy, ary ny sakaiza amin'ny sakaiza, ny tanàna amin'ny tanàna, ary ny fanjakana amin'ny fanjakana. 	
23O	19	3	0,00000	 Ny fanahin'i Ejipta ho foana ao anatiny; ary ny fisainany hataoko very; hanontaniany ny mpimasy amam-panao fankatoavana, mbamin'ny mpamoha angatra amam-pisikidy.	
23O	19	4	0,00000	 Hatolotro ho an-tanan'ny tompo lozabe i Ejipta ary mpanjaka mahatahotra no hizaka azy, - teny ton'ny Tompo'ny tafika. 	
23O	19	5	0,00000	 Ny rano amin'ny ranomasina ho ritra; ny ony ho tankina sy ho maina;	
23O	19	6	0,00000	 Ny renirano hanjary maimbo, ny lahin-dranon'i Ejipta hihena dia ho maina; ny zozoro amam-bolotara halazo.	
23O	19	7	0,00000	 Ny tanim-bilona manaraka an'i Nila ao amoron'i Nila, ny saha voafafy rehetra manaraka an'i Nila; ho maina hanjary foana, ary tsy hisy intsony.	
23O	19	8	0,00000	 Ny mpaka hazandrano hisentosento sy higogogogo, dia ny mpamintana rehetra, eo an'ony; ny mpandatsaka harato eo ambonin'ny rano hivarahontsana.	
23O	19	9	0,00000	 Ry zareo miasa ny rongony madinika voaraotra, sy ry zareo manenona ny landihazo, hiraviravy tànana.	
23O	19	10	0,00000	 Ireo andrin'i Ejipta ho torotoro, ary ny manao taozavatra ho rera-po avokoa.	
23O	19	11	0,00000	 Ny mpanapaka an'i Tanisy adala foana; ny an'ireo hendry amin'ny mpanolo-tsain'i Faraona dia hadalana no toroheviny. Ahoana no ahasahianareo milaza amin'i Faraona hoe: Zanak'olon-kendry aho, tanarak'andriana fahagola aho?	
23O	19	12	0,00000	 Aiza moa izay olon-kendrinao? ka aoka hambarany aminao ary aoka hovinaniny izay nodidian'ny Tompon'ny tafika hanjo an'i Ejipta!	
23O	19	13	0,00000	 Ny mpanapaka an'i Tanisy efa very saina; ny mpanapaka an'i Memfisy efa voafitaka, ny tenan'izy ireo, vato fehizoron'ny karazam-pokon'i Ejipta no nandrebireby azy.	
23O	19	14	0,00000	 Norotsahan'ny Tompo fanahy mampandraingiraingy izy, ka ataony mandraingiraingy i Ejipta amin'ny ataony rehetra, mova tsy ny olona mamo mandraingiraingy eo am-pandoavany!	
23O	19	15	0,00000	 Ary tsy misy asa hahasoa an'i Ejipta, amin'izay rehetra mety ho vitan'ny loha na ny rambo, ny antrendry na ny zozoro.	
23O	19	16	0,00000	 Amin'izany andro izany Ejipta, hanahaka ny vehivavy; ho tora-kovitra sy ho raiki-tahotra, mahita an'ny Tompon'ny tafika manainga tànana, izay aingainy hamelezana azy.	
23O	19	17	0,00000	 Ary ny tanin'i Jodà , hahatahotra mafy an'i Ejipta; hangovitra izy, isaky ny misy olona hampahatsiaro azy izany anarana izany noho ny didin'ny Tompon'ny tafika, izay navoakany hamelezany azy.	
23O	19	18	0,00000	 Amin'izany andro izany hisy tanàna dimy, any amin'ny tany Ejipta, izay hiteny amin'ny fiteny Kanaana sy hianiana hanompo an'ny Tompon'ny tafika; ny iray amin'ireo atao hoe Tanàna-Masoandro.	
23O	19	19	0,00000	 Amin'izany andro izany hisy otely ho an'ny Tompo, eo afovoan'ny tany Ejipta. Ary eo amin'ny sisin-taniny, hisy tsangam-bato ho an'ny Tompo.	
23O	19	20	0,00000	 Ary ho famantarana ho an'ny Tompon'ny tafika izany, sy ho vavolombelona eo amin'ny tany Ejipta; ka rehefa hitaraina amin'ny Tompo izy ireo, noho ny mpampahory azy, dia haniraka mpamonjy izy, sy mpiaro mahery hanafaka azy.	
23O	19	21	0,00000	 Hanao izay hahafantaran'i Ejipta azy Iaveh, ka hahalala an'ny Tompo i Ejipta amin'izany andro izany, hanao sorona amam-panatitra izy ireo, hivoady amin'ny Tompo sy hanefa izany.	
23O	19	22	0,00000	 Hikapoka an'i Ejipta Iaveh, sady hikapoka no hanasitrana! Hibebaka amin'ny Tompo izy ireo, ka hety hionona amin'ny fifonany izy, dia hanasitrana azy.	
23O	19	23	0,00000	 Amin'izany andro izany hisy làlana avy any Ejipta mankany Asiria; ka ny Asiriana ho tonga ao Ejipta, ny Ejipsiana ho any Asiria, dia hanompo an'ny Tompo i Ejipta miaraka amin'i Asora. -	
23O	19	24	0,00000	 Amin'izany andro izany Israely hikambana amin'i Ejipta sy Asiria, izy no ho fahatelony, mba ho fitahiana eo amin'ny tany.	
23O	19	25	0,00000	 Hitahy azy ireo Iavehn'ny tafika hanao hoe: Hotahina anie i Ejipta, vahoakako, sy Asora, asan'ny tànako, ary Israely lovako.	
23O	20	1	0,00000	[HO FOANA NY FANANTENANA MIANKINA AMIN'I EJIPTA SY ETIOPIA] Tamin'ny taona nahatongavan'i Tartana nirahin'i Sargona mpanjakan'i Asiria tany Azota, sy nanaovany fahirano azy, sy nahafahany azy, 	
23O	20	2	0,00000	 tamin'izany andro izany niteny Iaveh tamin'ny alalan'Izaia, zanak'i Amosa nanao hoe: Mandehana, borahy ny lasaka manarona ny valahanao, ary esory ny kapa hiala amin'ny tongotrao. Dia nataony izany, ka nandeha tsy nitafy sy tsy nikiraro izy. 	
23O	20	3	0,00000	 Ary hoy Iaveh: Toy ny nandehanan'Izaia, mpanompoko, tsy nitafy, tsy nikiraro, fa famantarana amam-pambara mandritra ny telo taona, ho an'i Ejipta sy Etiopia izy,	
23O	20	4	0,00000	 no hitondran'ny mpanjakan'i Asiria ny babo avy any Ejipta; sy ny voasesi-tany avy any Etiopia, na tovolahy, na lahiantitra, tsy mitafy, tsy mikiraro, miseho valahana, ho henatr'i Ejipta.	
23O	20	5	0,00000	 Ka ho rera-po sy hangaihay izy ireo amin'izay, noho ny amin'i Etiopia, nataony hiankinana, sy noho ny amin'i Ejipta, nataony rehareha.	
23O	20	6	0,00000	 Amin'izany andro izany ny mponina eo amoron'ity ranomasina ity hanao hoe: Izao lahy no nanjo an'ilay niankinantsika, ilay noheverintsika mandositra hatonina hitady famonjena ary mba ho afaka, eo an-tanan'ny mpanjakan'i Asiria? Ary isika indray kosa hataontsika ahoana no hahafa-mandositra?	
23O	21	1	0,00000	[FAMINANIANA NY HANJO AN'I BABILONA, SY AN'I EDOMA, SY NY ARABO] Faminaniana ny amin'ny efitry ny ranomasina. Tahaka ny firimorimon'ny tadio mihazo any amin'ny atsimo, avy any an'efitra izany, amin'ny tany mahatahotra.	
23O	21	2	0,00000	 Misy fahitana mahatsiravina naseho tamiko: ny mpandroba, mandroba; ny mpandrava, mandrava. Iakaro, ry Elama! Hodidino, ry Meda! Hatsahatro ny fisentoana rehetra.	
23O	21	3	0,00000	 Izany no nahafeno tebiteby ny valahako; voan'ny fanaintainana aho, toy ny vehivavy miteraka. Miolanolana aho, mahare izany; tsiravina aho mahita izany;	
23O	21	4	0,00000	 mivadika ny foko, raiki-tahotra aho; ny alina niriko, natao fotoan'ny horohoro ho ahy.	
23O	21	5	0,00000	 Ny latabatra antsangana, ny tily miambina, ny olona mihinana sy misotro. - Mitsangana, hianareo kapiteny! Hosory ny ampinga!	
23O	21	6	0,00000	 Fa izao no nolazain'ny Tompo tamiko: Mandehana mametraka tily, ka aoka holazainy izay hitany.	
23O	21	7	0,00000	 Ary ny ho hitany dia mpitaingin-tsoavaly mpitaingin-tsoavaly mitaingina ampondra, mpitaingin-tsoavaly mitaingin-drameva. Dia hijery amim-pitandremana izy, amim-pitandremana fatratra.	
23O	21	8	0,00000	 Dia niantso toy ny liona izy hoe: Eto amin'ny tilikambo fitiliana no ipetrahako, ry Tompo, tsy an-kijanona tontolo andro mitsangana eto amin'ny fiambenana aho, isan'alina.	
23O	21	9	0,00000	 Indreo tamy ny olona mitaingin-tsoavaly, ny mpitaingin-tsoavaly, milahatra tsiroaroa. Dia niteny indray izy ka nanao hoe: Potraka re! Potraka re Babilona! Ary ny sarin'ireo andriamaniny rehetra nazerany novakiny tamin'ny tany.	
23O	21	10	0,00000	 Ry variko velezina o, voam-barin'ny famoloako, izay reko tamin'ny Tompon'ny tafika, Andriamanitr'Israely, no ambarako aminareo.	
23O	21	11	0,00000	 Faminaniana ny amin'i Domà. Misy miantso ahy avy any Seira manao hoe: Ry tily o, toy inon'alina moa izao? Ry tily o, toy inon'alina moa izao?	
23O	21	12	0,00000	 Dia mamaly ny tily manao hoe: Tonga ny maraina, ary ny alina koa. Raha te-hanontany ahy hianareo, manontania; tongava indray amin'ny fotoana hafa.	
23O	21	13	0,00000	 Faminaniana any Arabia. Any an-tanilemaka foana any Arabia, hianareo no handry, ry andian'i Dedana.	
23O	21	14	0,00000	 Mitondrà rano hitsenana an'izay mangetaheta! Ny mponina amin'ny tanin'i Temà, manatitra mofo ho an'ny mpandositra.	
23O	21	15	0,00000	 Fa izy ireo nandositra teo anatrehan'ny sabatra, teo anatrehan'ny sabatra voatsoaka, teo anatrehan'ny tsipika voahenjana, teo anatrehan'ny ady mahatsiravina.	
23O	21	16	0,00000	 Satria izao no nolazain'ny Tompo tamiko: Herintaona, araka ny fanisana ny taonan'ny mpikarama, sisa dia ho levona avokoa ny voninahitr'i Sedara; ary amin'ireo tsipika maro an'ny lehilahy mahery, zanak'i Sedara, dia kely foana no sisa tavela, fa Iaveh Andriamanitr'Israely no efa niteny.	
23O	22	1	0,00000	[NY FIFALIAM-PON'I JEROSALEMA, ARAHIM-PAHORIANA RAHEFA TONGA NY FAHAVALO - TSY ANDRIAMANITRA NO NIANKINANY; HADISOANY LEHIBE IZANY - NY AMIN'I SOBNÀ SY ELIASIMA] Faminaniana ny amin'i Lohasahan'ny fahitana. Maninona ity hianao, no miakatra ambony tafon-trano avokoa,	
23O	22	2	0,00000	 Ry tanàna be horakoraka sy feno tabataba, ry vohitra miravoravo? Ny maty eo aminao tsy mba matin-tsabatra, na lavo an'ady.	
23O	22	3	0,00000	 Ny lehibenao indray nandositra avokoa, voasambotra tsy amin-tsipika; ny vahoakanao indray azo avokoa, teny am-pandosirana any lavitra any.	
23O	22	4	0,00000	 Koa niteny aho nanao hoe: Mihodina tsy hijery ahy, aoka hitomany mafy aho! Aza maimay hampionona ahy, noho ny fandringanana ny zanakavavin'ny vahoakako.	
23O	22	5	0,00000	 Fa andron'ny tabataba, fanosihosena, fahaverezan-kevitra ity, ka nalefan'ny Tompo, Iavehn'ny tafika, ho any amin'ny Lohasahan'ny fahitana; ravàna ny manda, misy dradradradra re eny an-tendrombohitra eny.	
23O	22	6	0,00000	 Elama mandray ny tranon-jana-tsipìka, tamy izy mitondra kalesy amam-pitaingin-tsoavaly; ary Kira nanala fono ny ampingany.	
23O	22	7	0,00000	 Feno kalesy ny lohasahanao tsara indrindra; ary mitana fitoerana eo am-bavahadinao, ny mpitaingin-tsoavaly.	
23O	22	8	0,00000	 Nalana tamin'i Jodà ny fisalobonany. Amin'izany andro izany dia manopy maso hianao, mankany amin'ny fitahirizam-piadiana ao an-dapan'ny ala,	
23O	22	9	0,00000	 ary ny banga amin'ny tanànan'i Davida, hitanareo fa betsaka. Novorinareo ny rano amin'ny kamory ambany,	
23O	22	10	0,00000	 nisainareo ny trano ao Jerosalema ary noravanareo ny trano hanamboarana ny manda.	
23O	22	11	0,00000	 Nanao fitahirizan-drano eo anelanelan'ny manda roa hianareo, halehan'ny rano avy amin'ny kamory tranainy. Kanefa Ilay nanao izany tsy nojerenao akory, Ilay nanomana izany hatry ny ela tsy hitanareo akory.	
23O	22	12	0,00000	 Ny Tompo Iavehn'ny tafika, niantso anareo, tamin'izany andro izany, hitomany sy higogogogo, hibory loha sy hisikina lasaka.	
23O	22	13	0,00000	 Kanjo fety amam-piravoravoana no hita; manominda omby ny olona, mamono ondry, mivoky hena sy misotro divay, manao hoe: Aoka hihinana sy hisotro isika, fa ho faty ihany rahampitso.	
23O	22	14	0,00000	 Izao no nambaran'ny Tompon'ny tafika tamiko: Tsy havela izany helokareo izany, mandra-pahafatinareo, hoy ny Tompo Iavehn'ny tafika.	
23O	22	15	0,00000	 Izao no nolazain'ny Tompo, Iavehn'ny tafika: Mandehana manatona an'io mpitandrina io, dia Sobnà, lehiben'ny ao an-dapa, ka lazao aminy hoe:	
23O	22	16	0,00000	 Ary inon'ny atý sy inonao no atý, no mihady fasana eto hianao; mihady fasana ho anao eny amin'ny toerana avo hianao; mandoaka fonenana ho anao amin'ny vatolampy hianao?	
23O	22	17	0,00000	 Indro Iaveh hanipy anao amin'ny sandry mahery;	
23O	22	18	0,00000	 hanasangodina anao, hanakodiadia anao mafy, hikodiavanao hoatry ny baolina, eny amin'ny tany lemaka midadasika be. Dia ho faty any hianao, ho any koa ny kalesy kantonao, ry ilay henatry ny ankohonan'ny tompony ity.	
23O	22	19	0,00000	 Horoahiko hiala eo amin'ny fitoeranao hianao, haongan'ny Tompo amin'ny raharahanao hianao.	
23O	22	20	0,00000	 Ary iza no hitranga amin'izany andro izany: Hiantso ny mpanompoko aho, dia Eliasima zanak'i Helkiasa,	
23O	22	21	0,00000	 ka hampiakanjoiko azy ny akanjo vitinao, hampanaoviko azy ny samboadinao; hapetrako eo am-pelatanany ny fahefanao; dia ho tonga ray izy amin'ny mponina ao Jerosalema, sy amin'ny taranak'i Joda.	
23O	22	22	0,00000	 Hapetrako eo an-tsorony ny fanalahidin'ny tranon'i Davida, ka hamoha izy, tsy hisy handrindrina; handrindrina izy, tsy hisy hamoha.	
23O	22	23	0,00000	 Hatsatoko toy ny fantsika amin'ny fitoerana mafy izy, ka hanjary sezam-boninahitra ho an'ny ankohonan-drainy.	
23O	22	24	0,00000	 Hahantona aminy avokoa ny voninahitra rehetra amin'ny fianakavian-drainy, dia ny zanaka aman-jafy, ny fanaka madinika rehetra, hatramin'ny kopy ka hatramin'ny sinibe.	
23O	22	25	0,00000	 Amin'izany andro izany - teny ton'ny Tompon'ny tafika, - hotsoahana ilay fantsika natsatoka amin'ny fitoerana mafy; hombotana izy ka hianjera, dia ho levona ny entana nahantona taminy; fa efa niteny Iaveh.	
23O	23	1	0,00000	[FAMINANIANA NY HANJO AN'I TIRA - NY FAHARAVANY, NY FANANGANANA AZY, NY FIBEBAHANY] Faminaniana ny amin'i Tira. Migogogogo, ry sambon'i Tarsisa, fa rava izy! Tsy misy trano intsony, tsy misy hidirana intsony! Avy any amin'ny tany Setima, no nandrenesany an'izany.	
23O	23	2	0,00000	 Aoka hitanaka, hianareo mponina amoron-tsiraka, rakotry ny mpandranto avy any Sidona, izay mitety ranomasina.	
23O	23	3	0,00000	 Mamakivaky ny ranobe ny vary avy any Nila, ny vokatry ny ony, niditra ho hareny, tsenan'ny firenena izy.	
23O	23	4	0,00000	 Aoka ho safotry ny henatra hianao, ry Sidona, fa efa niteny ny ranomasina, ny trano mimanda eo amin'ny ranomasina, nanao hoe: Tsy mba nihetsi-jaza aho na niteraka, tsy mba namelona zatovo aho, na nitaiza virjiny.	
23O	23	5	0,00000	 Rahefa handre izany vaovao izany Ejipta dia ho raiki-tahotra mandre ny naharavan'i Tira.	
23O	23	6	0,00000	 Mita ho any Tarsisa hianareo, ka migogogogoa, ry mponina amoron-tsiraka!	
23O	23	7	0,00000	 Ity va no renivohitrareo falifaly, izay efa hatramin'ny andro fahagola ny fiandohany, sy izay nentin'ny tongony lasa lavitra hitoetra any.	
23O	23	8	0,00000	 Iza no nandidy izany, hamelezana an'i Tira izay nanome satro-boninahitra; ary ny mpandrantony dia andriandahy, ary ny mpivarotra avy aminy olo-malaza amin'ny tany?	
23O	23	9	0,00000	 Iavehn'ny tafika no nandidy izany mba hanamatroka ny voninahitr'izay rehetra mamirapiratra, mba hanetry ny olo-malaza rehetra amin'ny tany.	
23O	23	10	0,00000	 Mieleza amin'ny taninao, tahaka an'i Nila, ry zazakavavin'i Tarsisa, fa tsy manam-pehin-kibo intsony hianao.	
23O	23	11	0,00000	 Iaveh efa naninjitra ny tànany amin'ny ranomasina, nampihorohoro ny fanjakana; nanao didy hamelezany an'i Kanaana, dia ny handravana ny tanànany mimanda.	
23O	23	12	0,00000	 Ary hoy izy: Tsy hanao fifaliana intsony hianao, ry virjiny afa-baraka, zanakavavin'i Sidona! Mitsangàna, mità ho any Setima; na any aza anefa, tsy hisy fitsaharana ho anao.	
23O	23	13	0,00000	 Jereo ny tanin'ny Kaldeana, firenena mbola tsy nisy, izay nanolotra an'i Asora ho an'ny bibidia any an'efitra; nanangana ny tilikambony izy, nandrava ny lapany, nataony korontan-javatra miavovona sisa teo!	
23O	23	14	0,00000	 Migogogogoa, ry Tarsisa, fa rava ny tanàna mimanda.	
23O	23	15	0,00000	 Amin'izany Tira dia hohadinoina fitopolo taona, araka ny halavan'ny andron'ny mpanjaka iray. Ary rahefa afaka fitopolo taona ny hanjo an'i Tira dia arak'ilay tononkiran'ny vehivavy janga hoe:	
23O	23	16	0,00000	 Raiso ny lokanganao, mandehana manodidina ny tanàna, ry kala janga hadino; mitendre amim-pahaizana, hamaroy ny hiranao, mba hahatsiarovan'ny olona anao.	
23O	23	17	0,00000	 Ary rahefa afaka fitopolo taona, dia izao no zavatra hitranga: Hamangy an'i Tira Iaveh, ka handray ny tambiny indray izy, dia hitolo-tena amin'ny fanjakana rehetra eto an-tany, manerana an'izao tontolo izao.	
23O	23	18	0,00000	 Ary hatokana ho an'ny Tompo ny tombom-barony sy ny tanginy, fa tsy hangonina hiavosa na hotehirizina; satria ny azony dia ho an'ireo monina eo anatrehan'ny Tompo, hohaniny sy hivokisany ary hihaingoany fatratra.	
23O	24	1	0,00000	[NY AMIN'NY FARANDRO - FANDRAVANA AN'IZAO TONTOLO IZAO - FITSARANA] Indro Iaveh handrava ny tany manontolo sy hanavitsy ny mponina aminy, ny vohon'ny tany hakorokorony; ary ny mponina haeliny.	
23O	24	2	0,00000	 Ary ho sahala ihany no hanjo ny mpisorona sy ny vahoaka, ny tompo sy ny mpanompo, ny tompovavy sy ny andevovavy, ny mpivarotra sy ny mpividy, ny mpisambotra sy ny mpampisambotra.	
23O	24	3	0,00000	 Hosimbana sy hatolotra horobaina, ny tany, fa izany no teny notononin'ny Tompo.	
23O	24	4	0,00000	 Ny tany misaona sy majifa; izao tontolo izao, milofika sy majifa; ny nalaza indrindra amin'ny mponina eto an-tany milofika.	
23O	24	5	0,00000	 Voaloton'ny mponina aminy, ny tany, satria izy ireo nandika ny lalàna, nivadika tamin'ny didy, nandrava ny fanekena mandrakizay.	
23O	24	6	0,00000	 Noho izany ny tany levon'ny ozona; ny mponina aminy, mivesatra ny valin'ny helony: ka dia levona ny mponina amin'ny tany, fa vitsy ny isan'ny olona tavela.	
23O	24	7	0,00000	 Ny ranom-boaloboka misaona; ny fotony milofika; ireo nifaly am-po rehetra misento.	
23O	24	8	0,00000	 Nitsahatra ny feon'ampongatapaka falifaly, tapaka ny fety be horakoraka, nitsahatra ny feon-dokanga falifaly.	
23O	24	9	0,00000	 Tsy misy misotro divay intsony, ny olona eo am-pihainoan-kira; ary mangidy amin'ny mpisotro azy, ny fisotro mahamamo.	
23O	24	10	0,00000	 Rava ny tanàna fikorontanana; mirindrina tsy azo idirana, ny trano rehetra.	
23O	24	11	0,00000	 Mihorakoraka eny an-dàlambe ny olona, fa tsy misy ny divay; lasa tsy eo intsony ny hafaliana rehetra; foana niala tamin'ny tany ny firavoravoana.	
23O	24	12	0,00000	 Korontan-javatra foana sisa, eo an-tanàna; ary ny vavahady montsamontsana dia efa ravarava.	
23O	24	13	0,00000	 Fa ny hanjo ny eo afovoan'ny tany eo amin'ny firenena, dia tahaka ny amin'ny fikapohana oliva, tahaka ny amin'ny fitsimponam-boaloboka, aorian'ny fiotazana azy.	
23O	24	14	0,00000	 Izy ireo manandratra ny feony, dia mihira; mihoby, eny amin'ny ranomasina, ny voninahitry ny Tompo hoe:	
23O	24	15	0,00000	 Miderà an'ny Tompo, hianareo, any amin'ny tany atsinanana, dia ny anaran'ny Tompo, Andriamanitr'Israely, any amin'ny nosy any andrefana.	
23O	24	16	0,00000	 - Renay avy hatrany am-paran'ny tany, ny hira hoe: Voninahitra ho an'ny marina! - Fa hoy aho: Maty aho! Maty aho, loza ho ahy! Ny mpandroba mandroba, ny mpandroba mandroba tsy anerany!	
23O	24	17	0,00000	 Fampitahorana sy longoa amam-pandrika no mahazo anao, ry mponina amin'ny tany.	
23O	24	18	0,00000	 Izay mandositra noho ny antso mampatahotra ho latsaka an-davaka, ary izay miakatra avy ao afovoan'ny longoa ho voan'ny fandrika. Fa ny vavahadin-drano ambony, mivoha; ary ny fanorenan'ny tany, mihozongozona.	
23O	24	19	0,00000	 Mitresaka mafy dia mafy ny tany; mipoaka mikotrokotroka ny tany; mihozongozona mafy ny tany;	
23O	24	20	0,00000	 mivembena, hoatra ny olona mamo ny tany; mitsingevaeva, toy ny fandriana mihantona izy; mitambesatra aminy ny tsy fahamarinany; mirodana tsy ho tafarina intsony izy.	
23O	24	21	0,00000	 Amin'izany andro izany Iaveh hisava any ambony ny tafika any ambony, ary ety an-tany ny mpanjakan'ny tany.	
23O	24	22	0,00000	 Dia hatambatra efa voababo eny amin'ny hantsana sy hohidiana ao an-tranomaizina izy ireo, ka afaka andro maro be, vao hovangiana indray izy.	
23O	24	23	0,00000	 Ary ny volana hihamena, ny masoandro hivaloarika, fa Iavehn'ny tafika hanjaka ao an-tendrombohitra Siona sy ao Jerosalema, ary ny voninahitra hamirapiratra eo anatrehan'ny loholony.	
23O	25	1	0,00000	[HIRAN'NY VOAVOTRA - FANASAN'NY VOAFIDY - FAHARAVAN'I MOABA] Tompo o, Andriamanitro hianao; hankalaza anao aho, hidera ny anaranao aho, fa efa nanao zava-mahagaga hianao; mahatoky sy maharitra ny fikasanao vita ela.	
23O	25	2	0,00000	 Fa ny tanàna nataonao zary korontam-bato, ary ny tanàna mimanda, nataonao zava-drava, ny trano mimandan'ny baribariana, tsy mba tanàna intsony, sady tsy hatsangana mandrakizay.	
23O	25	3	0,00000	 Noho izany ny firenena mahery anankiray hanome voninahitra anao; ny tanànan'ireo firenena mahatsiravina hanaja anao.	
23O	25	4	0,00000	 Hianao no trano mimanda ho an'ny osa, trano mimanda ho an'ny mahantra anatin'ny fahoriany, fialofana amin'ny ranonoram-baratra, alokaloka amin'ny hainandro migaingaina, Fa ny fifofofofon'ny mpanao jadon'ny mpanjaka dia toy ny ranonoram-baratra miantonta amin'ny ampiantany.	
23O	25	5	0,00000	 Toy ny firehitry ny hainandro amin'ny tany karankaina, no amolahanao ny fidohadohan'ny baribariana. Toy ny andresen'ny aloky ny rahona ny firehitry ny hainandro, no andresena ny akoram-pandresen'ny mpampahory.	
23O	25	6	0,00000	 Hanomanan'ny Tompon'ny tafika amin'ity tendrombohitra ity ho an'ny firenena rehetra, fanasana amin'ny hena matavy, fanasana amin'ny divay ela niotrehana, hena matavy sy be tsoka, divay ela niotrehana sy voatantavana.	
23O	25	7	0,00000	 Hotriariny eto amin'ity tendrombohitra ity ny voaly manarona ny olona rehetra, mbamin'ny rakotra mandrakotra ny firenena rehetra.	
23O	25	8	0,00000	 Ny Fahafatesana hofoanany tsy hisy mandrakizay; Iaveh Tompo hamafa ny ranomaso amin'ny tava rehetra; ny henatry ny vahoakany hesoriny tsy hisy amin'ny tany rehetra; fa efa niteny Iaveh.	
23O	25	9	0,00000	 Izao no holazain'ny olona amin'izany andro izany: Indro ny Andriamanitsika izay niankinantsika mba ho voavonjy; dia Iaveh izay nantenaintsika. Aoka isika hanao fifaliana sy hiravoravo amin'ny famonjeny.	
23O	25	10	0,00000	 Fa ny tanan'ny Tompo hipetraka amin'ity tendrombohitra ity; ary Moaba kosa, hohosihosena an-toerana, toy ny fihosihosy mololo ao an-dobon-jezika.	
23O	25	11	0,00000	 Haninji-tànana ihany izy, ao anatin'izany fotaka izany, toy ny mpilomano maninji-tànana hilomano; nefa haetrin'ny Tompo ny avonavony, na hanampatra ny heriny rehetra aza ny tànany.	
23O	25	12	0,00000	 Ny mandanao avo be, harodany, hazerany, hatontany amin'ny tany, anatin'ny vovoka.	
23O	26	1	0,00000	[HIRA FISAORANA] Amin'izany andro izany hohiraina ao amin'ny tanin'i Jodà izao hira izao: Manana tanàna mafy isika! Ny famonjeny no ataony mandany sy manda ivelany.	
23O	26	2	0,00000	 Vohay ny vavahady, avelao hiditra ny firenena marina, mitana ny fahamarinana.	
23O	26	3	0,00000	 Ny fo mahalefitra iantohanao fiadanana, dia fiadanana noho izy matoky anao.	
23O	26	4	0,00000	 Matokia an'ny Tompo mandrakizay hianareo, fa vatolampin'ny taona rehetra Iaveh.	
23O	26	5	0,00000	 Manetry izay nonina any amin'ny havoana izy; naniva ny tanàna miezinezina, naniva azy amin'ny tany, nataony mikasika ny vovoka izy	
23O	26	6	0,00000	 ka voahosihosin'ny tongotra izy, dia ny tongotry ny ambany toetra sy ny dian'ny ory.	
23O	26	7	0,00000	 Voaravona ny sakeli-dàlan'ny marina; mahitsy ny làlana izay areninao ho an'ny marina.	
23O	26	8	0,00000	 Koa teo amin'ny lalan'ny fitsaranao no niandrasany anao, ry Iaveh, ny anaranao amam-pahatsiarovana anao, no fanirian'ny fanahinay.	
23O	26	9	0,00000	 Ny fanahiko naniry anao mandritra ny alina; ary ny saiko ato anatiko, nikatsaka anao. Satria raha mihatra amin'ny tany ny fitsaranao, dia tonga mahalala ny fahamarinana ny mponina amin'izao tontolo izao.	
23O	26	10	0,00000	 Raha omena famindram-po ny ratsy fanahy dia tsy mahalala ny fahamarinana; ka na eo amin'ny tanin'ny fahamarinana aza izy dia manao ratsy, sy tsy mahita izay fiandrianan'ny Tompo.	
23O	26	11	0,00000	 Ry Iaveh ô, ny tànanao efa voaainga tsy hitan'izy ireo. Fa ny zotom-ponao ho an'ny olonao kosa ho hitany ka hangaihay izy ireo; ho levon'ny afo natao handevonana ny fahavalonao.	
23O	26	12	0,00000	 Ry Iaveh ô, hiantoka fiadanana ho anay hianao, fa ny asanay rehetra dia hianao no nanatanteraka azy ho anay.	
23O	26	13	0,00000	 Ry Iaveh Andriamanitray ô, nisy tompo hafa noho hianao efa nanapaka anay koa; fa noho hianao irery ihany no ahazoanay mankalaza ny anaranao.	
23O	26	14	0,00000	 Ny maty tsy ho velona intsony, ny matoatoa tsy mba hitsangana, fa efa nosavanao izy ka naringanao, sady nolevoninao avokoa ny fahatsiarovana azy.	
23O	26	15	0,00000	 Nampitomboinao ny firenena, ry Iaveh, nampitomboinao ny firenena sy nahariharinao ny voninahitrao; nitarinao halalaka ny faritry ny tany.	
23O	26	16	0,00000	 Nitady anao izy, nony azom-pahoriana, ry Tompo o, noborahiny ny fitarainany, raha nokapohinao izy.	
23O	26	17	0,00000	 Tahaka ny vehivavy bevohoka madiva ho teraka, miolanolana sy miantsoantso eo amin'ny fijaliany, tahaka izany izahay eo anatrehan'ny tavanao, ry Iaveh.	
23O	26	18	0,00000	 Fa efa bevohoka izahay, efa nihetsi-jaza izahay, dia tsy niteraka afa-tsy rivotra. Tsy nanome ny famonjena ho an'ny tany izahay, ka tsy nisy mponina teraka ho an'izao tontolo izao.	
23O	26	19	0,00000	 Ho velona indray ny olonao efa maty; hitsangana indray ny fatin'ny oloko. Mifohaza, ka manaova hobin-kafaliana, hianareo izay mandry eo amin'ny vovoka, fa ny andonao, ry Tompo, dia andon'ny fahazavana; ary ny tany hamoaka indray ny maty.	
23O	26	20	0,00000	 Mandehana, ry vahoakako, midira ao an'efi-tranonao, ka mirindrina varavarana hianao rahefa ao; miere vetivety foana, mandra-pahalasanan'ny fahatezerana.	
23O	26	21	0,00000	 Fa indro Iaveh mivoaka avy amin'ny fonenany, hizaha ny tsy fahamarinan'ny mponina amin'ny tany; ary ny tany hampiseho ny ra izay nofohiny, ka tsy hanafina intsony izay novonoina teo aminy.	
23O	27	1	0,00000	[NY FAMALIAN'IAVEH NY FAHAVALONY - NY FIKARAKARANY NY VOALOBONY - NY FAMONJENA AN'ISRAELY] Amin'izany andro izany Iaveh hamaly, amin'ny sabany mafy sady lehibe no mahery, an'i Leviatana ilay menarana faingam-pandeha, an'i Leviatana ilay menarana miforiporitra, ka hamono ilay bibibe izay ao an-dranomasina.	
23O	27	2	0,00000	 Amin'izany andro izany no hilazana hoe: Tanim-boaloboka anankiray ahazoana divay mahery, mihirà ho azy!	
23O	27	3	0,00000	 Izaho Iaveh no miambina azy; manondraka azy mandrakariva aho; ary sao hisy olona hiditra ao aminy, miambina azy andro aman'alina aho:	
23O	27	4	0,00000	 tsy manan-katezerana intsony aho. Aiza no hahitako tsilo sy hery hiadiako? Dia hiroatra hamely an'ireo aho, ka hodorako izy.	
23O	27	5	0,00000	 Afa-tsy raha mifikitra amin'ny fiarovako ny olona, ka manao fihavanana amiko, ka izaho no anaovany fihavanana!	
23O	27	6	0,00000	 Amin'ny andro ho avy Jakoba handatsapaka, Israely hamony sy hitsimoka, ary hofenoiny amin'ny vokany izao tontolo izao.	
23O	27	7	0,00000	 Moa nasiana toy ny namelezana an'ireo namely azy va izy? Moa novonoina toy ny namonoana an'ireo namono azy va izy?	
23O	27	8	0,00000	 Nofaizinao amin'ny sazy antoniny izy, nataonao sesi-tany. Noroahiny tamin'ny rivotra mahery tamin'ny andro misy rivotra avy atsinanana.	
23O	27	9	0,00000	 Toy izao no hahavoaonitra ny helok'i Jakoba, ary izao no ho vokatra rehetra amin'ny famelana ny fahotany. Rahefa ny vaton'ireo otely no hataony manjary vovoka sy manahaka ny vato sokay, dia tsy hantsangana intsony ny asrah sy ny sarin'ny Masoandro.	
23O	27	10	0,00000	 Fa ny tanàna mimanda efa zary tany foana, fonenana lao sy nilaozana, tahaka ny efitra; zanak'omby no miraotra ao, mandry sy mihinana ny rantsan-kazo ao.	
23O	27	11	0,00000	 Rahefa maina ny rantsan-kazo dia tapahana; ka dia avy ny vehivavy hitaina azy, Fa firenena tsy hendry izy, ka tsy hamindra fo aminy ilay nanao azy, ary tsy hiantra azy ilay namorona azy.	
23O	27	12	0,00000	 Amin'izany andro izany dia hisy zavatra toy izao: hahintsan'ny Tompo ny vary hatramin'ny mason-dranon'ny Ony, ka hatramin'ny lohasahan-driak'i Ejipta, dia hotazana tsirairay hianareo, ry zanak'Israely.	
23O	27	13	0,00000	 Ary hisy zavatra toy izao amin'izany andro izany: haneno ny trompetra lehibe, ka izay very tany amin'ny tanin'i Asora, mbamin'izay voasesi-tany, tany amin'ny tany Ejipta, dia hody ka hiakohoka eo anatrehan'ny Tompo, ao amin'ny tendrombohitra masina, ao Jerosalema.	
23O	28	1	0,00000	[FITSARANA AN'I SAMARIA SY JEROSALEMA - FAHARAVAN'I SAMARIA; VONINAHITRY NY OLONA TSY MIVADIKA - HADISOAN-KEVITRY NY LEHIBE MIANKINA AMIN'NY HERIN'NY OLOMBELONA - ANDRIAMANITRA IRERY NO MAHAVONJY - ANDRIAMANITRA MITONDRA NY OLONA AMIM-PAHENDRENA] Loza ho an'ny diadema be avonavon'ny mpimamo ao Efraima, sy ny voninkazo mora malazo famirapiratan'ny fihaingoany, eny an-tampon'ny lohasaha lonaka misy an'ireo lehilahy mamon'ny divay.	
23O	28	2	0,00000	 Indro fa misy fahavalo mahery sy mahefa avy amin'ny anaran'ny Tompo, tahaka ny oran-kavandra aman-tafio-drivotra mpandrava, tahaka ny ranonorana be mivatravatra ka manafotra; dia hanjera azy mafy amin'ny tany.	
23O	28	3	0,00000	 Ho hosena amin'ny tongotra ny diadema be avonavon'ny mpimamo ao Efraima.	
23O	28	4	0,00000	 Ny voninkazo mora malazo famirapiratan'ny fihaingoany, eny an-tampon'ny lohasaha lonaka, hanahaka ny voan'aviavy masaka aloha'ny fahavaratra: izay mahita azy, raha vantany vao mahazo azy an-tànana mandrapaka azy.	
23O	28	5	0,00000	 Amin'izany andro izany Iaveh ho diadema mamirapiratra sy fehiloham-boninahitra ho an'ny sisan'ny vahoakany,	
23O	28	6	0,00000	 ho fanahy fahamarinana ho an'izay mipetraka eo amin'ny seza fitsarana, ary ho hery ho an'izay manohana ny fahavalo mananika am-bavahady.	
23O	28	7	0,00000	 Ireo koa mandraingiraingin'ny divay, jembin'ny zava-pisotro mahery, na mpisorona na mpaminany samy jembin'ny zava-pisotro mahery, rendriky ny divay, jembin'ny fisotro mahery, mandraingiraingy eo am-paminaniana, mivembena eo am-pitsarana;	
23O	28	8	0,00000	 feno loa maloto ny latabatra rehetra, tsy misy fitoerana intsony.	
23O	28	9	0,00000	 Iza no tadiaviny hampianarana fahendrena, ary zovy no tadiavany hamoasana ny fianarana? Ny zaza vao notazana, vao mitsaha-nono va?	
23O	28	10	0,00000	 Fa didy manampy didy, didy manampy didy fitsipika manampy fitsipika, fitsipika manampy fitsipika mbetika izao, mbetika izany.	
23O	28	11	0,00000	 Eny ary, fa olona mibadabada sy amin'ny fitenim-pirenen-kafa, no hitenenan'ny Tompo amin'ity vahoaka ity.	
23O	28	12	0,00000	 Niteny izy nanao hoe: Ity no fitoerana fitsaharana; avelao hiala sasatra ny reraka; ity no fanamaivanana; - kanefa tsy nety nihaino izy ireo.	
23O	28	13	0,00000	 Noho izany, ho azy ireo ny tenin'ny Tompo, dia ho didy manampy didy, didy manampy didy; fitsipika manampy fitsipika, fitsipika manampy fitsipika, mbetika izao mbetika izany; mba handeha izy ireo, ka ho lavo mitsilany, ho torotoro ary ho voasambotra amin'ny fandrika.	
23O	28	14	0,00000	 Koa mihainoa ny tenin'ny Tompo hianareo, ry olona mpananihany, lehiben'ny vahoaka eto Jerosalema.	
23O	28	15	0,00000	 Hianareo manao hoe: Efa nanao fanekena tamin'ny fahafatesana izahay; efa nanao fifanarahana tamin'ny seoly izahay, ka dia handalo ho lasa ny loza manafotra fa tsy hahatratra anay, fa efa nanao ny lainga ho fialofana izahay, ary ny fitaka ho fierena.	
23O	28	16	0,00000	 Noho izany, izao kosa no lazain'ny Tompo Iaveh: Indro aho efa nametraka vato ho fanorenana ao Siona dia vato voatsapa toetra, fehizoro, sarobidy, voaorina mafy: izay miankina aminy amim-pinoana, tsy mba handositra.	
23O	28	17	0,00000	 Ny rariny no hataoko fitsipika, ary ny fahamarinana no hataoko fandanjana. Ka ny lainga fiarovana ho paohin'ny havandra; ary ny fierenareo hindaosin'ny rano.	
23O	28	18	0,00000	 Ny fanekenareo amin'ny fahafatesana hofoanana; ary ny fifanarahanareo amin'ny seoly, tsy haharitra; fa rehefa handalo ny loza manafotra, homontsaniny hianareo;	
23O	28	19	0,00000	 isaky ny avy izy, hahatratra anareo, fa ho avy izy rahampitso sy rahampitso andro aman'alina; ny fangorohoroana ihany no hanao fananarana anareo!	
23O	28	20	0,00000	 Satria: fohy tsy misy hitsorana, ny farafara; ary kely tsy ampy hirakofana ny firakotra.	
23O	28	21	0,00000	 Fa Iaveh hitsangana, toy ny tao an-tendrombohitra Farasima; sy hirimorimon'ny hatezerana, toy ny tao an-dohasahan'i Gabaona, hahavita ny asany, asa tokana aman-tany, hanatanteraka ny lahasany, lahasa hafa noho ny fanaony!	
23O	28	22	0,00000	 Koa ankehitriny atsaharo ny hanihaninareo, fandrao mihamafy ny fatoranareo; satria efa reko fa misy fandringanana voatendrin'Iavehn'ny tafika hahazo ny tany rehetra.	
23O	28	23	0,00000	 Mampandria sofina, ka mandrenesa ny feoko, mihainoa tsara ka mandrenesa ny feoko:	
23O	28	24	0,00000	 Moa ny mpiasa tany izay mihevitra ny hamafy, dia miasa tany hatrany hatrany sy miasa tany ary mamaky bainga ihany?	
23O	28	25	0,00000	 Rahefa voaravony ny tany, moa tsy dia hapariakany va amin'izay ny nigela sy hafafiny ny komina, ary hataony mitandahatra tsara ny fromenta sy ny orja amin'ny anjara toerany; ary ny epaotra kosa, eny an-tsisiny?	
23O	28	26	0,00000	 Ny Andriamaniny no nampianatra azy izany fitsipika izany, sy nanoro azy.	
23O	28	27	0,00000	 Satria tsy mba ny rambaramba no fivelezana ny nigela, ary ny komina tsy kodiavana kodiaran-tsarety; fa ny nigela velezina amin'ny tehina, ary ny komina amin'ny tsorakazo.	
23O	28	28	0,00000	 Ny fromenta hosena, fa tandremana tsara ny tsy hivelezana azy lava; atosika ho eo aminy ny kodiaran-tsarety, mbamin'ny soavaly, nefa tsy torotoroina izy.	
23O	28	29	0,00000	 Izany koa dia avy amin'ny Tompo'ny tafika; mahagaga amin'ny fisainany izy, sady be no azony enti-manatanteraka.	
23O	29	1	0,00000	[FAHIRANO SY FAHAFAHAN'I ARIELA - FAHAJAMBAN'NY VAHOAKA AVY AMIN'NY HARATSIAN'NY LEHIBE, DIA HOSAZINA IZY; NEFA MBOLA HO VOAVONJY IHANY NY OLONA TSO-PO] Loza ho an'i Ariela, dia Ariela, ilay tanàna nilasian'i Davida! Ampio taona ny taona, aoka ho tafatsingerina ireo fety lehibe,	
23O	29	2	0,00000	 dia hoporetiko mafy Ariela, ka tsy hisy afa-tsy sento amam-pitarainana ao; fa ho tahaka an'i Ariela ho ahy izy;	
23O	29	3	0,00000	 Izaho hitoby manodidina anao, hanisy miaramila hanemitra anao, ary hanangana manda hamelezana anao.	
23O	29	4	0,00000	 Haetry hianao ka avy amin'ny tany no hisandratan'ny feonao, ho re avy amin'ny vovoka ny feonao mimonomonona, hivoaka avy amin'ny tany toy ny an'ny matoatoa, ny feonao; ary hiakatra avy amin'ny vovoka, toa bitsibitsika malemy, ny teninao.	
23O	29	5	0,00000	 Ny habetsahan'ny fahavalonao, ho tahaka ny vovoka madinika; ary ny habetsahan'ny mpiady, ho toy ny akofa manidina.	
23O	29	6	0,00000	 Ary indro fa amin'izay dia tampoka sy amin'ny indray mipy maso no hisavan'ny ompon'ny tafika anao, amin-kotrokotroka, kotro-baratra, rohondrohona mafy, tadio, tafio-drivotra, ary lelafo mandevona.	
23O	29	7	0,00000	 Ary ho tahaka ny nofy, tahaka ny fahitana amin'ny alina no hahazo ireo firenena maro rehetra izay hiady amin'i Ariela, sy izay rehetra hanafika azy sy ny tranony mimanda, sy hamoritra azy mafy.	
23O	29	8	0,00000	 Tahaka ny olona noana, manonofy hoe mihinana, kanjo nony mahatsiaro dia foana ihany ny fanahiny; ary tahaka ny olona mangetaheta manonofy hoe misotro, kanjo nony mahatsiaro, hanan'ny hasasarana sy mangetaheta ihany izy. Dia tahaka izany no hahazo an'ireo firenena maro ireo, izay mandeha hamely ny tendrombohitra Siona.	
23O	29	9	0,00000	 Migagà hianareo, ka aoka hitanaka foana hianareo! Manajambà tena hianareo, ka aoka ho voajamba! Mamo izy ireo nefa tsy tamin-divay, mivembena izy ireo nefa tsy tamim-pisotro mahery.	
23O	29	10	0,00000	 Fa Iaveh no nampidina ao aminareo fanahy mampatoritory; nakimpiny ny masonareo - ny mpaminany izany; nosaronany ny lohanareo - ny mpahita izany.	
23O	29	11	0,00000	 Ary ny fahitana rehetra aminareo, dia tonga toy ny teny amin'ny boky voaisy tombo-kase; ka atolotra ny olona mahavaky teny izy, atao hoe: Vakio ity, dia valiany hoe: Tsy azoko atao, fa voaisy tombo-kase ity boky ity.	
23O	29	12	0,00000	 Atolotra ny olona tsy mahavaky teny indray atao hoe: Vakio ity dia valiany hoe: Tsy mahavaky teny aho.	
23O	29	13	0,00000	 Ary hoy ny Tompo: Satria ity firenena ity manatona ahy amin'ny vavany sy mankalaza ahy amin'ny molony, nefa ny fony hampanalaviriny ahy, ary ny fivavahana ataony amiko dia didy nianarany tamin'olombelona,	
23O	29	14	0,00000	 noho izany mbola hanohy ny fanaovana zava-mahagaga aho, amin'izany vahoaka izany, dia zava-mahagaga tsy fahita, tsy fahita amin'ity firenena ity. Ka ny fahendren'ny olon-kendriny ho foana, ary ny fahazavan-tsain'ny mpampianatra azy hihamaizina.	
23O	29	15	0,00000	 Loza ho an'izay manafina lalina tsy ho hitan'ny Tompo, ny hevi-mifono voakasany, sady manao ny asany ao amin'ny maizina, ka manao hoe: Iza no mahita antsika sy mahalala antsika?	
23O	29	16	0,00000	 Hadalana re izany: Hatao ho tanimanga va ny mpanefy tanimanga no ilazan'ny taozavatra ny mpanao azy hoe: Tsy nanao ahy izy, sy ilazan'ny siny amin'ny mpanefy hoe: Tsy mahalala na inona na inona izy?	
23O	29	17	0,00000	 Tsy vetivety foana va dia ho zary saha misy hazo mamoa i Libàna, ary ny saha misy hazo mamoa dia atao ho ala?	
23O	29	18	0,00000	 Amin'izany andro izany, ny marenina handre ny tenin'ny boky, ary ny jamba hivoaka amin'ny aizina aman'aizim-pito ka hahita.	
23O	29	19	0,00000	 Ny manetry tena hitombo hafaliana hatrany, amin'ny Tompo, ary ny mahantra indrindra hientan-kafaliana ao amin'Ilay Masin'Israely.	
23O	29	20	0,00000	 Satria lasa tsy hita intsony ny mpampahory ary maty ny mpaniratsira ary ho ringana izay rehetra mamoron-tsain-dratsy,	
23O	29	21	0,00000	 dia ireo manameloka olona noho ny teniny indraim-bava; mamela-pandrika ho an'izay namaky betroka azy eo am-bavahady; ary mamery ny marina amin'ny laingany.	
23O	29	22	0,00000	 Noho izany, izao no lazain'ny Tompo amin'ny taranak'i Jakoba, dia izy izay nanavotra an'i Abrahama: Tsy hisy hahamenatra an'i Jakoba intsony tsy hivaloarika intsony ny handriny.	
23O	29	23	0,00000	 Fa izy sy ireo taranany, rahefa mahita ny asan'ny tànako eo aminy, dia hanamasina ny anarako izy ireo, hanamasina an'Ilay Masin'i Jakoba izy ireo, ary hanaja ny Andriamanitr'Israely. Ireo mivily saina, hianatra fahendrena, ary ireo mimonomonona, handray fampianarana.	
23O	30	1	0,00000	[LOZA HAFA KOA HANJO AN'IZAY MANKASITRAKA NY FIHAVANANA AMIN'NY EJIPSIANA - TSY MAHEFA NA INONA NA INONA IZANY, FA NY FITOKIANA IHANY NO MAHAVONJY; FAMAIZANA AN'IREO NITOKY TAMIN'NY HERIN'NY OLOMBELONA - FANASOAVANA AN'I JODÀ, ANY AORIANA - FANDRESENA FAINGANA AN'I ASORA] Loza ho an'izay zaza maditra - teny ton'ny Tompo, izay manao fikasana nefa tsy ombako; sy manao fanekem-pihavanana, nefa tsy omban'ny fanahiko, ka manampy ota ny ota.	
23O	30	2	0,00000	 Dia midina eny amin'ny làlana mankany Ejipta izy ireo nefa tsy manontany ny vavako, mba hialoka eo ambany fiarovan'i Faraona sy hialokaloka eo amin'ny alokalok'i Ejipta.	
23O	30	3	0,00000	 Hody henatra ho anareo, ny fiarovan'i Faraona; ary ho fanalam-baraka ho anareo, ny fialokalofana ao amin'ny alokalok'i Ejipta.	
23O	30	4	0,00000	 Efa mby any Tanisa sahady ireo mpanapaka an'i Jodà; ary efa tafahoatra hatrany Hanesa ny irany;	
23O	30	5	0,00000	 Mangaihay avokoa izy noho izany firenena izany tsy hahefa na inona na inona aminy, tsy hahazoany vonjy na fanampiana fa henatra sy fahafaham-baraka foana ihany.	
23O	30	6	0,00000	 Faminaniana ny amin'ireo bibin'ny negeba: Izy ireo mamakivaky ny tany mampahory sy mampitebiteby, izay ivoahan'ny liona aman-dionavavy, ny menarana sy ny dragona manidina, mitondra ny hareny eny an-damosin'ny ampondra, sy ny rakiny eo amin'ny trafon'ny rameva, ho an'ny firenena tsy mahefa na inona na inona.	
23O	30	7	0,00000	 Ho zava-poana sy tsinontsinona ny vonjin'i Ejipta; izany no iantsoako azy hoe: Ilay be rehaka mipetra-poana.	
23O	30	8	0,00000	 Koa ankehitriny mandehana soraty eo anatrehany amin'ny fafana izany, ary ataovy an-tsoratra ao anatin'ny boky, hany ka amin'ny andro ho avy dia ho vavolombelona mandrakizay izany.	
23O	30	9	0,00000	 Satria izy dia firenam-pikomiana zanaka miodina, zanaka mandà, tsy mihaino ny làlan'ny Tompo.	
23O	30	10	0,00000	 Izy ireo manao amin'ny mpahita hoe: Aza mahita; sy amin'ny mpaminany hoe: Aza maminany ny zava-marina aminay, fa zava-mahafinaritra no lazao aminay; hevi-dravina no vinanio.	
23O	30	11	0,00000	 Mialà amin'ny làlana, ivilio ny làlana, esory eo imasonay, ilay Masin'Israely!	
23O	30	12	0,00000	 Noho izany, izao no lazain'ilay Masin'Israely: Noho hianareo manamavo izany teny izany, sy mitoky amin'ny fanaovana an-keriny amam-pitaka, sady manao izany ho fiankinanareo,	
23O	30	13	0,00000	 noho izany, io heloka io ho anareo, dia ho toy ny mivava efa mila hampianjera sy efa mandomba eo amin'ny rindrina avo, izay mirodana tampoka, indray mihelina monja.	
23O	30	14	0,00000	 Ka dia ho montsamontsana hoatra ny fahamontsanan'ny vilany tany izy, izay vakivakin'ny olona tsy itondrany roa, ary ny vakiny tsy hahitana silany akory mba hakana afo ao am-patana na hanovozan-drano ao an-dobo.	
23O	30	15	0,00000	 Fa izao no nolazain'ny Tompo Tompo, ilay Masin'Israely: ny fibebahana sy ny fiandrasana amim-piadanana no hahavoavonjy anareo; ao amin'ny fitsaharana amam-pahatokiana no herinareo.	
23O	30	16	0,00000	 Nefa tsy nety hianareo, fa hoy hianareo: Tsia, fa handositra mitaingin-tsoavaly izahay. - Eny hoe, handositra hianareo. - Himaona mitaingina ny soavaly faingan-tongotra izahay. Eny iky, fa ho faingana kokoa izay hanenjika anareo.	
23O	30	17	0,00000	 Raha iray no handrahona, dia arivo no handositra; ary raha dimy no handrahona, handositra avokoa hianareo. Mandra-pahatonganareo ho kely sisa, tahaka ny tsato-kazo eny an-tampon'ny tendrombohitra, na ny faneva famantarana eny an-kavoana.	
23O	30	18	0,00000	 Izany no iandrasan'ny Tompo vao hamindra fo aminareo izy, dia hitsangana, ka hiantra anareo; satria Andriamanitra marina Iaveh. Sambatra izay rehetra manantena azy!	
23O	30	19	0,00000	 Fa hianao, ry vahoaka monina ao Siona, ao Jerosalema, tsy hitomany intsony hianao, fa raha vao mitaraina hianao dia hamindrany fo; raha vao mandre anao izy dia hamaly anao.	
23O	30	20	0,00000	 Homen'ny Tompo anareo, ny hanim-piahiahiana mafy sy ny ranom-pahoriana; ary tsy hiery intsony izay mampianatra anao, ary hahita maso an'izay mampianatra anao hianao.	
23O	30	21	0,00000	 Ary handre sofina ny feo hilaza ao ivohonao hoe: - Ity no làlana, ka ombao io! - dia raha hianareo hivily na ho an-kavanana na ho an-kavia.	
23O	30	22	0,00000	 Hataonareo ho zava-maloto, ny volafotsy mipetaka amin'ny sampinareo; mbamin'ny volamena mipetaka amin'ny sariolonareo: ka harianareo hoatra ny zava-maloto: Mialà eto hoy hianareo aminy.	
23O	30	23	0,00000	 Ny Tompo handefa ny ranonorany amin'ny voa nafafinao amin'ny tany, ary ny tany hahavokatra mofo, tsara tokoa sady betsaka; amin'izany andro izany ny biby fiompinareo hihinana eny amin'ny tany fiandrasana malalaka:	
23O	30	24	0,00000	 ary ny omby aman'ampondra miasa ny tany, hihinam-bilom-bary matsiro, voakororoka tamin'ny lapela aman-tsahafa.	
23O	30	25	0,00000	 Eny an-tendrombohitra avo rehetra, eny an-kavoana avo rehetra hisy sakeli-drano aman-dranovelona, amin'ny andro famonoam-be, sy hianjeran'ny tilikambo.	
23O	30	26	0,00000	 Ny hazavan'ny volana ho tahaka ny hazavan'ny masoandro; ary ny hazavan'ny masoandro ho avo fitoheny, ho tahaka ny hazavan'ny hafitoana, amin'ny andro hamehezan'ny Tompo ny ratran'ny vahoakany, sy hanasitranany ny fery namelezany azy.	
23O	30	27	0,00000	 Indro avy any lavitra any ny anaran'ny Tompo, mahamay ny hatezerany, ka tsy tanty ny fahamainy; midoaka fisafoahana ny molony; ary tahaka ny afo mandevona ny lelany.	
23O	30	28	0,00000	 Tahaka ny riaka manafotra ny fofon'ainy; manafotra havozona, hanasivanany ny firenena amin'ny sivana fandravana, sy hanisiany lamboridy mampivily làlana eo amin'ny valanoranon'ny olona.	
23O	30	29	0,00000	 Amin'izany hianareo hiventy hira, tahaka ny amin'ny alina ankalazana ny fety, ary ny fonareo hiravoravo tahaka an'izay miakatra amin'ny feon-tsodina, ho ao an-tendrombohitry ny Tompo hanatona ny vatolampin'Israely.	
23O	30	30	0,00000	 Iaveh hampiriadritra ny feony miezinezina, ary hampiseho ny fiantefan'ny sandriny, amin'ny firehitry ny hatezerany aman-delafo mandevona; amin'ny tafio-drivotra aman-dranonoram-baratra sy vato havandra.	
23O	30	31	0,00000	 Dia hangovitra Asora amin'ny feon'ny Tompo; hikapoka amin'ny tsorakazony izy,	
23O	30	32	0,00000	 ka isaky ny miantefa ny tsorakazo tsy diso hampidinin'ny Tompo aminy, dia hatao mitatatata ny ampongatapaka aman-dokanga, ary hiady aminy, sady hamely mafy azy izy.	
23O	30	33	0,00000	 Fa efa voaomana hatramin'ny ela Tofeta; io koa dia efa voaomana ho an'ny mpanjaka. Nataon'ny Tompo malalaka sady lalina izy; misy afo aman-kitay betsaka eo ambonin'ny antontan'kitainy; ny fofon'ain'ny Tompo tahaka ny riaka solifara, no mampirehitra azy.	
23O	31	1	0,00000	[RATSY NY MIANKINA AMIN'NY EJIPSIANA - ANDRIAMANITRA IHANY NO MAHAVONJY - FANDRESENA AN'I ASORA] Loza ho an'ireo izay midina hitady vonjy any Ejipta; miantehitra amin'ny soavaly, ary mitoky amin'ny kalesy, noho ny hamaroan'ireny, sy amin'ny mpitaingin-tsoavaly, noho izy matanjaka; nefa ilay Masin'Israely tsy mba andrandrainy; ary Iaveh tsy tadiaviny.	
23O	31	2	0,00000	 Izy anefa dia hendry; mahatonga loza, tsy mitsoa-teny, hitsangan-kamely ny ankohonan'ny ratsy fanahy, ary handà ny fanampiana avy amin'izay manao ny tsy marina.	
23O	31	3	0,00000	 Ny Ejipsiana dia olombelona ihany, fa tsy Andriamanitra; ny soavaliny dia nofo, fa tsy fanahy; dia haninji-tànana Iaveh, ka ho tafintohina izay manampy, ho potraka izay hampiana, ary hiara-devona avokoa izy roa tonta.	
23O	31	4	0,00000	 Fa izao no nolazain'ny Tompo tamiko: Toy ny fieronan'ny liona sy ny liona tanora amin'ny rembiny, raha mivory hanohitra azy ny mpiandry ondry maro be, ka tsy resin-tahotra izay horakorak'izy ireo, na manahy izay hamaroany akory; toy izany koa no hidinan'ny Tompon'ny tafika mba hiady, eo an-tendrombohitra Siona sy eo amin'ny havoany.	
23O	31	5	0,00000	 Tahaka ny vorona mamelatr'elatra hanomba ny zanany, no hiarovan'ny Tompon'ny tafika an'i Jerosalema; hiaro izy sy hamonjy, ary handalo sy hanafaka.	
23O	31	6	0,00000	 Koa miverena re ho amin'ilay efa nihatahanareo fatratra, ry zanak'Israely.	
23O	31	7	0,00000	 Fa amin'izany andro izany ny olona, samy hanary ny sampy volafotsy aman-tsampy volamenany avy izay nataon'ny tànanareo hanotana.	
23O	31	8	0,00000	 Ary Asora ho lavon-tsabatra, nefa tsy sabatr'olombelona; sabatra izay tsy sabatr'olombelona no handevonana azy; handositra eo anoloan'ny sabatra izy, ary ny zatovony hampandoavina hetra.	
23O	31	9	0,00000	 Ny vatolampiny handositra aman-tahotra; ary ny andriandahiny mangovitra handao ny faneva, - teny ton'ny Tompo - izay manana ny afony ao Siona, sy ny fatam-pandoroany ao Jerosalema.	
23O	32	1	0,00000	[FANJAKAN'NY FAHAMARINANA - FANJAKAN'NY HADALANA - FANANARANA NY VEHIVAVY MITSIKAMOKAMO TOETRA - FANJAKAN'NY FAHAMARINANA] Indro misy mpanjaka hanjaka araka ny rariny; ary ny mpanapaka hitondra araka ny hitsiny.	
23O	32	2	0,00000	 Ka izy ireo dia samy ho fiarovana amin'ny rivotra; ho fialofana amin'ny ranonoram-baratra; tahaka ny ranovelona eo amin'ny tany karankaina; tahaka ny alo-batolampy eo amin'ny tany foana.	
23O	32	3	0,00000	 Ny mason'ny mahiratra tsy hajambaina intsony, ny sofin'ny malady, hihaino tsara,	
23O	32	4	0,00000	 ny fon'ny maivan-doha, halaky mahazo an-tsaina; ny lelan'ny mikodedidedika, hahay miteny mazava.	
23O	32	5	0,00000	 Ny adala tsy mba antsoina hoe andriana intsony; ary ny mpihatsaravelatsihy, tsy ho lazaina hoe mahery fo intsony.	
23O	32	6	0,00000	 Satria ny adala miteniteny foana, ary ny ratsy no imasoan'ny fony, mba hanaovany zavatra mifanohitra amin'ny fivavahana; sy hanononany teny diso manohitra an'ny Tompo, mba hamelany ny fanahin'ny noana hilendalenda fotsiny eo, sy hanesorany ny fisotro eny amin'izay mangetaheta.	
23O	32	7	0,00000	 Ny fiadian'ny mpamitaka dia enti-mamadika, mamoron-tsain-dratsy izy io, hamerezany amin'ny lainga ny olona iva toetra, ary ny mahantra koa, na dia izay milaza zavatra ara-drariny aza.	
23O	32	8	0,00000	 Fa ny andriana manan-kevitra mendrik'andriana, sy hitsangan-kanao asa mendrik'andriana.	
23O	32	9	0,00000	 Ry vehivavy tsy manahy, mitsangàna, mihainoa ny feoko! Ry zazavavy tsy manahy, mampandria sofina aminy teniko.	
23O	32	10	0,00000	 Raha afaka herintaona mahery andro vitsy, dia hangovitra hianareo tsy manahy, fa ny fiotazam-boaloboka tsy hisy; ny fanangonam-boa tsy hatao.	
23O	32	11	0,00000	 Manàna vadi-po, ry kala mitsilamodamoka! mangovita, ry kala tsy manahy. Esory ny fitafianareo sarobidy, mialà akanjo, misikina lasaka.	
23O	32	12	0,00000	 Migogogogo ny olona mandondon-tratra ny amin'ny saha mahafinaritra, ny amin'ny tanim-boaloboka mahavokatra!	
23O	32	13	0,00000	 Eo amin'ny tanin'ny vahoakako, tsilo sy hery no maniry, na dia eo ambonin'ny trano firavoravoana rehetra aza ao amin'ny tanàna ravoravo.	
23O	32	14	0,00000	 Fa ny lapa, nilaozana, ny tanàna maresaka, zary tany foana; Ofely sy ny Tilikambo fiambenana, zary fierem-biby ho mandrakizay, fikarenjen'ampondra dia, ary fiandrasana biby fiompy.	
23O	32	15	0,00000	 Mandra-pampidina ho ao amintsika, ny fanahy avy any ambony, ka ny efitra ho tonga saha misy hazo mamoa, ary ny sahan-kazo mamoa hatao ho ala.	
23O	32	16	0,00000	 Amin'izany, ny hitsiny hitoetra any an'efitra; ny rariny hiorim-ponenana ao amin'ny sahan-kazo mamoa.	
23O	32	17	0,00000	 Ary ny ho vokatry ny fahamarinana dia ny fitsaharana sy ny fandriam-pahalemana mandrakizay.	
23O	32	18	0,00000	 Ny vahoakako honina eo amin'ny toeram-piadanana, eo amin'ny trano fonenana mahatoky, eo amin'ny trano fipetrahana mandry fahizay.	
23O	32	19	0,00000	 Nefa ny ala, haripaky ny havandra; ary ny tanàna, haetry ambany dia ambany.	
23O	32	20	0,00000	 Sambatra hianareo mamafy eny rehetra eny anilan'ny rano, sy mamela ny tongotry ny omby aman'ampondra, hiriaria.	
23O	33	1	0,00000	[FANDRAVANA NY ASIRIANA - FANAFAHANA AN'I JEROSALEMA] Loza ho anao, ry mpandrava, mbola tsy noravana, ry mpandroba, tsy mbola norobaina! Rahefa nitsahatra ny nandrava hianao, dia horavana; rahefa tapi-nandroba hianao, dia horobaina.	
23O	33	2	0,00000	 Tompo o, mamindrà fo aminay! Hianao no antenainay. Aoka hianao ho sandriny isa-maraina, sy ho famonjena anay amin'ny andro fahoriana.	
23O	33	3	0,00000	 Mandositra ny vahoaka mandre ny feon'ny kotro-baratrao; miparitaka ny firenena nony mitsangana hianao.	
23O	33	4	0,00000	 Hangonina hoatra ny fanangon'ny valala ny babonareo; mihazakazaka mankao ny olona, hoatra ny andiam-balala.	
23O	33	5	0,00000	 Manerinerina Iaveh fa mitoetra any ambony izy; fenoiny rariny amam-pahamarinana Siona.	
23O	33	6	0,00000	 Azo antoka ny andronao; hanananao be ny famonjena, sy ny fahendrena amam-pahalalana; ny fahatahorana an'ny Tompo no rakitrao.	
23O	33	7	0,00000	 Indreo ny lehilahy maheriny, mibabababa eny an-dalambe; ary ny iraka mitady fihavanana, mitomany amin'alahelo mafy.	
23O	33	8	0,00000	 Ny arabe maty, ny làlana tsy misy mpandeha. Ny fanekena nivadihany; ny tanàna nafokainy; ny olona tsy hajainy.	
23O	33	9	0,00000	 Misaona sy milofika ny tany; menatra sy malazo i Libàna, zary sahala amin'i Arabah i Sarona, manitsan-dravina Basàna sy Karmely.	
23O	33	10	0,00000	 Ankehitriny hitsangana aho, hoy Iaveh, ankehitriny hijoro aho; ankehitriny hisandratra aho.	
23O	33	11	0,00000	 Torontoronina mololo hianareo, ka hiteraka vodivary; ny fofonainareo ihany no ho afo mandevona anareo.	
23O	33	12	0,00000	 Ary ny vahoaka dia ho memy fandoroan-tsokay, ho tsilo voatomboka mirehitra anaty afo.	
23O	33	13	0,00000	 Hianareo lavitra, mihainoa ny nataoko; hianareo akaiky, mahafantara ny heriko.	
23O	33	14	0,00000	 Nangovitra ny mpanota ao Siona, ary raiki-tahotra ny mahalala fivavahana, nanao hoe: Iza amintsika no hahatoetra ao anaty afo mandevona? Iza amintsika no hahatoetra ao anaty lelafo mandrakizay?	
23O	33	15	0,00000	 Izay nandeha amin'ny rariny, sy miteny amin'ny hitsiny; izay tsy mety mandray harena azo an-keriny, izay manifikifi-tànana tsy handray kolikoly; izay manentsin-tadiny amin'ny resaka handatsa-dra, sy mitampi-maso tsy hahita ny ratsy:	
23O	33	16	0,00000	 izany no honina any amin'ny fitoerana avo; ny trano mimanda miorina amin'ny vatolampy no fialofany, ny haniny dia homena azy; ary ny ranony tsy hanam-paharitana.	
23O	33	17	0,00000	 Ny masonao hibanjina ny mpanjaka amin'ny tarehiny, hahatsinjo ny tany midadasika lasa lavitra.	
23O	33	18	0,00000	 Ny fonao hahatsiaro ny natahorany: Nankaiza ny mpanoratra? Nankaiza ny mpampiasa nitana ny fandanjana? Nankaiza ny lehibe mpanisa ny tilikambo?	
23O	33	19	0,00000	 Tsy ho hitanao intsony ny vahoaka mirehareha, ny vahoaka manao teny maizina sy tsy fantatra, Ã¹ fa fiteny tsy fantatra no akanakaniny.	
23O	33	20	0,00000	 Jereo ity Siona tanàna fanaovantsika fety; aoka ny masonao anie hahita an'i Jerosalema, fonenana mahasambatra, lay tsy hafindrafindra, izay tsy hongotana mandrakizay ny tsimany sy tsy hanesorana iray akory ny tadiny.	
23O	33	21	0,00000	 Ao marina no honenan'ny Tompo ho antsika amin'ny voninahiny; ao no misy ony aman-dakan-drano lehibe; izay tsy ho sahin'ny lakana voizina hidirana na iray aza, sy tsy hidiran-tsambo lehibe na iray aza.	
23O	33	22	0,00000	 Satria Iaveh no mpitsara antsika, Iaveh no mpanao làlana ho antsika, Iaveh no mpanjakantsika; izy no hamonjy antsika.	
23O	33	23	0,00000	 Mivaha ny mahazakan-tsambonao, tsy mahatana ny andrin-tsambo ho eo amin'ny fiorenany izy; ary tsy mahahazona ny sainan-tsambo mivelatra intsony. Amin'izany mizara babo betsaka ny olona, ny mandringa avy no hanana anjara babo.	
23O	33	24	0,00000	 Tsy misy mponina manao hoe: Marary aho! Nahazo ny famelana ny helony, ny vahoaka monina ao Siona.	
23O	34	1	0,00000	[FITSARANA NY FIRENEN-TSAMIHAFA TANDINTOMIN'I EDOMA] Manatona hihaino, hianareo firenena, mampandria sofina, hianareo vahoaka! Aoka hihaino avokoa ny tany mbamin'izay rehetra ao aminy; izao tontolo izao mbamin'ny vokatra rehetra avy aminy.	
23O	34	2	0,00000	 Fa mihatra amin'ny firenena rehetra ny haviniran'ny Tompo, ary amin'ny miaramilany rehetra ny hatezerany; nataony anatema, natolony hovonoina ireny.	
23O	34	3	0,00000	 Ny maty amin'izy ireo hariana, ny fatiny hitera-pofona maimbo, ary hiempo azon'ny rany ny tendrombohitra.	
23O	34	4	0,00000	 Ny tafiky ny lanitra rehetra ho zary vovoka; ny lanitra hahorona hoatra ny taratasy; ary ny tafiny rehetra hiraraka hoatra ny firaraky ny ravim-boaloboka, hoatra ny firaraky ny ravina malazo amin'ny aviavy.	
23O	34	5	0,00000	 Fa efa mamon-drà teny amin'ny lanitra ny sabatro, ka indro izy midina ho any Edoma, ho any amin'ny firenena nataoko anatema hitsarana azy.	
23O	34	6	0,00000	 Ny sabatry ny Tompo dia feno ra, mihosi-menaka, sy ran-janak'ondry aman'osilahy, ary sabora fonom-boan'ondralahy. Fa manao sorona ao Bosrà, Iaveh, sy famonoam-be ao amin'ny tanin'i Edoma.	
23O	34	7	0,00000	 Miaraka aripaka amin'izany koa ny ombimanga, sy ny omby miaraka amin'ny ombilahy. Vonto ra ny taniny, mandriaka ny menaka ao amin'ny vovok'izy ireo.	
23O	34	8	0,00000	 Fa andro famalian'ny Tompo izany, ary taona famaliana ny nataony tamin'i Siona.	
23O	34	9	0,00000	 Hanjary dity ny reniranony, ho solifara ny vovo-taniny, ary ho tonga dity mahamay ny taniny,	
23O	34	10	0,00000	 ka ny firehiny tsy hovonoina na andro na alina, ary ny setrony, hisavoana mandrakizay.	
23O	34	11	0,00000	 Ny pelikano aman-tsokina no hivolo-tompony ao; ny vorondolo sy ny goaika no honina ao; ary hohenjanina eo aminy ny famolain'ny fikorontanana sy ny levin'ny fanafoanana.	
23O	34	12	0,00000	 Tsy hisy intsony ny lehibe hanangana mpanjaka; ary hofoanana avokoa ny mpanapaka ao.	
23O	34	13	0,00000	 Tsilo no haniry ao an-dapany; ary voaroy amam-beroberokamboa no ho eo an-tranony mimanda, ka ho fieren'amboadia sy valan'ostritsa foana izy.	
23O	34	14	0,00000	 Ny kary aman-amboadia, ho tafahoana ao; ary ny satira hifampiantsoantso ao. Ny lolovokatra mpiseho alina hiorim-ponenana ao koa, sy hahazo fitoerana fitsaharany.	
23O	34	15	0,00000	 Ao ny bibilava no hanao ny akaniny sy hanatody sy hikotrika azy hanangona ny zanany eo ambanin'ny alokalony. Hiangona ao avokoa ny papango.	
23O	34	16	0,00000	 Izahao ao amin'ny bokin'ny Tompo ka vakio: Tsy misy tsy ao ireo na dia iray aza, na ity na itsy tsy misy tsy tonga ao. Fa ny vavan'ny Tompo no efa nandidy izany, ary ny fofon'ainy no nanangona azy.	
23O	34	17	0,00000	 Tenany no nanao loka ho an'ireo, ary tànany no nizara ny tany ho azy ireo amin'ny famolaina; ka hanana izany mandrakizay ireo; ary honina ao amin'ny taona mifandimby.	
23O	35	1	0,00000	[FAMONJENA SY VONINAHITR'ISRAELY] Hifaly ny efitra sy ny tany karankaina, hiravoravo ny tany lemaka lava volo,	
23O	35	2	0,00000	 ary hamony tahaka ny narisisa; hirakotra voninkazo sy hientan-kafaliana ary hanao hoby firavoravoana izy. Homena azy ny voninahitr'i Libàna mbamin'ny hakanton'i Karmely sy Sarona. Izy ireo hahita ny voninahitry ny Tompo, sy ny famirapiratan'ny Andriamanitsika.	
23O	35	3	0,00000	 Hatanjaho ny tànana osa, herezo ny lohalika mangozohozo!	
23O	35	4	0,00000	 Ilazao ny mitebiteby fo ataovy hoe: Makà hery fa aza matahotra. Inty ny Andriamanitrareo; tamy ny famaliana, famalian'Andriamanitra, tenany no ho avy, dia hamonjy anareo.	
23O	35	5	0,00000	 Amin'izay dia hahiratra ny mason'ny jamba, halady ny sofin'ny marenina.	
23O	35	6	0,00000	 Hitsambikina hoatra ny serfa ny mandringa, hinantsanantsan-kafaliana ny lelan'ny moana. Fa hisy rano miboiboika any an'efitra; ary sakeli-drano eny amin'ny tany lemaka lava volo.	
23O	35	7	0,00000	 Ny tany hay, hanjary ho farihy, ary ny tany mangetana ho loharano. Ny lavaka fonenan'ny amboadia hanjary saham-bolotara aman-jozoro.	
23O	35	8	0,00000	 Hisy arabe, hisy làlana, izay atao hoe ny làlana masina; ka ny tsy madio tsy mba hihazo eo; fa ho azy ireo ihany izy io; izay homba azy na ny olon-tsotra aza tsy hivilivily.	
23O	35	9	0,00000	 Ao tsy mba hisy liona, tsy hisy biby masiaka mandia ao, tsy hisy ho hita ao. Fa ny voavonjy no hizotra ao, ary ny navotan'ny Tompo no ho tonga ao indray;	
23O	35	10	0,00000	 Ho tonga ao Siona amin'ny hobin-kafaliana izy ireo; firavoravoana mandrakizay no ho fehilohany; fifaliana amam-piravoravoana no hahenika azy; fa ny sento amam-pijaliana handositra.	
23O	36	1	0,00000	[FANAFIHAN'I SENAKERIBA AN'I JEROSALEMA] Tamin'ny taona fahefatra ambin'ny folo, nanjakan'i Ezekiasa, niakatra Senakeriba, mpanjakan'i Asiria, hamely ny tanàna mimanda rehetra any Jodà, ka nahafaka ireny. 	
23O	36	2	0,00000	 Ary nirahin'ny mpanjakan'i Asiria ny lehiben'ny mpandroso divay aminy nitondra miaramila maro, avy ao Lakisa ho any Jerosalema, amin'i Ezekiasa mpanjaka; nijanona teo amin'ny lakan-drano amin'ny kamory ambony, eo amin'ny làlana mankamin'ny sahan'ny Mpamotsy lamba, ny lehiben'ny mpandroso divay. 	
23O	36	3	0,00000	 Dia nanatona azy Eliasima, zanak'i Helkiasa lehiben'ny tao an-dapa, nomban'i Sobnà mpanoratra, ary Joahe zanak'i Asafa, mpitahiry ny bokim-panjakana. 	
23O	36	4	0,00000	 Hoy ny lehiben'ny mpandroso divay tamin'izy ireo: Mba lazao kely amin'i Ezekiasa izao: Izao no tenin'ny mpanjaka lehibe, mpanjakan'i Asiria: Avy aiza no nahazoanao toky iankinanao toy izao? Hoy izaho: Teny foana izany fikasana aman-kery hoenti-miantafika izany. 	
23O	36	5	0,00000	 Fa ankehitriny, iza no itokianao no niodina tamiko hianao? 	
23O	36	6	0,00000	 Indro fa ny itokianao hitehenana dia ilay volotara folaka, i Ejipta, izay manindrona sy manaboroaka ny tanan'izay rehetra mitehina aminy; fa izany no afitsok'i Faraona amin'izay rehetra matoky azy. 	
23O	36	7	0,00000	 Ary raha hianao manao amiko hoe: Iaveh Andriamanitray no itokianay - moa tsy izy va no nanesoran'i Ezekiasa ny fitoerana avo aman'otely nanaovany tamin'i Jodà sy Jerosalema hoe: Eo anoloan'ity otely ity no hiankohofanareo? 	
23O	36	8	0,00000	 Koa ankehitriny manaova fanekena amin'ny tompoko, ny mpanjakan'i Asiria, fa homeko soavaly roa arivo hianao, raha afa-mamory olona hitaingina azy! 	
23O	36	9	0,00000	 Hataonao ahoana no fampiamboho kapiteny iray akory, amin'ny mpanompon'ny tompoko, na dia izay kely indrindra amin'izy ireo aza? Noho izany dia Ejipta no itokianao hahazoana kalesy aman-tsoavaly. 	
23O	36	10	0,00000	 Ary ankehitriny matoa niakarako ity tany ity handrava azy, moa tsy avy amin'ny sitrak'Iaveh izany? - Izao no nolazain'ny Tompo tamiko: Miakara hamely izany firenena izany, ka ravao izy! 	
23O	36	11	0,00000	 Dia hoy Eliasima sy Sobnà ary Joahe, tamin'ny lehiben'ny mpandroso divay: Mba teny arameana no ataovy amin'ny mpanomponao, satria hainay izany; fa aza dia manao teny jodaika, ho ren'ny vahoaka eny ambony manda. Fa izao no navalin'ny lehiben'ny mpandroso divay: 	
23O	36	12	0,00000	 Moa ny tomponao sy hianao va, no nanirahan'ny tompoko ahy, hilaza izany teny izany; fa tsy ireo olona mipetraka eo ambony manda hihinana ny dikiny sy hisotro ny ditsany miaraka aminareo?	
23O	36	13	0,00000	 Dia nandroso ny lehiben'ny mpandroso divay ka nanao feo avo niantso tamin'ny teny jodaika nanao hoe: Mihainoa, hianareo, ny tenin'ny mpanjaka lehibe, mpanjakan'i Asiria! 	
23O	36	14	0,00000	 Izao no lazain'ny mpanjaka: Aza mety hofitahin'i Ezekiasa hianareo, fa tsy hahavonjy anareo izy. 	
23O	36	15	0,00000	 Ary aza mety hotaritin'i Ezekiasa hatoky an'ny Tompo, hataony hoe: Hamonjy antsika tokoa Iaveh, ary tsy atolotra eo an'tanan'ny mpanjakan'i Asiria ity tanàna ity. 	
23O	36	16	0,00000	 Aza mihaino an'i Ezekiasa hianareo; fa izao no tenin'ny mpanjakan'i Asiria: Manaova fanekem-pihavanana amiko, ary maneke ahy hianareo, dia samy hihinana ny voaloboka aman'aviaviny, sy hisotro ny rano eo amin'ny dobo famorian-dranony avy hianareo; 	
23O	36	17	0,00000	 mandra-pihaviko hitondra anareo, ho any amin'ny tany toy ny anareo, dia tany misy vary aman-divay, tany misy mofo amam-boaloboka.	
23O	36	18	0,00000	 Aza mety hambosin'i Ezekiasa hianareo, ataony hoe: Hamonjy antsika Iaveh. Moa misy andriamanitry ny firenena nahavonjy ny taniny, tamin'ny tanan'ny mpanjakan'i Asiria va? 	
23O	36	19	0,00000	 Aiza ny andriamanitr'i Emata sy Arfada? Aiza ny andriamanitr'i Sefarvaima? Moa nanafaka an'i Samaria tamin'ny tànako va ireny? 	
23O	36	20	0,00000	 Iza tamin'ireo andriamanitry ny firenena rehetra ireo no nahavonjy ny taniny tamin'ny tànako, no hahavonjen'ny Tompo an'i Jerosalema amin'ny tàanako?	
23O	36	21	0,00000	 Nangina tsy nisy namaly izy ireo na dia teny indraimbava aza, satria efa nodidian'ny mpanjaka hoe: Aza mamaly azy hianareo. 	
23O	36	22	0,00000	 Dia nankany amin'i Ezekiasa Eliasima zanak'i Elkiasa lehiben'ny ao an-dapa, sy Sobnà mpanoratra, ary Joahe zanak'i Asafa mpitahiry ny bokim-panjakana, ka nambarany taminy ny tenin'ny lehiben'ny mpandroso divay, ary samy voatriatra ny fitafiany.	
23O	37	1	0,00000	[NY NAMONJEN'ANDRIAMANITRA AN'I JEROSALEMA, TAMIN'I SENAKERIBA SY NY ASIRIANA] Nony nandre izany teny izany Ezekiasa, dia notriariny ny fitafiany, notafiny ny lasaka, lasa izy nankao an-tranon'ny Tompo. 	
23O	37	2	0,00000	 Ary nirahiny Eliasima, lehiben'ny ao an-dapa, sy Sobnà, mpanoratra, ary ny lohandohan'ny mpisorona, samy voatafy lasaka, ho any amin'Izaia zanak'i Amosa, mpaminany, 	
23O	37	3	0,00000	 ka nanao taminy hoe: Izao no lazain'i Ezekiasa: Androm-pahoriana amam-pamaizana sy fahafaham-baraka izao andro izao, fa ny zaza vonon-kivoaka avy ao am-bohoka nefa ny hery hiterahana azy, tsy misy. 	
23O	37	4	0,00000	 Angamba ho ren'ny Tompo Andriamanitrao, ny tenin'ny lehiben'ny mpandroso divay nirahin'ny mpanjakan'i Asiria, tompony, hanevateva an'Andriamanitra velona, ka hosaziny noho ny teny efa ren'ny Tompo Andriamanitrao. Koa manaova fivavahana ho an'izay sisa mbola tavela.	
23O	37	5	0,00000	 Lasa nankany amin'Izaia ireo mpanompon'i Ezekiasa, mpanjaka, 	
23O	37	6	0,00000	 dia hoy Izaia tamin'izy ireo: Izao no holazainareo amin'ny tomponareo: Toy izao no tenin'ny Tompo: Aza matahotra ny teny efa renao, izay naniratsiran'ny mpanompon'ny mpanjakan'i Asiria ahy. 	
23O	37	7	0,00000	 Fa indro aho, manisy fanahy ao anatiny, hany ka noho ny vaovao hampandrenesina azy dia hiverina ho any amin'ny taniny izy, dia hataoko lavon-tsabatra any amin'ny taniny.	
23O	37	8	0,00000	 Dia niverina ny lehiben'ny mpandroso divay ka nahita ny mpanjakan'i Asiria, nanao fahirano an'i Lobnà; efa reny ny nialan'ny tompony tany Lakisa. 	
23O	37	9	0,00000	 Ary nandre vaovao ny mpanjakan'i Asiria ny amin'i Tharakà, mpanjakan'i Etiopia, fa hoy ny olna taminy: Efa niainga izy io hanafika anao. Nony vao nandre izany izy, dia nandefa iraka ho any amin'i Ezekiasa, nanao hoe: 	
23O	37	10	0,00000	 Izao no holazainareo amin'i Ezekiasa mpanjakan'i Jodà ataovy hoe: Aza mety hofitahin'ny Andriamanitrao, izay itokianao hianao, ataony hoe: Tsy hatolotra eo an-tanan'ny mpanjakan'i Asiria Jerosalema. 	
23O	37	11	0,00000	 Indro efa renao ny nafitsoky ny mpanjakan'i Asiria, ny tany rehetra, fa nataony anatema izany!... Ka hianao ve dia ho voavonjy? 	
23O	37	12	0,00000	 Moa nahavonjy azy va ireo andriamanitry ny firenena noravan'ny razako dia Gozàna, Harama, Resefa, ary ny taranak'i Edena, izay any Telasara? 	
23O	37	13	0,00000	 Aiza avy ny mpanjakan'i Emata, ny mpanjakan'i Arfada, ary ny mpanjakan'ny tanàna Sefarvaima, ny an'i Anà, ny an'i Avà? 	
23O	37	14	0,00000	 Noraisin'i Ezekiasa avy eny an-tanan'ireo iraka ny taratasy, ka novakiny; dia niakatra ho ao an-tranon'ny Tompo izy sady namelatra izany teo anatrehan'ny Tompo. 	
23O	37	15	0,00000	 Ary nivavaka teo anatrehan'ny Tompo Ezekiasa nanao hoe: 	
23O	37	16	0,00000	 Ry Iavehn'ny tafika, Andriamanitr'Israely ô, izay mpietraka amin'ny Kerobima, hianao irery no Andriamanitry ny fanjakana rehetra ambonin'ny tany, hianao no namorona ny lanitra sy ny tany. 	
23O	37	17	0,00000	 Atongilano ny sofinao, Iaveh, ka mihainoa! Ahirato ny masonao, Iaveh, ka mijere? Henoy avokoa ny tenin'i Senakeriba izay nalefany, hanevatevana an'ilay Andriamanitra velona. 	
23O	37	18	0,00000	 Marina tokoa, ry Iaveh ô, fa Senakeriba dia nandrava ny firenena rehetra mbamin'ny taniny, 	
23O	37	19	0,00000	 ary nanipy ny andriamanitr'ireny tao anaty afo, satria tsy andriamanitra ireny, fa asan-tanan'olombelona, vato aman-kazo, ka dia voaravany. 	
23O	37	20	0,00000	 Ankehitriny, Iaveh Andriamanitray ô, vonjeo amin'ny tanan'i Senakeriba izahay; ary aoka ho fantatry ny fanjakana rehetra ambonin'ny tany, fa hianao irery no Iaveh.	
23O	37	21	0,00000	 Dia naniraka ho any amin'i Ezekiasa Izaia, zanak'i Amosa, hilaza hoe: Izao no lazain'ny Tompo, Andriamanitr'Israely: Efa reko ny vavaka nataonao tamiko, ny amin'i Senakeriba, mpanjakan'i Asiria; 	
23O	37	22	0,00000	 ka izao no teny nolazain'ny Tompo ny aminy: Maneso anao, mihomehy anao, ilay virjiny zanakavavin'i Siona; manifikifi-doha eo aorianao, ny zanakavavin'i Jerosalema!	
23O	37	23	0,00000	 Iza no notsiratsirainao sy nompainao? Hamely an'iza no nanandratanao feo, sy niandranandrananao maso? -	
23O	37	24	0,00000	 Hamely an'ilay Masin'Israely. Ny mpanomponao no efa naniratsiranao ny Tompo, ary hianao efa nanao hoe: Amin'ny hamaroan'ny kalesiko no efa niakarako teny an-tampon-tendrombohitra, teny amin'ny fara-sisin'i Libàna; hokapaiko ny avo indrindra amin'ny sedra ao aminy, ny tsara indrindra amin'ny sipresa ao aminy, dia hahatakatra ny tendrony avo indrindra aho, mbamin'ny alany, hoatra ny saha misy hazo mamoa.	
23O	37	25	0,00000	 Nihady aho, dia manan-drano hosotoina; homainiko amin'ny faladian-tongotro ny onin'i Ejipta rehetra.	
23O	37	26	0,00000	 Tsy mba renao va fa efa hatramin'ny ela dia nanao izany aho, ary efa noforoniko hatramin'ny andro taloha? Ankehitriny ataoko izay hahatanterahan'izany, hampanajarianao ho korontan-javatra miavosa ny tanàna mimanda.	
23O	37	27	0,00000	 Tsy manan-kery ny mponina fa raiki-tahotra sy mivadi-po; izy ireo manahaka ny ahitra eny an-tsaha aman-java-maitso milenodenoka, tahaka ny ahitra ambony tafon-trano, tahaka ny vary mandavenona, maina alohan'ny fahamasahany.	
23O	37	28	0,00000	 Fantatro anefa hianao na mipetraka hianao na mivoaka hianao, na miditra hianao; fantatro ny hatezeranao amiko.	
23O	37	29	0,00000	 Noho hianao misafoaka amiko, sy noho ny fireharehanao efa tafakatra mby ao an-tsofiko, izaho kosa hametaka ny masom-biko amin'ny oronao sy ny lamboridiko eo amin'ny vavanao, sy hamerina anao amin'ny làlana nihavianao.	
23O	37	30	0,00000	 Ary izao no ho famantarana ho anao: Amin'ity taona ity, ny vokatra avy amin'ny vary raraka an-tany no hohanina; amin'ny taona faharoa ny maniry ho azy no hohanina; fa amin'ny taona fahatelo kosa hamafy sy hijinja ny vokany hianareo. 	
23O	37	31	0,00000	 Izay voavonjy tamin'ny taranak'i Jodà, izay sisa tavela mbola handatsaka faka any ambany, ary hamoa voa any ambony. 	
23O	37	32	0,00000	 Fa hisy sisa hivoaka avy amin'i Jerosalema, ary hisy afaka avy ao an-tendrombohitra Siona. Izany no hefain'ny firehetam-pon'ny Tompon'ny tafika. 	
23O	37	33	0,00000	 Noho izany, izao no lazain'ny Tompo, ny amin'ny mpanjakan'i Asiria: Tsy hiditra amin'izany tanàna izany izy, na handefa zana-tsipika ao aminy, na hanangana ampinga eo anoloany, na hanandratra tovon-tany hamelezana azy.	
23O	37	34	0,00000	 Hiverina amin'ny làlana nihaviany izy, fa tsy ho tafiditra amin'ity tanàna ity. - Teny ton'ny Tompo.	
23O	37	35	0,00000	 Hiaro ity tanàna ity aho mba hamonjy azy, noho ny amin'ny tenako, sy noho ny amin'i Davida mpanompoko.	
23O	37	36	0,00000	 Dia nivoaka ny anjelin'ny Tompo, ka namely olona dimy arivo amby valo alina sy iray hetsy teo an-tobin'ny Asiriana, ary nony vao nifoha ny olona tamin'ny maraina dia indreo maty avokoa ireo. 	
23O	37	37	0,00000	 Ary Senakeriba mpanjakan'i Asiria, nony avy nandrava ny tobiny, dia lasa nody, 	
23O	37	38	0,00000	 ka nitoetra tany Niniva. Fa raha ilay niankohoka tao an-tranon'i Nesroka, andriamaniny iny izy, dia nokapain'i Adrameleky sy Sarasara, zanany lahy, tamin'ny sabatra, ka nandositra tany amin'ny tanin'ny Ararata izy ireo, dia Asarhaddona, zanany lahy, no nanjaka nandimby azy.	
23O	38	1	0,00000	[NY NAHARARIAN'I EZEKIASA SY NY NAHASITRANANY; HIRA FISAORANA] Tamin'izany andro izany, narary efa ho faty Ezekiasa. Ary tonga tao aminy Izaia, zanak'i Amosa, nanao taminy hoe: Izao no lazain'ny Tompo: Omeo ny fianakavianao izay didinao, fa ho faty hianao, fa tsy ho velona intsony. 	
23O	38	2	0,00000	 Dia nitodika nankany amin'ny rindrina Ezekiasa, ka nivavaka tamin'ny Tompo; hoy izy: 	
23O	38	3	0,00000	 Iaveh ô, tsarovy fa nandeha teo anatrehanao tamim-pahamarinana sy firaiketam-po aminao aho, ary nanao izay tsara eo imasonao. Sady nitomany nanao ranomaso havozona Ezekiasa.	
23O	38	4	0,00000	 Dia tonga tamin'Izaia ny tenin'ny Tompo, nanao hoe: 	
23O	38	5	0,00000	 Mandehana lazao amin'i Ezekiasa hoe: Izao no lazain'ny Tompo, Andriamanitr'i Davida, rainao: Reko ny vavakao, hitako ny ranomasonao, ka indro, ampiako dimy ambin'ny folo taona ny andronao. 	
23O	38	6	0,00000	 Hamonjy anao sy ity tanàna ity amin'ny tanan'ny mpanjakan'i Asiria aho; ary hiaro ity tanàna ity. 	
23O	38	7	0,00000	 Ary izao no famantarana omen'ny Tompo ho anao, hahafantaranao fa hotanterahin'ny Tompo izany teny nolazainy izany: 	
23O	38	8	0,00000	 Indro aho hampihemotra ny aloka hiverina araka ny ambaratonga efa nampidinin'ny masoandro azy, eo amin'ny ambaratongan'i Akaza, dia ambaratonga folo. Dia nihemotra ambaratonga folo, teo amin'ny ambaratonga efa nidinany teo, ny masoandro.	
23O	38	9	0,00000	 Zavatra nosoratan'i Ezekiasa, mpanjakan'i Jodà, fony izy narary ka sitrana tamin'ny aretiny:	
23O	38	10	0,00000	 Hoy aho: Dia amin'izao andro mbola iadanako izao aho no midina ho any amin'ny vavahadin'ny seoly; ka hanesorana amiko ny taonako sisa!	
23O	38	11	0,00000	 Hoy aho: Tsy mba hahita an'ny Tompo intsony aho, tsy hahita an'ny Tompo, eo amin'ny tanin'ny velona; tsy mba hahita ny olombelona intsony aho eo amin'ny mponina any amin'ny fonenana mangina!	
23O	38	12	0,00000	 Ny fonenako nesorina, nentina lavitra ahy, tahaka ny lain'ny mpiandry ondry. Tahaka ny mpanenona aho manao ny tenon'ny fiainako, fa tapahany hiala amin'ny fanenomana aho! Hatramin'ny antoandro ka mandra-pihavin'ny alina dia hotaperinao ny aiko.	
23O	38	13	0,00000	 Tsy niteny tsy nivolana aho, mandra-pahamarainan'ny andro. Nanapatapaka ny taolako rehetra toy ny liona izy; hatramin'ny antoandro ka mandra-pihavin'ny alina dia hotaperinao ny aiko!	
23O	38	14	0,00000	 Nikoraraika toy ny vano aman-tsidintsidina aho, nitoloko toy ny voromailala aho, valalanina ny masoko, mijery any ambony:	
23O	38	15	0,00000	 Tompo o, anaovana an-tery setra aho, hianao anie no hiantoka ahy. Inona no holazaiko? Nilaza tamiko izy, nahavita izy. Handeha amim-panetre-tena aho, amin'ny taona iainako rehetra, mahatsiaro ny hangidin'ny aiko.	
23O	38	16	0,00000	 Tompo o, izany no fiainana, ao amin'izany rehetra izany ny fiainan'ny fanahiko. Mahasitrana ahy hianao, mampody ny aina amiko;	
23O	38	17	0,00000	 Koa indro manjary fiadanana ho ahy ny mangidy mafy indrindra. Nanesotra ny fanahiko hianao, teo amin'ny lavaka famoizana; narianao any ivohonao ny fahotako rehetra.	
23O	38	18	0,00000	 Satria tsy mankalaza anao ny seoly, ary ny fahafatesana tsy manao hira fiderana anao; ireo midina any an-davaka, tsy manantena ny fahamarinanao intsony.	
23O	38	19	0,00000	 Fa ny velona dia ny velona ihany no mankalaza anao tahaka izao ataoko anio izao; ny ray hampahalala ny zanany ny fahamarinanao.	
23O	38	20	0,00000	 Iaveh efa nalaky namonjy ahy; isika kosa hitendry hampaneno ny kofehin'ny lokangako amin'ny andro rehetra iainantsika, ao an-tranon'ny Tompo.	
23O	38	21	0,00000	 Hoy Izaia: Mitondrà ampempan'aviavy iray, dia apetaho amin'ny fery, ary aoka ho sitrana ny mpanjaka. Ary hoy Ezekiasa: Inona no famantarana ahalalako fa hiakatra any amin'ny tranon'ny Tompo aho?	
23O	39	1	0,00000	[IRAK'I MERODAKA-BALADANA - FILAZANA NY HAHABABOANA] Tamin'izany andro izany, Merodaka-Baladana, zank'i Baladana mpanjakan'i Babilona, nampitondra taratasy amam-panomezana ho an'i Ezekiasa, fa efa reny ny naharariany sy ny nahasitranany. 	
23O	39	2	0,00000	 Faly Ezekiasa tamin'ny nahatongavan'ireo iraka ireo ka nasehony azy ny trano fitehirizany ny rakiny, ny volafotsy amam-bolamena, ny zava-manitra aman-diloilo sarobidy, ny trano fitehirizam-piadiany, mbamin'izay rehetra tao amin'ny trano firaketany; tsy nisy tsy nasehon'i Ezekiasa an'ireo na ny tao an-tranony, na ny teo amin'ny fanjakany rehetra.	
23O	39	3	0,00000	 Dia nankao amin'i Ezekiasa mpanjaka Izaia, mpaminany, ka nanao taminy hoe: Inona no nolazain'ireo olona ireo; ary avy aiza izy ireo no nankaty aminao? Hoy ny navalin'i Ezekiasa: Avy lavitra izy ireo no nankaty amiko; avy any Babilona. 	
23O	39	4	0,00000	 Ary hoy Izaia: Inona avy no hitany tato an-tranonao? Ka hoy ny navalin'i Ezekiasa: Hitany avokoa izay rehetra ato an-tranoko; tsy misy tsy nasehoko azy ny firaketako rehetra. 	
23O	39	5	0,00000	 Dia hoy Izaia tamin'i Ezekiasa: Henoy ny tenin'ny Tompon'ny tafika: 	
23O	39	6	0,00000	 Indro ho avy ny andro, hitondrana any Babilona izay rehetra ato an-tranonao, sy izay rehetra nangonin'ny razanao mandrak'androany; tsy hasiana mijanona na inona na inona, hoy Iaveh. 	
23O	39	7	0,00000	 Ary amin'ireo zanakao, avy amin'ny tenanao, naterakao, dia hangalana hatao eonoka, any an-dapan'ny mpanjakan'i Babilona. 	
23O	39	8	0,00000	 Ka hoy Ezekiasa tamin'Izaia: Tsara ny tenin'ny Tompo nambaranao; ary nanampy teny izy nanao hoe: fa hisy fiadanana sy fandriana fahizay, amin'ny androko.	
23O	40	1	0,00000	[HODY FAMONJENA BE VONINAHITRA NY FAHORIANA ANKEHITRINY, FAMONJENA AZO ANTOKA, FA ANDRIAMANITRA LEHIBE TSY MISY FETRA, NAMPANANTENA - TSINONTSINONA EO ANATREHANY, IREO ANDRIAMANITRY NY MPANOMPO SAMPY - AOKA HIONOM-PO ISRAELY] Ampionony, ampionony ny vahoakako, hoy Andriamanitrareo.	
23O	40	2	0,00000	 Mitenena amin'ny fon'i Jerosalema, ary ataovy antso avo aminy, fa tapitra ny fanompoany, voaonitra ny helony, voarainy tamin'ny tànan'ny Tompo, ny indroa heny valin'ny fahotany.	
23O	40	3	0,00000	 Injany misy feo miantso hoe: Misavà làlana any an'efitra, ho an'ny Tompo, manorena arabe any an-tany lava volo ho an'ny Andriamanitsika!	
23O	40	4	0,00000	 Aoka ny lohasaha rehetra hasandratra; ny tendrombohitra aman-kavoana rehetra haetry; ny avo hanjary tany lemaka; ary ny vato mideza ho lembalemba.	
23O	40	5	0,00000	 Dia hiseho ny voninahitry ny Tompo, ka ho hitan'ny nofo rehetra tsy an-kanavaka fa ny vavan'ny Tompo no efa niteny.	
23O	40	6	0,00000	 Injay misy feo manao hoe: Miantsoa! dia nisy namaly hoe: Ahoana no antso hataoko? - Ahitra ihany ny nofo rehetra, ary tahaka ny vonin-javatra eny an-tsaha, ny hatsaran-tarehiny.	
23O	40	7	0,00000	 Maina ny ahitra, malazo ny voniny, rahefa seranin'ny fofon'ain'ny Tompo. Eny, ahitra ihany ny olombelona:	
23O	40	8	0,00000	 maina ny ahitra, malazo ny voniny, fa ny tenin'Andriamanitra haharitra mandrakizay.	
23O	40	9	0,00000	 Miakara eny an-tendrombohitra avo hianao, izay mitondra ny teny soa ho an'i Siona. Manandrata feo mafy hianao, izay mitondra ny teny soa ho an'i Jerosalema; manandrata feo, fa aza matahotra, lazao amin'ny tanànan'i Jodà hoe: Indro ny Andriamanitrareo!	
23O	40	10	0,00000	 Indro fa tonga Iaveh Tompo, amin'ny heriny; ny sandriny mampiasa ny fanapahana. Indro fa miaraka aminy ny valisoa avy aminy, ary ny tamby homeny, eo anoloany.	
23O	40	11	0,00000	 Toy ny mpiandry ondry hiandry ny andian'ondry izy; handray ny zanak'ondry amin'ny sandriny, hitondra an'ireny eo an-trotroany, ary handroaka moramora ny mampinono.	
23O	40	12	0,00000	 Iza no namatra ny ranomasina tamin'ny tànan'ilany, sy nanjehy ny lanitra tamin'ny zehiny? ary namatra ny vovo-tany rehetra tamin'ny vata, sy nandanja ny tendrombohitra tamin'ny farangom-pandanjana, ary ny havoana tamin'ny mizàna?	
23O	40	13	0,00000	 Iza no nitari-dàlana ny fanahin'ny Tompo, ary iza no nanolo-tsaina nampianatra azy? Iza no nidinihany mba hanoro hevitra azy	
23O	40	14	0,00000	 sy hampianatra azy ny làlan'ny fahamarinana? ary hampianatra azy ny fahendrena sy hanoro azy ny làlan-tsaina?	
23O	40	15	0,00000	 Indro ny firenena fa hoatra ny rano indray mitete miraikitra amin'ny siny, heverina hoatra ny vovoka eo amin'ny mizàna; indro ny nosy fa hoatra ny vovoka madinika manidina.	
23O	40	16	0,00000	 Libàna, tsy ampy hataina, ary ny biby ao, tsy ampy ho sorona dorana.	
23O	40	17	0,00000	 Ny firenena rehetra tahaka ny tsinontsinona eo anatrehany, fa ataony ho zava-poana sy tsinontsinona.	
23O	40	18	0,00000	 Koa ampitovinareo amin'inona ary Andriamanitra, ary sarin'inona no hamboarinareo ho azy?	
23O	40	19	0,00000	 Rahefa nanao sampy anidina ny mpanao taozavatra dia petahan'ny mpanefy volamena takela-bolamena, sy anaovany tongalika volafotsy anidina.	
23O	40	20	0,00000	 Ny mahantra tsy manam-be hatolotra mifidy izay hazo tsy mety lo, dia mitady mpiasa mahay zavatra, hanaovany sampy tsy mihozongozona.	
23O	40	21	0,00000	 Tsy fantatrareo va? Tsy renareo va? Tsy nisy nanambara taminareo hatramin'ny voalohany va? Tsy renareo va izay nandatsaka ny fanorenan'ny tany?	
23O	40	22	0,00000	 Izy no manerinerina eo ambonin'ny andohalambon'ny tany; ary ny mponina eo dia tahaka ny valala ihany; izy no namelatra ny lanitra tahaka ny voaly, sy nanenjana azy, hoatra ny lay hitoerana.	
23O	40	23	0,00000	 Hahatsinontsinona ny mpanapaka izy, sy hampanjary zava-poana, ny mpitsara amin'ny tany.	
23O	40	24	0,00000	 Vao nambolena ireo, vao nafafy ireo, vao latsa-paka amin'ny tany ny fotony, dia tsofiny ka malazo, ary nindaosin'ny ranonoram-baratra hoatra ny vodivary.	
23O	40	25	0,00000	 Koa iza ary no hampitovinareo ahy, ka ho tahaka azy aho, hoy ilay Masina?	
23O	40	26	0,00000	 Asandrato ny masonareo amin'ny eo ambony, ka mijere. Iza no nahary ireo zavatra ireo? Dia izay mampandeha milahatra ny tafik'ireo, sy miantso azy rehetra amin'ny anarany avy; ary noho ny haben'ny heriny sy ny hafatratry ny tanjany, tsy misy midify ireny na dia iray aza.	
23O	40	27	0,00000	 Nahoana hianao, ry Jakoba, no milaza, ary hianao koa, ry Israely, no miteny hoe: Miafina amin'ny Tompo ny làlako, ary takona eo anatrehan'Andriamanitra ny rariny ananako?	
23O	40	28	0,00000	 Tsy fantatrao va? tsy renao va? Andriamanitra mandrakizay Iaveh, izay namorona ny faran'ny tany; izay tsy mba mety sasatra na vizana ary tsy takatry ny saina ny fahendreny.	
23O	40	29	0,00000	 Manome hery an'izay sasatra izy ary mampitombo tanjaka an'izay reraka.	
23O	40	30	0,00000	 Ny zatovo mety sasatra sy vizana, ary ny tovon'olona mety hangozohozo.	
23O	40	31	0,00000	 Fa izay miankina amin'ny Tompo kosa, mahazo hery vaovao; hisidina avo toy ny voromahery; hihazakazaka, tsy hahalala sasatra; handeha fa tsy hahatsiaro vizana.	
23O	41	1	0,00000	[IAVEH HANANGANA MPAMONJY - HOVONJENA ISRAELY; HANGAIHAY NY FAHAVALONY - NY ANDRIAMANITRA TSY IZY TSY MAHEFA NA MAHALAZA MIALOHA, NA INONA NA INONA] Mangina hihaino ahy, hianareo, ry nosy, ary aoka ny firenena hamelombelona ny heriny, ka hanatona sy hiteny! Andeha isika hiaraka ho eo amin'ny fitsarana.	
23O	41	2	0,00000	 Iza no nampiakatra avy any atsinanana an'ilay ifanenan'ny fahamarinana ny diany? Iza no nanolotra azy an'ireo firenena, sy nampanaiky azy an'ireo mpanjaka? Mampanjary ny sabany ho vovoka izy; ary ataony tonga sahala amin'ny akofa entin-drivotra ny tsipìkany.	
23O	41	3	0,00000	 Enjehiny ireo, ka mizotra soa aman-tsara izy; eo amin'ny làlana mbola tsy nodiavin'ny tongony.	
23O	41	4	0,00000	 Iza no nanao izany? Iza no nahefa izany? Ilay niantso ny taranaka hatramin'ny voalohany, izaho Iaveh, izay voalohany, sady ho eo amin'ny farany koa!	
23O	41	5	0,00000	 Mahita izany ireo nosy, ka raiki-tahotra; mangovitra ny vazan-tany; manatona izy ireo ka tonga.	
23O	41	6	0,00000	 Samy manampy ny namany avy izy, ary mifampilaza hoe: Matokia!	
23O	41	7	0,00000	 Ny mpanefy mankahery ny mpanao anidina; ny mpandama amin'ny tantanana mankahery ny mively eo amin'ny riandriana; hoy izy, miantso ny faninginana: Tsara ity; dia homboany amin'ny fantsika ilay sampy tsy hihozongozona.	
23O	41	8	0,00000	 Fa hianao kosa, ry Israely, mpanompoko, hianao, ry Jakoba nofidiko, taranak'i Abrahama, sakaizako.	
23O	41	9	0,00000	 Hianao izay notantanako avy any am-paran'ny tany, sy nantsoiko avy any amin'ireo tany lavitra ireo: hianao izay nilazako hoe: Mpanompoko hianao, efa nofidiko, ka tsy mba nariako.	
23O	41	10	0,00000	 Aza matahotra hianao fa momba anao aho; aza mijerijery amin'ahiahy, fa izaho no Andriamanitrao; nohazoniko mafy hianao, ka manampy anao aho; ary manohana anao amin'ny tànana an-kavanan'ny fahamarinako.	
23O	41	11	0,00000	 Ho menatra sy hangaihay foana, izay rehetra misafoaka hamely anao; hanahaka ny zava-poana sy ho levona, izay mifanditra aminao.	
23O	41	12	0,00000	 Hozahanao fa tsy ho hitanao intsony, ry zareo mila sotasota aminao; hanahaka ny zava-poana, hanjary tsinontsinona, ry zareo miady aminao.	
23O	41	13	0,00000	 Fa izaho Iaveh Andriamanitrao, mitantana anao amin'ny tànana an-kavanana, milaza aminao hoe: Aza matahotra, izaho no tonga mamonjy anao.	
23O	41	14	0,00000	 Aza matahotra, ry kankana avy amin'i Jakoba, ry olom-bitsy sisa, tamin'Israely! fa izaho no tonga mamonjy anao - teny marin'ny Tompo - ary ilay Masin'Israely no mpanavotra anao.	
23O	41	15	0,00000	 Indro ataoko ambaramba maranitra hianao sady vao no marani-daniroa, hodiavinao ny tendrombohitra sy hotorotoroinao, ary hampanjarinao akofa ny havoana.	
23O	41	16	0,00000	 Hokororohinao izy, ka hopaohin'ny rivotra, sy haelin'ny ranonoram-baratra. Fa ianao kosa hientan-kafaliana amin'ny Tompo ary ilay Masin'Israely no hireharehanao.	
23O	41	17	0,00000	 Ireo ory sy mahantra, izay mitady rano fa tsy mahita, ka mainan'ny hetaheta ny lelany, dia izaho Iaveh no hihaino azy, izaho Andriamanitr'Israely tsy handao azy.	
23O	41	18	0,00000	 Hampiboiboika renirano, eo amin'ny tendrombohitra mangadihady aho, ary loharano eo afovoan'ny lohasaha; hovako ho farihy ny efitra; ary ho loharano miboiboika, ny tany karankaina.	
23O	41	19	0,00000	 Ny efitra hampaniriako sedra akasia, mirta sy oliva; hataoko indray maniry eo amin'ny tany lava volo ny sipresa, platana, ary boisy.	
23O	41	20	0,00000	 Mba ho hitany sy fantany ary hodinihiny sy hiarahany mahalala, fa ny tànan'ny Tompo no nanao izany, ary ilay Masin'Israely no nahary izany.	
23O	41	21	0,00000	 Alaharo ny teninareo, hoy Iaveh, Asehoy izay mahamarina ny anareo, hoy ny mpanjakan'i Jakoba.	
23O	41	22	0,00000	 Aoka hasehony sy hambarany amintsika, izay zavatra ho avy! Ambarao izay zavatra taloha, mba inona sy inona avy ireny? hikezaka handinika izany ny fonay, hahalalanay izay nahatanterahany! Na hoe ampandreneso anay, izay zavatra ho avy!	
23O	41	23	0,00000	 Lazao izay zavatra ho avy any aoriana any, dia ho fantatray fa andriamanitra hianareo. Manaova soa, na manaova ratsy, mba hahitanay izany sy hiarahantsika migaga.	
23O	41	24	0,00000	 Indro fa tsinontsinona hianareo, ary zava-poana ny asanareo; vetaveta izay mifidy anareo!	
23O	41	25	0,00000	 Nampitranga azy avy any avaratra aho, ka tonga izy, avy any atsinanana izy miantso ny anarako; hoseny hoatra ny fanosy fotaka, ny mpanapaka; sy tahaka ny fanosin'ny mpanao vilany ny tanimanga.	
23O	41	26	0,00000	 Iza no nampahalala azy hatramin'ny voalohany mba hahafantaranay izany, sy teo aloha ela, mba hilazanay hoe: Marina izany? Tsia: tsy nisy olona nilaza azy! Tsia, tsy nisy olona nampandre azy! Tsia, tsy nisy olona nandre ny teninareo!	
23O	41	27	0,00000	 Izaho no voalohany nilaza tamin'i Siona hoe: Indro! indreo izy, ary mandefa mpitondra teny soa mahafaly ho an'i Jerosalema aho.	
23O	41	28	0,00000	 Mijery aho, ka tsy misy olona; tsy misy mpanolo-tsaina amin'izy ireo, izay azoko nanontaniana sy hamaly ahy.	
23O	41	29	0,00000	 Indro fa zava-poana avokoa izy rehetra; tsinontsinona ny asany; rivo-poana ny sampiny.	
23O	42	1	0,00000	[ILAY MPANOMPON'IAVEH, ALALAM-PAMONJEN'ISRAELY SY FAHAZAVAN'NY FIRENENA - HIRA FANKALAZANA AN'IAVEH - NY ASA HATAONY - FAHAJAMBAN'ISRAELY - AROVAN'IAVEH IHANY ANEFA IZY] Indro ny mpanompoko izay tantanako; ilay voafidiko ka sitraky ny foko; napetrako ao aminy ny fanahiko; hamoaka fahamarinana ho an'ny firenena izy.	
23O	42	2	0,00000	 Tsy hiantso mafy izy, na hanandra-peo, na hanao izay handrenesana ny feony eny an-dalambe.	
23O	42	3	0,00000	 Ny volotara, tsy hotapahany; ny lahin-jiro efa ho faty, tsy hovonoiny. Hanambara ny rariny, araka ny marina izy;	
23O	42	4	0,00000	 tsy ho ketraka izy na ho kivy akory, mandra-panoriny ny rariny amin'ny tany; ary ny nosy hiandry ny lalàny.	
23O	42	5	0,00000	 Izao no lazain'ny Tompo Andriamanitra izay nahary ny lanitra sy namelatra azy, izay namelatra ny tany mbamin'ny vokatra ao aminy, izay nanome fofon'aina ny olona eo aminy, sy fofon'aina ho an'izay mandeha eo.	
23O	42	6	0,00000	 Izaho Iaveh no niantso anao, tamin'ny fahamarinana, sy nandray tànana anao, miaro anao aho ary manao anao ho fanekem-pihavanana ho an'ny vahoakako sy fahazavan'ny firenena,	
23O	42	7	0,00000	 hampahiratra ny mason'ny jamba, hamoaka ny mifatotra eo amin'ny tranomaizina, sy ireo mipetraka ao anatin'ny haizina ao amin'ny fonja.	
23O	42	8	0,00000	 Izaho no Iaveh, izany no anarako; ary ny voninahitro tsy homeko ny hafa. Ny fanajana ahy, tsy ho an'ny sampy.	
23O	42	9	0,00000	 Efa tanteraka izay, ireo zavatra taloha; ary zava-baovao indray izao no ambarako: alohan'ny hitrangany dia ampandrenesiko rahateo hianareo.	
23O	42	10	0,00000	 Mihirà fihiram-baovao ho an'ny Tompo; sy fiderana azy, hatramin'ny faran'ny tany, hianareo miantsambo amin'ny ranomasina sy monina ao aminy, hianareo, nosy, mbamin'ireo mponina aminareo!	
23O	42	11	0,00000	 Aoka hanandra-peo ny efitra mbamin'ny tanàna eo aminy; ny toby onenan'i Sedara! Aoka hientan-kafaliana, ny mponina any Selà; aoka hihobim-piravoravoana any an-tampon-tendrombohitra!	
23O	42	12	0,00000	 Aoka hanome voninahitra an'ny Tompo, sy hitory fiderana azy eny amin'ny nosy!	
23O	42	13	0,00000	 Fa mivoaka Iaveh toy ny lehilahy mahery; mamoha ny firehetam-pony, toy ny mpiady, mandefa akoran'ady, akora mikotrokotroka; manampatra ny heriny, handresy ny fahavalony.	
23O	42	14	0,00000	 Ela nanginana aho; nitam-bava tsy niteny sy nanindry fo aho; mitolokoloko toy ny vehivavy miteraka, misentosento sy mihanahana aho.	
23O	42	15	0,00000	 Hofoanako ny tendrombohitra aman-kavoana; hataoko maina avokoa izay maitso eo aminy; hampanjariako nosy ny ony, ary hamainiko ny farihy.	
23O	42	16	0,00000	 Hampandehaniko amin'ny làlan-tsy fantany ny jamba; ary hotarihiko amin'ny sakeli-dàlana mbola tsy hitany; ny maizina hataoko mazava eo anoloany; ary ny tany be havoana halamako. Hotanterahiko ireo teny ireo; ary tsy avelako tsy hatao.	
23O	42	17	0,00000	 Hihemotra sy ho safo-kenatra ireo, izay matoky ny sampy, izay milaza amin'ny sarin-javatra anidina hoe: Hianareo no andriamanitray.	
23O	42	18	0,00000	 Mihainoa, hianareo marenina; mihirata hijery, hianareo jamba!	
23O	42	19	0,00000	 Iza no jamba afa-tsy ny mpanompoko; iza no marenina tahaka ny iraka irahiko? Iza no jamba tahaka an'izay nataoko sakaizako, sy jamba tahaka ny mpanompon'ny Tompo?	
23O	42	20	0,00000	 Nahita zavatra maro hianao, fa tsy nahatana na inona na inona; nisokatra ny sofiny, fa tsy nandre na inona na inona izy.	
23O	42	21	0,00000	 Sitrak'Iaveh noho ny fahamarinany, ny nanome lalàna lehibe sy be voninahitra!	
23O	42	22	0,00000	 Ary indro ity vahoaka ity, dia voababo sy norobaina ny fananany. Voafatotra ao an-johy avokoa izy rehetra; voahiboka ao an-tranomaizina izy; robaina izy nefa tsy misy mamonjy azy, baboina ny fananany, nefa tsy misy manao hoe: Avereno!	
23O	42	23	0,00000	 Iza aminareo moa no hety handre izany dia handinika sy hihaino amin'ny sisa?	
23O	42	24	0,00000	 Iza no nanolotra an'i Jakoba horobaina, sy Israely hobaboina? Moa tsy Iaveh va, izay nanotantsika? Tsy nety nanaraka ny làlany izy ireo; ary ny lalàny tsy nohenoiny?	
23O	42	25	0,00000	 Dia nalatsany tamin'izy ireo ny afon'ny fahatezerany, sy ny firehitry ny ady: ka nirehitra nanodidina azy izany, nefa tsy azony an-tsaina, ary nandoro azy, nefa tsy noheveriny.	
23O	43	1	0,00000	[HOVONJEN'IAVEH ISRAELY, HAHATANTERAHAN'NY FAMINANIANY] Ary ankehitriny, izao no lazain'ny Tompo, dia ilay nahary anao, ry Jakoba, sy namorona anao, ry Israely: Aza matahotra fa izaho efa nanavotra anao, izay efa niantso anao amin'ny anaranao, ka ahy hianao!	
23O	43	2	0,00000	 Raha mita rano hianao, dia homba anao aho; raha mamaky ny ony hianao, tsy hanafotra anao izy; raha mandeha eo afovoan'ny afo hianao, tsy ho may; ary ny lelafo tsy handoro anao.	
23O	43	3	0,00000	 Fa izaho Iaveh no Andriamanitrao; ilay Masin'Israely no Mpamonjy anao. Efa nomeko ho avotrao, Ejipta, ary ho solonao Etiopia sy Sabà.	
23O	43	4	0,00000	 Satria sarobidy eo imasoko sy mendrika hohajaina hianao, sady tia anao aho, hanome olona maro ho takalonao aho, sy firenena maro, ho solon'ny ainao.	
23O	43	5	0,00000	 Aza matahotra fa momba anao aho, hamerina ny taranakao avy any Atsinanana aho, ary hanangona anao avy any Andrefana.	
23O	43	6	0,00000	 Ny Avaratra hilazako hoe: Atolory izy! ary ny Atsimo hataoko hoe: Aza mitana azy! Avereno ny zanakolahy, avy any lavitra any, sy ny zanakovavy, avy any am-paran'ny tany,	
23O	43	7	0,00000	 dia izay rehetra mitondra ny anarako, izay nohariko ho voninahitro sy noforoniko ary nataoko.	
23O	43	8	0,00000	 Avoahy ny olona jamba mana-maso, sy ny marenina manan-tsofina.	
23O	43	9	0,00000	 Aoka hivory ny firenena rehetra, sy hiangona ny vahoaka! Iza amin'izy ireo no nanambara izany zavatra izany, sy nilaza tamintsika ny faminaniana taloha? Aoka hasehony izay vavolombelona sy hanamarina ny filazany izy; aoka hihaino azy ny olona sy hanao hoe: Marina izany!	
23O	43	10	0,00000	 Hianareo no vavolombeloko, - teny marin'ny Tompo sady mpanompoko, izay nofidiko; mba hahafantaranareo sy hinoanareo ahy ary hahazoanareo an-tsaina, fa izaho no izy. Tsy misy Andriamanitra voaforona talohako; ary tsy hisy koa any aoriako.	
23O	43	11	0,00000	 Izaho dia izaho ihany no Iaveh, ary tsy misy mpamonjy afa-tsy izaho.	
23O	43	12	0,00000	 Izaho no nilaza, izaho no namonjy, izaho no nilaza mialoha, tsy mba andriamani-kafa eo aminareo; ary hianareo no vavolombeloko - teny marin'ny Tompo.	
23O	43	13	0,00000	 Izaho no Andriamanitra. Amin'ny sisa izaho ihany koa no izy, ary tsy misy olona mahafaka amin'ny tànako; Hiasa aho, ka zovy moa no hahasakana izany?	
23O	43	14	0,00000	 Izao no lazain'ny Tompo, mpanavotra anareo, ilay Masin'Israely: Noho ny aminareo, dia naniraka hamely an'i Babilona aho, ka hataoko vaky mandositra avokoa izy ireo, dia ny Kaldeana, ka hidina any amin'ny sambo ireharehany fatratra!	
23O	43	15	0,00000	 Izaho no Iaveh, ilay Masinareo, ilay mpahary an'Israely, mpanjakanareo!	
23O	43	16	0,00000	 Izao no lazain'ny Tompo, izay nanao làlana eny amin'ny ranomasina, sakeli-dàlana eny amin'ny rano mahery,	
23O	43	17	0,00000	 izay namoaka kalesy aman-tsoavaly, sy tafika amam-piady mahery, hiantafika, - indray lavo tsy hiarina intsony izy rehetra; voakenda sy maty toy ny lahin-jiro izy. -	
23O	43	18	0,00000	 Aza mahatsiaro ny zavatra lasa intsony, ary aza mihevitra ny zavatra taloha intsony!	
23O	43	19	0,00000	 Fa indro aho, hanao zava-mahagaga vaovao; efa hiposaka izy izao, tsy hahalala izany va hianareo? Hanisy làlana any an'efitra aho, sy ony eny an-tany karankaina.	
23O	43	20	0,00000	 Hanome voninahitra ahy ny biby eny an-tsaha, mbamin'ny amboadia sy ny ostritsa, satria nanisy rano tany an'efitra aho, sy ony eny amin'ny tany karankaina, hampisotroina ny vahoakako, ny olom-boafidiko,	
23O	43	21	0,00000	 ny vahoaka noforoniko mba ho ahy, ka hitory ny fiderana ahy.	
23O	43	22	0,00000	 Kanefa, ry Jakoba o, tsy mba niantso ahy hianao, na nisahirana tamiko akory, ry Israely.	
23O	43	23	0,00000	 Tsy mba nanateranao ny ondrin'ny sorona doranao aho, na nomenao voninahitra tamin'ny soronao akory. Tsy namesatra anao tamin'ny fanatitra aho na nanasatra anao tamin'ny emboka manitra.	
23O	43	24	0,00000	 Tsy lany vola namidy veromanitra ho ahy hianao; na namoky ahy tamin'ny saboran-tsoronao; fa hianao aza no namesatra ahy tamin'ny fahotanao, nanasatra ahy tamin'ny tsy fahamarinanao.	
23O	43	25	0,00000	 Izaho dia izaho ihany no mamono ny fahadisoanao, noho ny fitiavako ny tenako, ka tsy hotsarovako intsony ny fahotanao.	
23O	43	26	0,00000	 Ampahatsiarovy aho; aoka hifandahatra isika. Aoka ny tenanao no hilaza izay mahamarina ny anao.	
23O	43	27	0,00000	 Nanota ny rainao voalohany, ary nivadika tamiko ireo mpanalàlanao.	
23O	43	28	0,00000	 Ka izany no nanonganako an'ireo loholon'ny fitoerana masina, nanolorako an'i Jakoba ho anatema sy Israely ho fandatsa.	
23O	44	1	0,00000	[HANASOA AN'ISRAELY MPANOMPONY IAVEH - NY FAHADALAN'NY FANOMPOAN-TSAMPY - FAMONJENA AN'ISRAELY - SIROSY] Ary ankehitriny, mihainoa, ry Jakoba mpanompoko sy hianao, ry Israely voafidiko.	
23O	44	2	0,00000	 Izao no lazain'ny Tompo, izay nanao anao, sy namorona anao hatrany am-bohoka, sady namonjy anao. Aza matahotra, ry Jakoba mpanompoko, ry Israeliko, izay nofidiko!	
23O	44	3	0,00000	 Fa handatsaka rano amin'ny tany mangetana aho; sy sakeli-drano eo amin'ny tany karankaina. Handatsaka ny fanahiko amin'ny taranakao aho, sy ny fitahiako amin'ny solofonao.	
23O	44	4	0,00000	 Dia haniry eo amin'ny ahi-maitso izy, tahaka ny hazomalahelo amoron'ny rano mandeha.	
23O	44	5	0,00000	 Ny iray hilaza hoe: An'ny Tompo aho! ny iray kosa hiantso ny anaran'i Jakoba ho fiarovana; ny hafa indray hanoratra amin'ny tànany hoe: An'ny Tompo! ary halainy ho fanampin'anarana, ny anaran'Israely.	
23O	44	6	0,00000	 Izao no lazain'ny Tompo, mpanjakan'Israely sy mpanavotra azy, dia Iavehn'ny tafika: Izaho no voalohany, ary izaho no farany, ary tsy misy Andriamanitra afa-tsy izaho.	
23O	44	7	0,00000	 Iza no tahaka ahy? - aoka hiteny izy; aoka hilaza izany izy sy hampiseho izany!- hatrizay nanorenako ny karazan'olombelon'ny andro fahagola. Aoka hambarany àry ny zavatra ho avy sy izay tsy maintsy ho tonga!	
23O	44	8	0,00000	 Aza taitra na matahotra foana hianareo! Tsy efa nampahalala anao, hatry ny ela va, sy efa nilaza izany taminao? - Hianareo no vavolombeloko! - Moa misy Andriamanitra afa-tsy izaho va? Tsy misy Vatolampy hafa; tsy mahita izany aho.	
23O	44	9	0,00000	 Zava-poana avokoa ny mpanao sampy, ary tsy misy asany akory izay asany tampony indrindra. Tsy mahita na inona na inona ny vavolombelon'izy ireny, tsy mahalala na inona na inona, ka henatra ho azy izany.	
23O	44	10	0,00000	 Iza no namorona andriamanitra sy nanao sampy anidina, mba tsy hahazoany soa na inona na inona?	
23O	44	11	0,00000	 Ho menatra avokoa ny mpivavaka aminy; fa olombelona ihany ny mpanao azy! Aoka hivory avokoa izy, ka hiseho!... Hangovitra sy ho indray menatra avokoa izy rehetra.	
23O	44	12	0,00000	 Ny mpanefy vy miasa amin'ny fandraka, ataony amin'ny arina mivaivay ny taozavatra, amboariny amin'ny tantanana, foromporoniny amin'ny sandry matanjaka izy. Kanefa noana izy, ka indro tsy manankery; tsy misotro rano, ka indro reraka.	
23O	44	13	0,00000	 Ny mpanao taozavatra amin'ny hazo manenjana ny kofehy, manoritra ny endri-javatra amin'ny pensily, manamboatra azy amin'ny fandraka, mandrefy azy amin'ny kompà. Manao azy hanan'endrik'olona, ilay endrika tsara, izay endriky ny olombelona, mba hamponenany azy ao an-trano.	
23O	44	14	0,00000	 Misy olona mandeha hikapa sedera; maka sena sy oaka izy; mifidy amin'izay hazo any an'ala; na mamboly sedera hampanirin'ny ranonorana.	
23O	44	15	0,00000	 Izany hazo izany dia hataon'ny olona kitay, misy halainy hamindroany, misy koa ampirehetiny handrahoan-kanina; misy koa ataony andriamanitra hivavahany; misy hanaovany sampy, dia iankohofany eo anoloany.	
23O	44	16	0,00000	 Ny antsasany nodorany tamin'ny afo; ny antsasany andrahoany hena ho azy, manatsatsika hena izy, dia mivoky. Mamindro koa izy ka manao hoe: Adre! mihamafana aho izany; ahatsiaro ny hafanan'ny afo aho izany!	
23O	44	17	0,00000	 Ny sisan'izany anaovany andriamanitra ho azy, sampy ho azy, dia miankohoka izy, mivavaka aminy, ary eo anatrehany izy dia mangataka manao hoe: Vonjeo aho, fa andriamanitro hianao!	
23O	44	18	0,00000	 Tsy mahalala na mahafantatra na inona na inona izy ireo, fa voatentina ny masony ka tsy mahita, ary ny fony koa, ka tsy mahazo an-tsaina.	
23O	44	19	0,00000	 Ary tsy mieritreritra ao am-pony izy, tsy mba manan-tsaina na manam-pahalalana ka hanao anakampony hoe: Efa nodorako tamin'ny afo ny antsasany, efa nanendy mofo tamin'ny vain'afo aho, efa nanatsatsika hena aho, dia nihinana; ka ny sisan'izany va hanaovako fahavetavetana, hiankohofako eo anatrehan'izay vatan-kazo foana!	
23O	44	20	0,00000	 Voky lavenona izy; mivaona entin'ny fony voafitaka izy. Tsy hamonjy ny fanahiny izy, na hilaza hoe: Moa tsy lainga va izay eto an-tànako?	
23O	44	21	0,00000	 Tsarovy izany zavatra izany, ry Jakoba, ry Israely o, fa mpanompoko hianao! Izaho namorona anao mba ho mpanompoko hianao; tsy hanadino anao aho, ry Israely!	
23O	44	22	0,00000	 Efa nolevoniko toy ny zavona ny fahadisoanao; ary toy ny rahona ny fahotanao: ka miverena amiko, fa efa nanavotra anao aho.	
23O	44	23	0,00000	 Mihobia an-kafaliana, ry lanitra, fa efa vitan'ny Tompo izany. Mirohondrohona, ry fanambanin'ny tany! Ataovy maresaka ny fifaliana, ry tendrombohitra, mbaminareo ala sy ny hazo rehetra eo aminareo: fa Iaveh efa nanavotra an'i Jakoba, sy naneho ny voninahiny eo amin'Israely!	
23O	44	24	0,00000	 Izao no lazain'ny Tompo mpanavotra anao, izay namorona anao hatrany am-bohoka: Izaho Iaveh, no nanao ny zavatra rehetra, izaho irery no mamelatra ny lanitra, sy mampiorina ny tany: Iza moa no niaraka tamiko?	
23O	44	25	0,00000	 Izaho no mahafoana ny fambaran'ny mpaminany mpandainga, mahabedibedy foana ny mpimasy, mampikoy ny olon-kendry, ary manova ny fahaizany ho fahadalana.	
23O	44	26	0,00000	 Izaho no mahatò ny tenin'ny mpanompoko, sy mahatanteraka ny hevitra lazain'ny irako; ny amin'i Jerosalema dia ilazako hoe: Honenana anie izy! ny amin'ny tanànan'i Jodà hoe: Hatsangana indray anie izy ireo! Hamboariko indray izay rava aminy.	
23O	44	27	0,00000	 Izaho no milaza amin'ny hantsana hoe: Tankìna! Hataoko ritra ny oninao.	
23O	44	28	0,00000	 Ny amin'i Sirosy dia milaza aho manao hoe: Mpiandry ondriko izy; hanatanteraka ny sitra-poko manontolo izy, hilaza amin'i Jerosalema hoe: Haorina indray anie hianao! Sy amin'ny tempoly hoe: Hatsangana indray anie hianao!	
23O	45	1	0,00000	[SIROSY NOFIDIN'IAVEH HANANGANA AN'I JEROSALEMA SY NY TEMPOLY INDRAY, MBA HO FANTATRA SY HANKALAZAINA AMIN'NY TANY REHETRA NY ANARAN'IAVEH, ARY MBA HO VOAVONJY ISRAELY SY HIBEBAHAN'NY FIRENENA REHETRA] Izao no lazain'ny Tompo, amin'ilay voahosony, amin'i Sirosy, izay notantanako tamin'ny tànany havanana, mba handavo ny firenena rehetra eo anatrehany, sy hamaha ny fehin-kibon'ireo mpanjaka, ary hamoha ny varavarana eo anoloany, mba tsy ho voasakana tsy hiditra amin'ireny izy.	
23O	45	2	0,00000	 Izaho handeha eo alohanao, handravona ny làlana mikitoantoana, hanorotoro ny vavahady varahina, ary hanapatapaka ny hidy vy.	
23O	45	3	0,00000	 Homeko anao ny rakitra miafina, sy ny harena voalevina, mba hahafantaranao fa izaho no Iaveh, Andriamanitr'Israely, izay niantso anao tamin'ny anaranao.	
23O	45	4	0,00000	 Jakoba mpanompoko, sy Israely voafidiko, no niantsoako anao tamin'ny anaranao; sy nanendreko anao, fony mbola tsy nahalala ahy hianao.	
23O	45	5	0,00000	 Izaho no Iaveh, ary tsy misy hafa koa; tsy misy Andriamanitra afa-tsy izaho! Nampisikina anao aho, fony hianao mbola tsy nahalala ahy;	
23O	45	6	0,00000	 mba hahafantaran'ny olona, hatramin'ny fiposahan'ny masoandro ka hatramin'ny filentehany fa tsy misy na inona na inona afa-tsy izaho! Izaho no Iaveh ary tsy misy hafa.	
23O	45	7	0,00000	 Izaho no mamorona ny mazava, sy mahary ny maizina; manao ny fiadanana sy mahary ny loza; izaho Iaveh no manao izany rehetra izany.	
23O	45	8	0,00000	 Ampidino, ry lanitra, ny andonao avy any ambony; ary aoka ny rahona handatsaka ny fahamarinana toy ny ranonorana! Aoka ny tany hisokatra, hahavokatra ny famonjena, ka hampitsimoka ny fahamarinana, miaraka amin'izany! Izaho Iaveh no mahary ireo zavatra ireo.	
23O	45	9	0,00000	 Loza ho an'izay miady hevitra amin'ilay namorona azy, nefa tavim-bilany isan'ny tavim-bilany tany ihany izy. Ny tanimanga va hilaza amin'izay namolavola azy hoe: Inona ity ataonao? Ny asanao va hanao hoe: Tsy manan-tànana izy?	
23O	45	10	0,00000	 Loza ho an'izay manao amin-dray anankiray hoe: Nahoana no miteraka hianao? na amin'ny vehivavy iray hoe: Nahoana no velom-bao hianao?	
23O	45	11	0,00000	 Izao no lazain'ny Tompo, ilay Masin'Israely sy izay namorona azy: Sahinareo va ny hanontany ahy ny amin'ny ho avy, dia ny hanome didy ahy ny amin'ny zanako sy ny asan'ny tànako?	
23O	45	12	0,00000	 Izaho no nanao ny tany, sy nahary ny olona eo amboniny; izaho no namelatra ny lanitra tamin'ny tànako, izaho no mandidy ny tafika rehetra eo aminy.	
23O	45	13	0,00000	 Izaho no nanangana azy io, tamin'ny fahamarinako, ka mandravona ny làlany rehetra; Izy no hanangana ny tanànako indray, sy hampody ny oloko voababo, tsy amin'avotra na fanatitra, hoy Iavehn'ny tafika.	
23O	45	14	0,00000	 Izao no lazain'ny Tompo: Ny vokatra azon'i Ejipta, ny tombony azon'i Etiopia, sy ny Sabeana olona lava tsanganana, dia samy ho tonga ao aminao sy ho anao, fa izy ireo dia hanaraka anao; ho tonga am-patorana sy hiankohoka eo anatrehanao, ary hifompòna aminao, hanao hoe: Tsy misy Andriamanitra afa-tsy ato aminao, ka tsy misy hafa. Tsy misy Andriamanitra hafa iray akory!	
23O	45	15	0,00000	 Marina tokoa fa Andriamanitra miafina hianao, ry Andriamanitr'Israely mpamonjy ô!	
23O	45	16	0,00000	 Menatra sy mangaihay avokoa izy rehetra, lasa mandeha amin-kenatra ny mpanao sampy.	
23O	45	17	0,00000	 Fa Israely kosa novonjen'ny Tompo amin'ny famonjena mandrakizay; tsy ho menatra na hangaihay intsony hianareo, amin'ny taona ho avy.	
23O	45	18	0,00000	 Fa izao no lazain'ny Tompo, izay nahary ny lanitra, izy dia ilay Andriamanitra namorona ny tany, sy nahavita ary nampiorina azy, ka tsy nataony ho zava-mifanjevo foana, fa nataony ho fonenana: Izaho no Iaveh, ary tsy misy hafa!	
23O	45	19	0,00000	 Tsy niteny tao amin'ny mangingina aho, tao amin'ny toerana maizimaizina amin'ny tany. Tsy nilaza tamin'ny taranak'i Jakoba aho nanao hoe: Aoka hitady ahy foana anie hianareo! Fa izaho Iaveh dia milaza ny marina, manambara ny fahamarinana.	
23O	45	20	0,00000	 Mivoria hianareo, ka avia, miaraha manatona, ry sisan'ny firenena izay afaka. Tsy mahalala na inona na inona izay mitondra ny sampi-hazony, sy miantso izay andriamanitra tsy mba mamonjy.	
23O	45	21	0,00000	 Antsoy izy ireo; asaovy manatona izy; ary aoka hiara-misaina avokoa izy! Iza no efa nilaza izany zavatra izany hatramin'ny voalohany, sy nanambara izany hatramin'ny ela? Tsy izaho Iaveh va? Ary tsy misy Andriamanitra afa-tsy izaho; Izaho no Andriamanitra marina, ary tsy misy mpamonjy afa-tsy izaho.	
23O	45	22	0,00000	 Mitodiha atý amiko, dia hovonjena hianareo, hianareo rehetra mponina amin'ny tany, fa izaho no Andriamanitra, ary tsy misy hafa.	
23O	45	23	0,00000	 Efa nianiana tamin'ny tenako aho; ny marina no aloaky ny vavako, dia ny teny iray, izay tsy hofoanana: Ny lohalika rehetra handohalika amiko, ary ny lela rehetra hianiana amiko.	
23O	45	24	0,00000	 Izao no hilazan'ny olona ahy: Amin'ny Tompo irery no mitoetra ny fahamarinana sy ny hery! Hanatona azy ny olona; fa ho menatra kosa izay rehetra tezitra taminy.	
23O	45	25	0,00000	 Hohamarinina sy homem-boninahitra ao amin'ny Tompo avokoa, ny taranak'Israely rehetra.	
23O	46	1	0,00000	[NY NAHA-SAMIHAFA NY SAMPY SY ANDRIAMANITRA] Mirodana Bela, miletsy Nebao; ataingina eo ambony biby, eo ambony biby mpitondra entana ny sariny. Ireo sampy izay nentinareo dia ataingina toy ny entana mavesatra, eo ambony biby sasatra.	
23O	46	2	0,00000	 Miletsy izy ireo, miara-mirodana izy; tsy nahavonjy ny entana izy; lasan-ko babo mbamin'ny tenany aza.	
23O	46	3	0,00000	 Mihainoa ahy, ry taranak'i Jakoba, mbaminareo sisa rehetra amin'ny taranak'Israely; hianareo izay nataoko an-tsangory hatry ny fony vao teraka, nentiko hatreny an-kibon-dreninareo.	
23O	46	4	0,00000	 Tsy hiova aho hatramin'ny fahanteranareo, fa hanohana anareo mandra-pahafotsivolo anareo. Efa nanao izany aho, ka mbola hitondra anareo; hanohana anareo sy hanafaka anareo.	
23O	46	5	0,00000	 Hampitahainareo amin'iza aho, ary hataonareo sahala amin'iza? Hampitahafinareo amin'iza aho ka hitovy izahay?	
23O	46	6	0,00000	 Izy ireo dia maka volamena ao an-kitapony, mandanja volafotsy amin'ny mizana, ary manakarama mpanao anidina, hanao andriamanitra amin'izany, dia miankohoka sy mivavaka.	
23O	46	7	0,00000	 Lanjainy io, tohanany, dia lasa izy ireo mametraka azy eo amin'ny fitoerany; ka mitsatoka eo, tsy mihetsika amin'ny fitoerany izy. Na dia misy miantso azy aza tsy mamaly izy, na mahavonjy olona ho afaka amin'ny fahoriany.	
23O	46	8	0,00000	 Mihevera izany, ary misehoa ho lehilahy; ampoizo izany, ry mpiodina;	
23O	46	9	0,00000	 tsarovinareo ny zavatra lasa, tamin'ny andro taloha. Eny, izaho dia Andriamanitra, ary tsy misy hafa.	
23O	46	10	0,00000	 Andriamanitra aho, ary tsy misy mitovy amiko, izaho no manambara ny farany, atramin'ny voalohany, sy ny mbola tsy eo akory, hatrarý aloha ela; izaho izay manao hoe: Ho tò ny fikasako, ary hefaiko ny sitra-poko rehetra;	
23O	46	11	0,00000	 izay miantso ilay voromahery avy any Atsinanana, dia ilay lehilahy araka ny hevitro avy any an-tany lavitra. Efa niteny aho, ka hanatanteraka! Efa nikasa aho, ka hanefa izany!	
23O	46	12	0,00000	 Mihainoa ahy, hianareo olona madi-po, izay lavitry ny fahamarinana.	
23O	46	13	0,00000	 Ampanakekeziko ny fahamarinako, ka tsy lavitra izy; ary ny famonjeko tsy ho ela; hanome famonjena an'i Siona aho, sy ny voninahitro ho an'Israely.	
23O	47	1	0,00000	[RAVA BABILONA] Midìna, mipetraha amin'ny vovoka, ry virjiny, zanakavavin'i Babilona; mipetraha amin'ny tany, fa tsy amin'ny seza fiandrianana, ry zanakavavin'ny Kaldeana; fa hianao tsy hantsoina intsony hoe: ikala kiankianina, ikala miangentsana.	
23O	47	2	0,00000	 Alao ny vato fikosoham-bary, ka totoy ny lafarina. Esory ny voalinao; akaro ny morotongotr'akanjonao, asehoy ny ranjonao, fa hita ny ony.	
23O	47	3	0,00000	 Aoka hiharihary ny fitanjahanao, aoka ho hita ny fahamenaranao! Fa hamaly faty aho, ka tsy misy olona hananako antra.  	
23O	47	4	0,00000	 - Ny anaran'ny Mpanavotra antsika dia Iavehn'ny tafika, ilay Masin'Israely! -	
23O	47	5	0,00000	 Mipetraha tsy miteny, midira ao amin'ny maizina, ry zanakavavin'ny Kaldeana; fa hianao tsy hantsoina intsony hoe: ilay tompovavin'ny fanjakana.	
23O	47	6	0,00000	 Efa tezitra tamin'ny vahoakako aho, ka navelako hozimbaina ny lovako, dia natolotro ho eo an-tànanao izy. Tsy nanananao antra izy; nasianao jioga mavesatra mbamin'ny antitra.	
23O	47	7	0,00000	 Ary hoy hianao: Tompovavy ho amin'ny mandrakizay aho! ka dia tsy mba nandinika izany akory hianao, na mba nitsapa izay hiafaran'izany rehetra izany.	
23O	47	8	0,00000	 Fa ankehitriny, mihainoa, ry ilay nihantahanta, izay nipetraka tsy nanana ahiahy akory, sy nilaza tao am-ponao hoe: Izaho ity, dia izaho irery ihany! tsy ho mpitondratena na oviana na oviana aho, na hofoanana anaka!	
23O	47	9	0,00000	 Kanjo ireo zava-droa ireo ho indray mianjera aminao, tampoka, indray andro monja, dia ny fahafoanana anaka, sy ny fananoan-tena, ho tonga aminao tanteraka an-tsakany sy an-davany izany, na dia eo aza ny hamaroan'ny odinao, na dia eo aza ny herin'ny fankatoavanao.	
23O	47	10	0,00000	 Fa nitoky tamin'ny hafetsenao ratsy hianao, nanao hoe: Tsy misy mahita ahy! Ny fahendrena amam-pahaizanao, dia izany no nanodoka anao raha hianao nanao anakampo hoe: Izaho ity, dia izaho irery ihany!	
23O	47	11	0,00000	 Indro, ho tonga aminao ny loza, tsy azonao sakanana; hianjera aminao ny antambo, tsy azonao hahodivitra, ary hanjo anao ny faharavana tampoka, tsy nampoizinao velively akory.	
23O	47	12	0,00000	 Aoka ary hianao haharitra amin'ny fankatoavanao, sy amin'ireo odinao marobe, izay nanarananao fo hatramin'ny fahatanoranao. Sao mba mety hahita soa amin'izany hianao; sao mba mety hampahatahotra, hianao!	
23O	47	13	0,00000	 Efa nisasatra tamin'ny fanontaniana betsaka hianao; ka aoka handroso hamonjy anao ireo izy ireo, izay mpandrefy ny lanitra, sy mpandinika ny kintana, izay manambara, isaka ny tsinam-bolana, ny zavatra tsy maintsy ho tonga aminao.	
23O	47	14	0,00000	 Indreo izy, fa tonga tahaka ny vodivary; hodoran'ny afo, nefa tsy hahavonjy ny ainy, amin'ny herin'ny lelafo; fa tsy mba vain'afo hamindroana akory ity na afo hitaninana eo anoloany!	
23O	47	15	0,00000	 Ho toy izany aminao ireo nanasaranao tena, ireo nifampiraharahanao, hatramin'ny fahatanoranao: samy mipariaka amin'izay alehany avy izy, fa tsy misy hamonjy anao!	
23O	48	1	0,00000	[NOTANTERAHIN'IAVEH NY FAMINANIANA TALOHA, ARY HOTANTERAHANY NY VAOVAO KOA MBA HO VONINAHITRY NY ANARANY - NY FIALANA ANY BABILONA] Mihainoa izao, ry taranak'i Jakoba, hianareo izay antsoina amin'ny anaran'Israely; nateraky ny loharanon'i Jodà, mianiana amin'ny anaran'ny Tompo, ary mankalaza ny Andriamanitr'Israely, nefa tsy amin'ny fo mahitsy na araka ny hitsim-po.	
23O	48	2	0,00000	 Fa maka ny anarany amin'ny tanàna masina izy ireo, sy miankina amin'ny Andriamanitr'Israely, izay mitondra anarana hoe: Iavehn'ny tafika.	
23O	48	3	0,00000	 Ny zavatra taloha, dia efa nambarako hatramin'ny ela; naloaky ny vavako izany, sady nantsoiko ampahibemaso; ary tampoka aho dia nanao, ka tanteraka ireo zavatra ireo.	
23O	48	4	0,00000	 Noho ny fahalalako fa hianao dia mafy hatoka, ary anja-by ny vozonao, sy varahina ny handrinao,	
23O	48	5	0,00000	 dia nambarako taminao hatramin'ny ela izany zavatra izany; nolazaiko taminao talohan'ny hahatongavany izany, fandrao lazainao hoe: Ny sampiko no nanao izany; ny andriamanitro hazo na anidina no nandidy izany.	
23O	48	6	0,00000	 Efa nandre izany hianao; jereo fa tanteraka avokoa izy; fa hianareo kosa, tsy hanambara izany va hianareo? Ankehitriny mampandre anao zava-baovao aho, dia zava-miafina mbola tsy fantatrao.	
23O	48	7	0,00000	 Vao izao no noharina izany, fa tsy taloha; hatramin'izao anio izao, tsy mbola nandre izany hianao, fandrao lazainao hoe: Indro fa efa fantatro ihany izany.	
23O	48	8	0,00000	 Tsy mbola nandre izany hianao, tsy nahalala izany hianao; tsy mbola nandre izany velively ny fonao. Satria fantatro hianao fa mpivadika loatra, ary ny anaranao hatrany an-kibon-dreninao dia hoe mpivadika.	
23O	48	9	0,00000	 Noho ny anarako, dia manindry ny hatezerako aho, ary noho ny voninahitro, dia mandefitra aminao aho, mba tsy hamongorana anao.	
23O	48	10	0,00000	 Indro fa nandrendrika anao aho, nefa tsy nahazo volafotsy; ary nizaha toetra anao tamin'ny memin'ny fahoriana aho.	
23O	48	11	0,00000	 Noho ny fitiavako ny tenako, dia noho ny fitiavako ny tenako no hanaovako izany; satria ahoana no hanazimbana ny anarako? Tsy hafoiko ho an'ny hafa ny voninahitro.	
23O	48	12	0,00000	 Mihainoa ahy, ry Jakoba, sy hianao, ry Israely, izay nantsoiko; Izaho dia izaho no voalohany, izaho koa no farany.	
23O	48	13	0,00000	 Ny tànako ihany no nanorina ny tany, ary ny tànako an-kavanana no namelatra ny lanitra; izaho no miantso azy ireo, dia tonga miaraka amin'izay izy.	
23O	48	14	0,00000	 Mivoria hianareo rehetra, ka mihainoa: Iza tamin'ireny no mba efa nilaza izany? Ilay tian'ny Tompo dia hanatanteraka ny sitra-pony amin'i Babela, ary ny sandriny hamely ny Kaldeana. -	
23O	48	15	0,00000	 Izaho dia izaho ihany no niteny sady niantso azy; nasaiko tonga izy, ka hambinina ny alehany.	
23O	48	16	0,00000	 Manatòna ahy hianareo, ka henoy izao: Hatramin'ny voalohany, tsy niteny an-takontakona aho; hatramin'ny ahatongavan'ireo zavatra ireo dia eo aho; - Ary ankehitriny Iaveh, Tompo, maniraka ahy omban'ny Fanahiny. -	
23O	48	17	0,00000	 Izao no lazain'ny Tompo mpanavotra anao, ilay Masin'Israely: Izaho Iaveh, Andriamanitrao, mampianatra anao mba hahitanao soa; mitarika anao amin'ny làlana tokony halehanao aho.	
23O	48	18	0,00000	 Enga anie ka hihaino ny teniko hianao, dia ho tahaka ny ony ny fiadananao; ho tahaka ny onjan-dranomasina ny fahamarinanao;	
23O	48	19	0,00000	 ho tahaka ny fasika ny taranakao; dia ho tahaka ny vovo-pasika, ny haloaky ny kibonao; tsy hesorina ny anarany, na hovonoina eo anatrehako.	
23O	48	20	0,00000	 Mivoaha avy ao Babilona, mandosìra ny Kaldeana, amin'ny hobin-kafaliana! Torio izany, ataovy antso avo koa, ampandreneso hatrany am-paran'ny tany! Lazao hoe: Iaveh efa nanavotra san'i Jakoba mpanompony!	
23O	48	21	0,00000	 Tsy mangetaheta ireo any amin'ny efitra nitondrany azy: fa mampiboiboika rano avy amin'ny vatolampy izy ho an'ireo; mampitresaka ny vatolampy izy, dia migororoana ny rano. Tsy misy fiadanana ho an'ny ratsy fanahy, hoy Iaveh.	
23O	49	1	0,00000	[ILAY MPANOMPON'IAVEH SY NY ASANY ANKAPOBE - FANAFAHANA NY LASAN-KO BABO - HAORINA INDRAY DIONA; TENY TELO AVY AMIN'ANDRIAMANITRA, ANTOKY NY FAMONJENA] Mihainoa ahy, ry nosy; mitandrema hianareo, ry firenena lavitra! Iaveh efa niantso ahy hatrany am-bohoka, efa nilaza ampahibemaso ny anarako, hatrany an-kibon'i neny.	
23O	49	2	0,00000	 Nataony sabatra maranitra ny lelako; nalofany tamin'ny aloky ny tànany aho; nataony zana-tsipìka maranitra aho, nafeniny teo amin'ny tranon-jana-tsipìkany.	
23O	49	3	0,00000	 Ary hoy izy tamiko: Mpanompoko hianao, ry Israely, izay hataoko reharehako.	
23O	49	4	0,00000	 Dia hoy kosa aho: Foana ny nisasarako; zava-poana sy tsinontsinona, no nandaniako ny heriko; fa ao amin'ny Tompo ny rariny ananako, ao amin'Andriamanitro ny valisoa ho ahy.	
23O	49	5	0,00000	 Ary ankehitriny miteny Iaveh, izay namorona ahy hatrany am-bohoka mba ho mpanompony, hampody an'i Jakoba aminy indray, ary mba ho tafakambana aminy indray Israely. - Ary mahazo voninahitra eo imason'ny Tompo aho, ary Andriamanitro no heriko. -	
23O	49	6	0,00000	 Hoy izy: Mbola zavatra kely foana ny maha-Mpanompoko anao, hanangana ny firenen'i Jakoba indray, sy hampody ireo sisa voatahiry amin'Israely; fa hatsangako ho fahazavan'ny firenena hianao, mba hihitaran'ny famonjeko hatramin'ny faran'ny tany.	
23O	49	7	0,00000	 Izao no lazain'ny Tompo, ilay mpanavotra sy ilay Masin'Israely; amin'ilay esoina sy tevatevain'ny vahoaka, mpanompon'ny mpanapaka masiaka: Hahita anao ny mpanjaka, ka hitsangana; ary ny mpanapaka, ka hiankohoka, noho ny amin'ny Tompo izay mahatoky, sy ilay Masin'Israely izay nifidy anao.	
23O	49	8	0,00000	 Izao no lazain'ny Tompo: Mihaino anao amin'ny andro fankasitrahana aho, ary mamonjy anao amin'ny andro famonjena; niaro anao aho, ary nanangana anao ho faneken'ny firenena, hanandratra indray ny tany, hizara ny lova nosimbana;	
23O	49	9	0,00000	 hilaza amin'izay lasan-ko babo hoe: Mivoaha! sy amin'izay ao anatin'ny aizina hoe: Mankanesa atý amin'ny mazava; hahazo hiraotra izy ireo manaraka ny làlana, ary ny vilon-kohaniny dia eny amin'ny havoana rehetra;	
23O	49	10	0,00000	 tsy ho noana izy na hangetaheta, tsy ho tratry ny fasika mahamay, na ny masoandro. Fa ilay mamindra fo aminy no hitarika azy ireo, sy hitondra azy ho eo amin'ny rano miboiboika.	
23O	49	11	0,00000	 Hataoko làlana ny tendrombohitra rehetra; ary hasandratra indray ny làlako.	
23O	49	12	0,00000	 Indreo ny sasany avy lavitra; indreo ny sasany avy any avaratra sy avy any andrefana, ary indreo koa ireo avy any amin'ny tanin'ny Sinima. 	
23O	49	13	0,00000	 Mihobia an-kafaliana, ry lanitra; miontàna, ry tany! Velomy ny hobin-kafaliana, ry tendrombohitra! Fa Iaveh efa nampionona ny vahoakany, sy nangoraka ireo azy nampahorina!	
23O	49	14	0,00000	 Hoy Siona: Nafoin'ny Tompo aho; hadinon'ny Tompo aho! -	
23O	49	15	0,00000	 Hanadino ny taizany va ny vehivavy, ka tsy hamindra fo amin'ny naloaky ny kibony? Na hanadino aza ny reny, izaho tsy mba hanadino anao!	
23O	49	16	0,00000	 Jereo, efa vitako tombo-kavatsa eo amin'ny felatànako hianao; eo anatrehako mandrakariva ny mandanao.	
23O	49	17	0,00000	 Ny zanakao, tamy faingana; ry zareo nanimba sy nandrava anao, manalavitra anao.	
23O	49	18	0,00000	 Atopazo manodidina ny masonao, ka jereo, fa mivory avokoa izy ireo, manatona anao izy ireo. Velona aho, - teny marin'ny Tompo, dia hihaingoanao, toy ny firavaka, ireo rehetra ireo; ary hisikinanao toy ny sikin'ny ampakarina.	
23O	49	19	0,00000	 Fa ny tanànanao rava, ny efitrao, ny taninao foana, ireo rehetra ireo dia tsy ho ampy amin'izay ho an'ny mponina eo aminao; ary izay nandany anao, lasa lavitra!	
23O	49	20	0,00000	 Amin'izany, hiteny eo an-tsofinao ireo zanakao nesorina taminao, hanao hoe: Ety loatra aho amin'ity tany ity, ka omeo fitoerana hahazoako honenana aho; ka ataovy izay hahazoako tany honenana.	
23O	49	21	0,00000	 Ary hianao kosa hanao anakampo hoe: Iza no niteraka ireto ho ahy? Fa tsy nanan-janaka aho, momba aho, noroahina sy nisaorana aho; ary ireto kosa, iza no nitaiza azy? Indro aho nitoetra irery; ka taiza ireto?	
23O	49	22	0,00000	 Izao no lazain'ny Tompo Tompo: Indro aho hanandratra ny tànako amin'ny firenena, ary hanangana ny fanevako amin'ny vahoaka; dia hoentiny miverina eo an-tànany ny zanakao lahy; ary hoentiny miverina eo an-tànany ny zanakao lahy; ary ho entiny miverina eny an-tsorony, ny zanakao vavy.	
23O	49	23	0,00000	 Mpanjakalahy no ho mpitaiza anao ary ny andriambaviny no ho mpitaiza anao; hiankohoka amin'ny tany eo anatrehanao izy ireo, ary hilelaka ny vovoka amin'ny tongotrao; dia ho fantatrao fa Iaveh aho, ary tsy ho menatra izay manantena ahy.	
23O	49	24	0,00000	 Fa moa azo alaina amin'ny mahery va ny rembiny, ary mety ho afaka hitsoaka va ny marina lasan-ko babo?	
23O	49	25	0,00000	 Izao no lazain'ny Tompo: Halàna aminy na ny sambotry ny mahery aza, ary ho afaka aminy ny babon'ny mpanao an-keriny. Fa ny mpandrafy anao, dia izaho no hiady aminy, ny zanakao, dia izaho no hamonjy azy ireo.	
23O	49	26	0,00000	 Hataoko mihinana ny nofony ny mpampahory anao; hidoroka amin'ny ran'ny tenany, hoatra ny amin'ny divay vaovao; dia ho fantatry ny nofo rehetra fa izaho Iaveh no Mpamonjy anao, ary ilay Maherin'i Jakoba no mpanavotra anao!	
23O	50	1	0,00000	[NY FAHAMARINAN'ILAY MPANOMPON'ANDRIAMANITRA AMIN'NY FANATANTERAHANA NY RAHARAHA NANIRAHANA AZY - FAMPORISIHANA SY FANDRAHONANA] Izao no lazain'ny Tompo: Aiza izay taratasy fisaorana an-dreninao, nisaorako azy? Iza no manan-trosa amiko, nivarotako anareo? Tsia, noho ny tsy fahamarinanareo ihany no nivarotana anareo; noho ny fahotanareo ihany, no nisaorana an-dreninareo.	
23O	50	2	0,00000	 Tonga aho: nahoana no tsy nisy olona? Niantso aho: nahoana no tsy nisy namaly? Moa fohy tànana va aho, ka tsy afa-namonjy? Sa tsy ampy hery ho enti-manafaka? Vao rahonako fotsiny dia maina ny ranomasina, zary efitra ny ony, maimbo ny hazandranony, fa ritra ny rano, ka matin'ny hetaheta ireny.	
23O	50	3	0,00000	 Azoko tafiana fahamaintisana ny lanitra, sy saronana amin'ny lamba fisaonana.	
23O	50	4	0,00000	 Nomen'ny Tompo Tompo, ny lelan'ny mpianatra aho, mba hahaizako mankahery ny reraka, amin'ny teniko. Mamoha isa-maraina izy; mamoha ny sofiko izy, mba hihainoako, hoatra ny fihainon'ny mpianatra.	
23O	50	5	0,00000	 Nosokafan'ny Tompo Tompo ny sofiko, ary tsy mba nanohitra aho, na nihemotra akory,	
23O	50	6	0,00000	 Natolotro tamin'ny mpikapoka ahy ny lamosiko; ary tamin'ireo nanongotra ny volombavako ny takolako; ary ny tavako tsy nafeniko tamin'ny latsa sy ny rora.	
23O	50	7	0,00000	 Fa Iaveh Tompo namonjy ahy, ka ny latsa tsy nahaketraka ahy; ka ny tavako nataoko manahaka ny afo-vato, ary fantatro fa tsy ho menatra aho.	
23O	50	8	0,00000	 Akaiky ilay manamarina ahy: iza no handahatra manohitra ahy? Aoka hifanatrika isika! Iza no manohitra ahy? Aoka izy hankaty amiko! -	
23O	50	9	0,00000	 Iaveh Tompo namonjy ahy: Ka iza no hanameloka ahy? He! ho kotikotika hoatra ny vorodamba izy rehetra, ho lanin'ny kalalao!	
23O	50	10	0,00000	 Iza aminareo no matahotra an'ny Tompo, sy mihaino ny feon'ny Mpanompony? Na iza na iza mandeha amin'ny maizina, sy tsy manana fahazavana, aoka izy hatoky ny anaran'ny Tompo, sy hiankina amin'ny Andriamaniny!	
23O	50	11	0,00000	 Fa hianareo rehetra mampirehitra afo kosa, sy mandray zana-tsipìka mirehitra ho fiadiana, mandehana amin'ny lelafonareo, sy eo afovoan'ny zana-tsipìka narehitrareo! Izao no hanjo anareo avy amin'ny tànako; hampandrina amin'ny fahoriana hianareo!	
23O	51	1	0,00000	[TSY HO ELA NY FAMONJENA, ARY HAHARITRA MANDRAKIZAY - AZA ATAHORANA FOANA NY OLONA METY MATY - NY LOZA NANJO AN'I SIONA DIA HATSINGERIN'IAVEH AMIN'NY MPAMPAHORY AZY] Mihainoa ahy, hianareo izay manaraka ny marina, izay mitady an'ny Tompo. Diniho ny vatolampy nanendahana anareo; sy ny tany fihadiam-bato nangalana anareo.	
23O	51	2	0,00000	 Diniho Abrahama rainareo; sy Sarà, izay niteraka anareo; fa fony izy mbola tokana no nantsoiko izy, dia notahiko sy nohamaroiko.	
23O	51	3	0,00000	 Satria efa nampionona an'i Siona Iaveh, ka nampiononiny ny rava rehetra teo; novany ho tahaka an'i Edena ny efitra teo; ary ho zaridainan'ny Tompo ny tany foana tao. Fifaliana amam-piravoravoana no ho hita ao, mbamin'ny hira fisaorana amam-peo mozika.	
23O	51	4	0,00000	 Mihainoa ny feoko, ry vahoakako, manongilàna sofina, ry fireneko! fa hamoaka lalàna aho, ary hanorina ny didiko ho fanazavana ny firenena.	
23O	51	5	0,00000	 Akaiky ny fahamarinako; efa hiseho ny famonjeko: ary hitsara ny firenena ny sandriko; manantena ahy ny nosy, ary matoky ny sandriko izy.	
23O	51	6	0,00000	 Andrandrao ho amin'ny lanitra ny masonareo, dia ampidino ho amin'ny tany ny fijerinareo; fa ny lanitra ho levona tahaka ny setroka; ary ny tany hanjary vorotra, hoatra ny fitafiana; ny mponina eo aminy ho levona torak'izany koa; fa ny famonjeko kosa haharitra mandrakizay; ary ny fahamarinako tsy mba ho levona.	
23O	51	7	0,00000	 Mihainoa ahy, hianareo mahalala ny fahamarinana, ry firenena izay manana ny lalàko ao am-ponao. Aza matahotra izay latsan'olombelona; na mivadi-po amin'izay fanaratsian'izy ireo.	
23O	51	8	0,00000	 Fa ho lanin'ny kalalao, hoatra ny fitafiana izy ireo, ary hokotehin'ny tsindoha, hoatra ny volon'ondry. Fa ny fahamarinako kosa haharitra mandrakizay; ary ny famonjeko hihatra amin'ny taona rehetra.	
23O	51	9	0,00000	 Mifohaza, mifohaza hianao, mitafia hery, ry sandrin'ny Tompo! Mifohaza toy ny tamin'ny andro taloha, tahaka ny tamin'ny taona fahiny. Tsy hianao va no nitetika an-dRahaba ho potipotika, sy nitomboka ilay dragona ho gorobaka?	
23O	51	10	0,00000	 Tsy hianao va no nahamaina ny ranomasina, dia ny rano tao amin'ny hantsam-be. Ka nanao ny fanambanin'ny ranomasina ho làlana nalehan'ny navotana?	
23O	51	11	0,00000	 Koa hiverina ny navotan'ny Tompo; dia hiditra ao Siona amin'ny hobim-pifaliana; firavoravoana mandrakizay no ho fehilohany; ho henika azy ny fifaliana amam-piravoravoana; Lasa nandositra ny sento amam-pahoriana. -	
23O	51	12	0,00000	 Izaho dia izaho no mampionona anareo; fa iza moa hianao no dia matahotra olombelona mety maty, zanak'olombelona mihelina hoatra ny ahitra;	
23O	51	13	0,00000	 ka dia manadino an'ny Tompo, Mpahary anao, izay namelatra ny lanitra sy nanorina ny tany; mangovitra tsy an-kijanona, tontolo andro, eo anatrehan'ny fisafoaky ny mpanapaka masiaka rahefa mioman-kandrava anao izy. Ary aiza izao, izay fisafoaky ny mpanapaka masiaka?	
23O	51	14	0,00000	 Vetivety foana, dia ho voavaha izay mitanondrika; tsy ho faty ao an-davaka izy; ary tsy ho diso hanina.	
23O	51	15	0,00000	 Izaho dia Iaveh Andriamanitrao, izay mampanonja ny ranomasina, ka dia mirohondrohona ny onjany; Iavehn'ny tafika no anarany.	
23O	51	16	0,00000	 Nataoko tao am-bavanao ny teniko, ary noalofako tamin'ny aloky ny tànako hianao, mba hamboly lanitra sy hanorina tany, ary hilaza amin'i Siona hoe: Vahoakako hianao!	
23O	51	17	0,00000	 Mifohaza, mifohaza, miarena hianao, ry Jerosalema, izay efa nisotro ny kapoaky ny hatezerana, avy amin'ny tanan'ny Tompo; izay efa nisotro sy nandany ny kapoaka mahajenjina!	
23O	51	18	0,00000	 Tsy nisy nitari-dàlana azy, na iray aza, ny zanany naterany rehetra. Tsy nisy nitantana azy, na iray aza, ny zanaka notezainy rehetra.	
23O	51	19	0,00000	 Loza roa no namely anao: - iza moa no hanao teny mangoraka anao? - Dia ny fandravana amam-pandringanana, ny mosary sy ny sabatra, - hataoko ahoana no fampionona anao? -	
23O	51	20	0,00000	 Ny zanakao lahy efa reraka ka miapokapoka eny an-joron-dàlana rehetra eny, mova tsy ny antilopa voan'ny fandrika harato, jenjin'ny hatezeran'ny Tompo sy ny fandrahonan'ny Andriamanitrao.	
23O	51	21	0,00000	 Koa mihainoa izao, ry kala fadiranovana, jenjina, fa tsy amin-divay!	
23O	51	22	0,00000	 Izao no lazain'ny Tompo Tomponao sy Andriamanitrao izay miaro ny vahoakany: Indro efa nesoriko teny an-tànanao, ny kapoaka mahajenjina, ny kapoaky ny fahatezerako; tsy hisotro izany intsony hianao, izao sisa izao.	
23O	51	23	0,00000	 Hataoko eo an-tanan'ny mpanenjika anao izany, dia amin-dry zareo nanao taminao hoe: Miondreha handehananay! Dia ny lamosinao no nataony toy ny tany, sy toy ny lalambe ho an'ny mpandeha!	
23O	52	1	0,00000	[VAOVAO MAHAFALY: FAHAFAHANA AMIN'NY FAHABABOANA ANY BABILONA] Mifohaza, mifohaza, tafio ny herinao, ry Siona! Tafio ny fitafiana fitondranao amin'ny fety, ry Jerosalema tanàna masina ô! Fa ny tsy mifora sy ny maloto tsy hiditra eo aminao intsony.	
23O	52	2	0,00000	 Ahintsano ny vovoka eny aminao; mitsangàna hianao, mipetraha hianao, ry Jerosalema; vahao ny fatorana amin'ny vozonao, ry voababo, zanakavanin'i Siona.	
23O	52	3	0,00000	 Fa izao no lazain'ny Tompo: Tsy vola tsy harena no nivarotana anareo; ka dia tsy vola tsy harena koa no hanavotana anareo!	
23O	52	4	0,00000	 Fa izao no lazain'ny Tompo Tompo: Ny honina any no nidinan'ny vahoakako tany Ejipta fahiny; ary tatý aoriana dia nampahorin'i Asora, tsy ahoan-tsy ahoana izy.	
23O	52	5	0,00000	 Koa ankehitriny, inona no hataoko eto? - teny marin'ny Tompo fa nobaboina tsy an-drariny ny vahoakako? Ny mpanapaka azy masiaka, manerona; - teny marin'ny Tompo, ary ny anarako, tevatevaina tsy an-kijanona, isan'andro.	
23O	52	6	0,00000	 Koa indro, hahalala ny anarako kosa ny vahoakako; eny, ho fantany amin'izany andro izany, fa izaho no miteny hoe: Inty aho!	
23O	52	7	0,00000	 Endrey izany hatsaran'ny tongotr'ilay iraka eny an-tendrombohitra, izay mitory ny vaovao mahafaly, dia ny fiadanana; ilay manambara ny fahasambarana, ilay mitory ny famonjena; ilay milaza amin'i Siona hoe: Manjaka ny Andriamanitrao!	
23O	52	8	0,00000	 Ny feon'ny mpitilinao! Manandra-peo izy ireo, miara-mihoby an-kafaliana, satria hitany maso ny fiverenan'ny Tompo ao Siona.	
23O	52	9	0,00000	 Miaraha mihoby an-kafaliana, ry Jerosalema rava! Fa Iaveh efa nampionona ny vahoakany, sy efa nanavotra an'i Jerosalema.	
23O	52	10	0,00000	 Nasehon'ny Tompo ny sandrin'ny fahamarinany, hiharihary eo imason'ny firenena rehetra. Ary ny faran'ny tany rehetra, hahita ny famonjen'ny Andriamanitsika.	
23O	52	11	0,00000	 Mialà, mialà, mivoaha teo hianareo; aza mikasika izay maloto. Mivoaha avy ao aminy; mandiova tena hianareo, izay mitondra ny fanak'Iaveh.	
23O	52	12	0,00000	 Fa tsy hikoropaka no hivoahanareo, ary tsy handositra no ho fandehanareo; fa Iaveh no mandeha eo alohanareo, ary ny Andriamanitr'Israely no ho vodilàlanareo!	
23O	52	13	0,00000	 Indro fa hambinina ny Mpanompoko, hitombo, hankalazaina, ary ho tafasandratra indrindra.	
23O	52	14	0,00000	 Toy ny nigagan'ny maro nahita azy, - fa rava endrika loatra izy, ka ny tarehany efa hoatra ny tsy tarehan'olombelona intsony; ary ny tavany efa hoatra ny tsy tavan-janak'olombelona intsony, -	
23O	52	15	0,00000	 no hampiontanany firenena maro. Hitampim-bava eo anatrehany ny mpanjaka, satria hahita ny tsy mbola nolazaina taminy, sy handre ny tsy mbola reny.	
23O	53	1	0,00000	[NY FIETRENA SY NY FIJALIANA AMAM-PAHAFATESAN'NY MPANOMPN'IAVEH - VALIN'NY FAHAFOIZANY TENA] Iza no nino izay renay, ary iza no nanehoana ny sandrin'ny Tompo?	
23O	53	2	0,00000	 Fa nisondrotra teo anatrehany izy, tahaka ny hazo madinika marefo, tahaka ny solofon-kazo mitsiry amin'ny tany karankaina; tsy nanana endrika na hatsaran-tarehy nanaitra ny masontsika; na bika namelona ny fitiavantsika.	
23O	53	3	0,00000	 Nesorina sy nilaozan'ny olona izy, olona ory sady zatra ny fijaliana; hoatra ny zavatra hisaronan'ny olona tava; natao faneso sy tsy nahoantsika velively.	
23O	53	4	0,00000	 Marina tokoa fa ny aretintsika no nentiny, ary ny fahoriantsika no nivesarany; ary isika anefa nijery azy ho olom-boasazy, nokapohan'Andriamanitra sy naetry.	
23O	53	5	0,00000	 Kanefa izy nolefonina noho ny fahotantsika, notorotoroina noho ny helotsika; nasiana ny famaizana nahazoantsika fihavanana; ary ny ratra taminy no nahasitrana antsika.	
23O	53	6	0,00000	 Efa mpaniasia toy ny ondry avokoa isika, samy nanaraka ny làlany avy isika; ary nazeran'ny Tompo taminy avokoa ny helotsika rehetra.	
23O	53	7	0,00000	 Vonoina izy, ary mandefitra, tsy niloa-bava akory izy; tahaka ny zanak'ondry entina hovonoina, tahaka ny ondrivavy eo anatrehan'izay manety azy; tsy miloa-bava akory.	
23O	53	8	0,00000	 Nesorina izy noho ny fampahoriana sy ny fitsarana; ary iza moa tamin'ireo niara-belona taminy, no mba nihevitra, fa nofongorana eo amin'ny tanin'ny velona izy, ary nozoin-doza noho ny fahotan'ny vahoakako?	
23O	53	9	0,00000	 Natao hiray fasana tamin'ny ratsy fanahy izy; ary eo amin'ny mpanan-karena nony efa maty, nefa tsy mba nanao ny tsy marina, ary tsy mba nisy fitaka teo am-bavany.	
23O	53	10	0,00000	 Sitrak'Iaveh ny nanorotoro azy tamin'ny fijaliana, nefa rahefa voaatitry ny fanahiny ny sorom-panonerana, dia hahita taranaka izy, ho lava andro iainana, ary hambinina eo an-tànany ny hevitra nokasain'ny Tompo.	
23O	53	11	0,00000	 Noho ny fijalian'ny fanahiny, dia hahita izy, ka ho afa-po. Ilay marina, mpanompoko, noho ny fahalalany, hanamarina olona betsaka, ary ny tenany hivesatra ny helok'ireo.	
23O	53	12	0,00000	 Noho izany homeko anjara eo amin'ny lehibe izy, ary hiara-mizara babo amin'ny mahery; satria nanolotra ny ainy ho faty izy, sady natao ho isan'ny mpanao ratsy: ary ny tenany no nitondra ny fahotan'ny maro, sady hanao fifonana ho an'ny mpanota.	
23O	54	1	0,00000	[VONINAHITR'I SIONA VAOVAO - FIHAMAROAN'NY ZANANY, MAHATALANJONA - FAMIRAPIRATRY NY MANDANY - FIADANAN'NY MPONINA AO MANDRAKIZAY] Mihobia an-kafaliana, ry momba, izay tsy niteraka; mampisehoa hafaliana sy firavoravoana lehibe, ry tsy mba nihetsi-jaza; fa ny zanak'ilay nariana no maro, noho ny zanak'izay manam-bady, hoy Iaveh.	
23O	54	2	0,00000	 Halalaho ny itoeran'ny lay, velaro ny ambaim-ponenanao, aza hazonina fa alefaso ho lava ny tadinao, ary aoreno mafy ny tsima-day!	
23O	54	3	0,00000	 Fa hitatra miankavanana sy miankavia hianao; ary haka fonenana amin'ny firenena ny taranakao; ary hanisy mponina amin'ny tanàna lao izy.	
23O	54	4	0,00000	 Aza matahotra, fa tsy ho menatra hianao; aza mangaihay, fa tsy hisy hahamenatra anao; fa hanadino ny henatry ny fahatanoranao hianao; ary tsy hahatsiaro intsony ny tondromaso, fony mpitondra-tena.	
23O	54	5	0,00000	 Fa ny vadinao dia ny Mpahary anao; Iavehn'ny tafika no anarany, ary ny Mpanavotra anao dia ilay Masin'Israely, Andriamanitry ny tany rehetra no iantsoana azy.	
23O	54	6	0,00000	 Hoatra ny vady nafoy sy tra-pahoriana, no ampodian'ny Tompo anao, hoatra ny vadin'ny fahatanorana efa nisaorana; hoy ny Andriamanitrao.	
23O	54	7	0,00000	 Vetivety foana, kelikely foana no nahafoizako anao, fa amin'indrafo lehibe kosa no amoriako anao.	
23O	54	8	0,00000	 Tamin'ny firehetan'ny hatezerako no nanafenako vetivety ny tavako taminao, fa amim-pitiavana mandrakizay kosa no angorahako anao, hoy Iaveh Mpanavotra anao.	
23O	54	9	0,00000	 Dia ho toy ilay ranon'i Noe izany amiko, nony nianiana aho fa ilay ranon'i Noe tsy hiely intsony amin'ny tany: toy izany koa no nianianako fa tsy ho tezitra aminao na handrahona anao intsony aho.	
23O	54	10	0,00000	 Na dia hihataka aza ny tendrombohitra, ka hihozongozona ny havoana, ny fitiavako tsy mba hiala aminao, ary ny fanekem-pihavanako tsy mba hikorontana, hoy Iaveh ilay mangoraka anao.	
23O	54	11	0,00000	 Ry kala ory, afotofoton'ny tafio-drivotra, tsy manam-piononana o; indro aho handatsaka ny vatonao amin'ny antimoanina, sy hanorina anao eo ambonin'ny safira;	
23O	54	12	0,00000	 hataoko vato tsy leon-doza ny nongonongo-mandanao, eskarbokla ny vavahadinao, ary vatosoa avokoa ny manda manodidina anao.	
23O	54	13	0,00000	 Ho mpianatry ny Tompo avokoa ny zanakao rehetra, ary ho be fiadanana ny zanakao.	
23O	54	14	0,00000	 hatao miorina tsara amin'ny fahamarinana hianao; aoka ho lavitra anao anie ny fanahiana,fa tsy manan-katahorana hianao; ho lavitra anao anie ny fampahatahorana, fa tsy hanakaiky anao izany.	
23O	54	15	0,00000	 Raha misy miara-mioko, tsy ho avy amiko izany; fa iza no miara-mioko hamely anao? Ho lavo eo anoloanao izy.	
23O	54	16	0,00000	 Indro fa izaho no nahary ny mpanefy, izay mifofotra ny arina mivaivay, ka manatsoaka ny fiadiana hamboariny avy ao, ary izaho no nahary ny mpandrava mba handringana.	
23O	54	17	0,00000	 Ny fiadiana rehetra notefena hamelezana anao, tsy hisy asany, ary lela rehetra hisondrotra hifanohitra aminao, horesenao lahatra. - Izany no lovan'ny zanak'Iaveh; izany no fahamarinana ho azony avy amiko. - Teny marin'ny Tompo. -	
23O	55	1	0,00000	[FIANTSOANA HANARARAOTRA NY FAMONJENA ATOLOTRA, OMENA MAIMAIM-POANA NY OLONA REHETRA, SADY EFA AKAIKY DIA AKAIKY - TSY MAINTSY HO TANTERAKA NY TENIN'ANDRIAMANITRA] Hianareo rehetra izay mangetaheta, mankanesa aty amin'ny rano, na dia hianareo tsy manam-bola aza; avia mividiana vary, ka mihinàna; avia hividy tsy amim-bola, na takalo, hividy divay sy ronono.	
23O	55	2	0,00000	 Nahoana hianareo no mandany vola amin'izay tsy hanina; sy izay nisasaranareo, amin'izay tsy mahavoky? Koa mihainoa ahy, ary mihinana izay tsara; ary aoka ny fanahinareo hiravoravo amin'izay hanina fy.	
23O	55	3	0,00000	 Atongilano ny sofinareo, ka mankanesa aty amiko; mihainoa ka aoka ho velona ny fanahinareo; ary hanao fanekena mandrakizay aminareo aho, ka hanome anareo ny fahasoavana nampanantenaina an'i Davida.	
23O	55	4	0,00000	 Indro izy natsangako ho vavolombelona eo amin'ny firenana; ho mpanapaka sy mpandidy ny firenena.	
23O	55	5	0,00000	 Indro hianao hiantso ny firenena tsy fantatrao, ary ny firenena tsy nahalala anao, hidodododo ho aminao, noho ny amin'ny Tompo Andriamanitrao, sy ilay Masin'Israely, satria nomeny voninahitra hianao.	
23O	55	6	0,00000	 Mitadiava an'ny Tompo, dieny mbola mety ho hita izy; miantsoa azy dieny mbola akaiky izy.	
23O	55	7	0,00000	 Aoka ny ratsy fanahy hiala amin'ny làlany, ary ny meloka amin'ny heviny; ka hiverina amin'ny Tompo izy, dia hamindrany fo; dia amin'Andriamanitra fa mamela malalaka izy.	
23O	55	8	0,00000	 Fa ny fihevitro, tsy fihevitrareo, ary ny làlanareo, tsy mba làlako. - Teny marin'ny Tompo.	
23O	55	9	0,00000	 Tahaka ny hahavon'ny lanitra noho ny tany, no hahavon'ny làlako noho ny làlanareo, sy hahavon'ny fihevitro noho ny fihevitrareo.	
23O	55	10	0,00000	 Tahaka ny ranonorana aman'oram-panala milatsaka avy any an-danitra ka tsy miverina any, raha tsy efa mahavonto sy mahalonaka ny tany, sy mampaniry ny zavatra mitsiry avy aminy, ka mampahazo voa famafy ny mpamafy, ary hanina ho an'ny mpihinana;	
23O	55	11	0,00000	 toy izany ny teniko izay aloaky ny vavako, tsy miverina amiko foana izy, fa mahatanteraka izay tiako, sy mahatontosa izay namoahako azy.	
23O	55	12	0,00000	 Fa hivoaka amin-kafaliana hianareo, ary ho entina amim-piadanana; amin'ny fahitana ananareo, ny tendrombohitra sy havoana hihoby an-kafaliana, ary ny hazo rehetra eny an-tsaha hitehaka.	
23O	55	13	0,00000	 Ny sipresa no haniry eo amin'izay misy tsilo, ary ny mirta no hipoitra eo amin'izay misy hery. Ho voninahitra ho an'ny Tompo izany, ary tsangambato mandrakizay tsy horavana.	
23O	56	1	0,00000	[NY TRANON'ANDRIAMANITRA MIVOHA HO AN'NY OLONA REHETRA - NY LEHIBE AMIN'ISRAELY MANARAM-PO AMIN'IZAY MAHAFINARITRA AZY] Izao no lazain'ny Tompo: Tandremo ny hitsiny ary araho ny rariny, fa efa akaiky ny famonjeko, ary efa hiseho ny fahamarinako.	
23O	56	2	0,00000	 Sambatra ny olona hanao izany, sy ny zanak'olombelona hifikitra mafy amin'izany, ka hitandrina ny sabata, tsy mandika azy, sy hifehy ny tànany tsy hanao ratsy akory!	
23O	56	3	0,00000	 Aoka ny hafa firenena efa nifikitra tamin'ny Tompo, tsy hanao hoe: Ho esorin'ny Tompo marina aho, tsy ho isam-bahoakany, ary aoka ny eonoka tsy hanao hoe; Indro hazo maina aho!	
23O	56	4	0,00000	 Fa izao no lazain'ny Tompo amin'ny eonoka: Izay mitandrina ny sabatako ka hifidy izay sitrako ary hifikitra mafy amin'ny fanekeko:	
23O	56	5	0,00000	 dia omeko fahatsiarovana sy anarana, tsaratsara kokoa noho izay zanakalahy sy zanakavavy ao an-tranoko sy ao anatin'ny mandako izy; anarana mandrakizay no homeko azy ka tsy ho levona.	
23O	56	6	0,00000	 Ary ny hafa firenena izay mifikitra amin'ny Tompo mba hanompo azy sy ho tia ny anarany, ary ho mpanompony; izay rehetra mitandrina ny sabata fa tsy mandika azy, sy miraikitra mafy amin'ny fanekeko,	
23O	56	7	0,00000	 dia ho entiko ho ao an-tendrombohitra masina, sy hampifaliko ao an-tranoko fivavahana, hankasitrahana eo ambony otely ny sorony dorana aman-tsorony: fa ny tranoko hatao hoe: trano fivavahana ho an'ny firenena rehetra	
23O	56	8	0,00000	 - teny marin' Iaveh Tompo izay mamory ny lasan-ko babo amin'Israely! Mbola hamory ny sasany koa aho ho eo aminy, hanampy ireo efa voavory sahady.	
23O	56	9	0,00000	 Hianareo, biby any an-tsaha rehetra, avia hihinana; ary hianareo biby any an'ala rehetra koa!	
23O	56	10	0,00000	 Fa ny mpiambina an'Israely jamba avokoa, tsy mahalala na inona na inona; amboa moana avokoa izy rehetra, ka tsy mahavovo; fa manonofy, mandriandry, tia torimaso.	
23O	56	11	0,00000	 Amboa lian-kanina, tsy mahalala voky. Mpiandry ondry izy ireo, tsy mety mahalala na inona na inona! Samy mandeha amin'ny làlany araka izay mahasoa ny tenany avy, hatramin'ny voalohany ka hatramin'ny farany.	
23O	56	12	0,00000	 Avia hianareo, hoy izy, fa haka divay aho, ary hiboboka zava-pisotro mahery isika; ary ny ampitso koa toraky ny anio ihany, dia ho andro fety lehibe dia lehibe tokoa.	
23O	57	1	0,00000	[IZAY MANARAKA NY FANOMPOAN-TSAMPY DIA HOSAZIN'ANDRIAMANITRA - FA IZAY MATOKY AZY KOSA HOVALIANY SOA] Lasa tsy hita intsony ny marina, nefa tsy misy misaina ao am-pony; alaina ny olona tia vavaka, nefa tsy misy mihevitra akory fa nesorina ho afaka amin'ny loza ny marina,	
23O	57	2	0,00000	 ka miditra ho amin'ny fiadanana izy! Mandry ao amin'ny fandriany, izay nanaraka ny làla-mahitsy.	
23O	57	3	0,00000	 Fa manatona kosa, hianareo, ry zanak'i kala mpanao ody, ry taranaky ny mpaka vadin'olona sy mpijangajanga!	
23O	57	4	0,00000	 Iza no hanihaninareo? Iza no isanasananareo vava sy itranganareo lela? Tsy zanaky ny mpanao ratsy va hianareo, sy taranaka mpandainga?	
23O	57	5	0,00000	 Mirehidrehitra hianareo eo ambanin'ny terebinta, sy eny ambanin'izao hazo maitso rehetra izao! Mamono zaza eny an-dohasaha, ambanin'ny tsefatsefa-karambato!	
23O	57	6	0,00000	 Ny vato kilonjy eny an-dohasaham-driaka, no anjaranao, izany dia izany no anjaranao! Fa ireny avy no nanidinanao fanatitra araraka, sy notoloranao fanatitra! Moa tsy maintsy hahafa-po ahy va izany?	
23O	57	7	0,00000	 Nanorina ny fandrianao, tany an-tendrombohitra avo sy manerinerina hianao! Dia niakatra tany hianao hanao sorona.	
23O	57	8	0,00000	 Teo ivohon'ny varavarana sy ny tolam-bavaravana hianao, no nametraka ny fahatsiarovanao. Fa lavitra ahy hianao miala rako-dambam-pandriana, miakatra ao sy manitatra ny fandrianao hianao, ary nandraikitra ny tambinao tamin'izy ireo; mankamany ny fifamihinany aminao hianao, mandoto ny masonao hianao.	
23O	57	9	0,00000	 Miseho eo anatrehan'ny mpanjaka hianao mitondra diloilo: ataonao betsaka ny zava-manitrao; alefanao lavitra ny irakao; mietry hatrany amin'ny seoly hianao.	
23O	57	10	0,00000	 Reraka noho ny fandehandehananao matetika hianao; tsy mba nilaza hoe: Aim-bery foana izany! Hitanao fa mbola misy hery ny tànanao, ka izany no tsy ahatsiarovanao marary.	
23O	57	11	0,00000	 Fa iza ary no atahoranao? iza no ahinao, no dia mivadika amiko hianao, ka tsy mba mahatsiaro ahy, sy tsy asianao raharaha akory aho? Moa tsy nangina aho, ary efa hatry ny ela, dia hatrizay tsy natahoranao ahy izay?	
23O	57	12	0,00000	 Izaho no hanambara ny fahamarinanao, ary ny asanao izay tsy mahasoa anao akory.	
23O	57	13	0,00000	 Rahefa hitaraina hianao, aoka hamonjy anao ireo antontan'andriamanitrao! Ho paohin'ny rivotra avokoa ireo, hindaosin'ny tsotso-drivotra! Fa izay matoky ahy no handova ny tany, sy ho tompon'ny tendrombohitra masina.	
23O	57	14	0,00000	 Ary hisy hilaza hoe: Savao, savao ny làlana, areno izy, Esory ny misakantsakana rehetra eo amin'ny làlan'ny vahoakako!	
23O	57	15	0,00000	 Fa izao no lazain'ny Avo-Indrindra, izay mipetraka amin'ny fonenana mandrakizay sy antsoina hoe: ilay Masina: Mitoetra eo amin'ny fitoerana avo sy masina aho, ary koa ao amin'ny olona torotoro fo sy manetry tena am-panahy, mba hamelombelona ny fanahin'ny manetry tena, sy hamelombelona ny fon'ny torotoro fo.	
23O	57	16	0,00000	 Fa tsy te-hifandahatra mandrakariva aho, na hitahiry fahatezerana mandrakizay; satria amin'izany dia ho torana eo anatrehako ny fanahy, sy ny aina izay nataoko.	
23O	57	17	0,00000	 Noho ny fitsiriritany mahameloka, nitezitra aho ary namely azy noho ny fahatezerako, nefa miery tsy ho hita aho; ary izy kosa maditra, nanaraka ny làlan'ny sitra-pony!...	
23O	57	18	0,00000	 Hitako ny làlany ary hanasitrana azy aho; hitari-dàlana azy, ary hamerina aminy ny fampiononako, ho azy sy ho an'ireo malahelo eo aminy.	
23O	57	19	0,00000	 Izay manisy fiderana eo am-bava dia milaza manao hoe: Fiadanana, fiadanana, ho an'ny lavitra sy ny akaiky, hoy Iaveh, ary hanasitrana azy aho!...	
23O	57	20	0,00000	 Fa ny ratsy fanahy kosa, tahaka ny ranomasina manonja, izay tsy mety mitony, ary manakobana tany dilatra amam-potaka ny onjany.	
23O	57	21	0,00000	 Tsy misy fiadanana ho an'ny ratsy fanahy, hoy Andriamanitro.	
23O	58	1	0,00000	[SITRAK'ANDRIAMANITRA NY FIFADIAN-KANINA - NY SABATA] Manezaha antso mafy, ka aza tànana ny feonao; ataovy manehoeho hoatra ny trompetra ny feonao, ka ambarao amin'ny vahoakako ny fahotany, ary amin'ny taranak'i Jakoba ny fahadisoany.	
23O	58	2	0,00000	 Mitady ahy isan'andro izy ireo, samy maniry hahalala ny làlako, mova tsy ny firenena efa nanaraka ny rariny, sy tsy mba nahafoy ny didin'Andriamanitra akory. Mangataka fitsarana marina amiko izy, ary maniry hohatonin'Andriamanitra:	
23O	58	3	0,00000	 Soa inona ho anay ny mifady hanina raha tsy hitanao izany, sy ny manetry ny fanahinay, raha tsy jerenao izany? - Amin'ny andro ifadianareo, mbola ny raharahanareo ihany no ataonareo; ary mbola poretinareo hiasa mafy ihany ny mpikaramanareo rehetra.	
23O	58	4	0,00000	 Sady miady sy mifandritra hianareo no mifady, ary mamely totohondry an-katezerana aza! Ny fomba fifadianareo amin'izany andro izany tsy mba hihainoana ny feonareo any amin'ny avo.	
23O	58	5	0,00000	 Moa izany va no fifadiana ankasitrahako? Izany va no andro fanetren'ny olona ny fanahiny? Ny miondri-doha hoatra ny zozoro, sy mandry amin'ny lasaka sy lavenona, dia izany va no antsoina hoe fifadiana, sy andro ankasitrahan'ny Tompo?	
23O	58	6	0,00000	 Tsy izao va no fifadiana tiako kokoa: dia ny manapaka ny famatorana tsy an-drariny, ny mamaha ny fehezan'ny jioga, ny mandefa ny ampahoriana ho afaka; ny manapatapaka ny jioga rehetra isan-karazany?	
23O	58	7	0,00000	 Moa tsy ny hizaranao ny mofonao amin'izay noana va; sy ny hampiantranoanao ireo mahantra tsy manan-kidirana, sy ny hanafianao izay hitanao miboridana, ary ny tsy hiviliana tsy hijery ny tapaky ny tenanao?	
23O	58	8	0,00000	 Amin'izany ny fahazavanao hiposaka hoatra ny fahazavan'ny maraina, ary ny fahasitrananao ho tonga faingana; ny fahamarinanao, hialoha làlana anao; ny voninahitry ny Tompo ho vodi-làlanao.	
23O	58	9	0,00000	 Amin'izany hianao hiantso, ary Iaveh hamaly; hianao hitaraina, ary izy hanao hoe: Inty aho! Raha esorinao tsy ho eo aminao intsony ny jioga, ny fanambanana sy ny teny manala baraka;	
23O	58	10	0,00000	 raha manome ny haninao ho an'ny noana hianao, sy mamoky ny fanahy miferin'aina; hiposaka ao amin'ny maizina ny fahazavanao, hamirapiratra hoatra ny mitataovovonana ny aizinao:	
23O	58	11	0,00000	 ary Iaveh hitari-dàlana anao mandrakizay; sy hamoky ny fanahinao eny amin'ny tany karankaina; ary hanome hery ny taolanao. Ho tahaka ny zaridaina tsara tondraka hianao, sy ho tahaka ny loharano velona, tsy manam-paharitana.	
23O	58	12	0,00000	 Ny taranakao hanorina indray ny rava ela; hianao hanangana ny fanorenana nalatsaka fahagola; ny olona hiantso anao hoe: Mpanamboatra ny banga, mpamelon-dàlana hahatonga ny tany ho azo honenana.	
23O	58	13	0,00000	 Raha fadinao ny manitsakitsaka ny sabata, amin'ny fanaovana ny raharahanao amin'ny androko masina, raha ny sabata no antsoinao hoe: fahafinaretana, sy ny andro masin'ny Tompo hoe, mendrika ho hajaina. Koa manajà azy amin'ny tsy fanarahana ny làlanao sy tsy fanaovana ny raharahanao, na ny teniteny foana;	
23O	58	14	0,00000	 dia hahita fahafinaretana ao amin'ny Tompo hianao amin'izany; sady hasandratro toy ny mpandresy, eo amin'ny avo amin'ny tany, sy hampiaraniko amin'ny lovan'i Jakoba rainao; fa ny vavan'ny Tompo no efa niteny.	
23O	59	1	0,00000	[NY FIBEBAHAN'ISRAELY NO HAHAZOANY FAMONJENA - MANAM-PAHEFANA HAMONJY ANDRIAMANITRA, FA SAKANAN'NY TSY FAHAMARINAN'ISRAELY - MIAIKY NY FAHOTANY NY VAHOAKA - KA OMEN'ANDRIAMANITRA TOKY FA NY FAHAVALONY HOFAIZINY; ARY IZY HIKAMBANA AMIN'IZY IREO AMIN'NY FANEKENA VAOVAO INDRAY] Indro fa tsy ny tànan'ny Tompo no fohy ka tsy mahavonjy, tsy ny sofiny no lalodalovana ka hoe tsy hahare;	
23O	59	2	0,00000	 fa ny helokareo no nanisy efitra mampisaraka anareo sy ny Andriamanitrareo; ny fahotanareo no nanafenany ny tavany tsy hihainoany anareo.	
23O	59	3	0,00000	 Satria ny tànanareo voaloto tamin'ny ra: ary ny rantsan-tànanareo tamin'ny heloka. Ny molotrareo miteny lainga; ny lelanareo milaza teny ratsy.	
23O	59	4	0,00000	 Tsy misy mitory olona ara-drariny, na mandahatra momba ny adiny araka ny hitsiny; fa ny tsy izy no iankinany, ny lainga no alahany; torontoronina hevi-dratsy ny olona ka miteraka heloka.	
23O	59	5	0,00000	 Mikotrika atody menarana izy, sy manenona tranon-kala: izay mihinana amin'ny atodiny, ho faty; ary raha potsirina izany, dia menarana no mivoaka avy ao.	
23O	59	6	0,00000	 Ny tenona ataony tsy azo itafiana; ary ny taozavany tsy azo irakofana; fa asa mahameloka ny asany, ary asa mandoza no ao an-tànany.	
23O	59	7	0,00000	 Ny tongony miriotra ho amin'ny ratsy, sy mimaona handatsaka ny ra tsy manan-tsiny; ny heviny dia hevitra mahameloka; fandravana amam-pandringanana no eo amin'ny alehany.	
23O	59	8	0,00000	 Tsy mahalala ny làlan'ny fiadanana izy; ary tsy mba misy hitsiny eo amin'ny làlany; fa làla-miolakolaka no soritany haleha, ka izay mandia izany tsy mahita fiadanana.	
23O	59	9	0,00000	 Noho izany, nanalavitra antsika ny fitiavana marina, ary tsy tonga hatraty amintsika ny fahamarinana. Miandry ny mazava isika, kanjo ny aizina no indro eo; miandry ny fahazavan'ny andro, kanjo mandeha amin'ny maizina ihany.	
23O	59	10	0,00000	 Miraparapa manara-drindrina, hoatra ny jamba isika, miraparapa hoatra ny olona tsy mana-maso; tafintohina amin'ny mitataovovonana, hoatra ny maizin-takariva; eo afovoan'ny olona matanjaka isika dia sahala amin'ny olona maty.	
23O	59	11	0,00000	 Manerona hoatra ny orsa avokoa isika; ary tsy mitsaha-mitoloko hoatra ny voromailala; miandry ny fitsarana isika nefa tsy tonga izy, miandry ny famonjena nefa lavitra antsika izany.	
23O	59	12	0,00000	 Fa ny fiodinanay, efa maro eo anatrehanao; ary ny fahotanay, mitsangan-ko vavolombelona mamely anay; eny, eto anatrehanay ny fiodinanay, ary fantatray ny helokay:	
23O	59	13	0,00000	 dia ny nivadika sy nandà an'ny Tompo, nihataka nanalavitra ny Andriamanitray, niteny fampahoriana amam-pikomiana; namorona sy namoaka lainga avy ao am-ponay!...	
23O	59	14	0,00000	 Ka dia nihataka ny rariny, ary lavitra anay eny ny fahamarinana; fa tafintohina eo an-kianja malalaka ny fahamarinana, ary tsy mahazo miditra eo ny hitsiny:	
23O	59	15	0,00000	 Lasana ny fahamarinana, ka baboina izay mifady ny ratsy. Hitan'ny Tompo izany ka tsy sitraky ny masony, ny tsy fisian'ny hitsiny intsony.	
23O	59	16	0,00000	 Hitany fa tsy nisy olona teo, ary gaga izy fa tsy nisy nanalana akory. Ka dia ny sandriny no nitsangan-kanampy azy, ary ny fahamarinany no nanohana azy.	
23O	59	17	0,00000	 Niakanjo ny fahamarinana ho fiarovan-tratra izy, ary nametraka ny satro-pamonjena teo an-dohany; ny famaliana no nataony ho akanjo fiadiana, ary nihodidina tamin'ny fahasarotam-piaro, toy ny amin'ny kapaoty izy.	
23O	59	18	0,00000	 Hifandanja amin'ny asa natao ny valy, dia hatezerana ho an'ny mpandrafy azy, valim-bonoana ho an'ny fahavalony, hanao valim-bonoana amin'ireo nosy izy.	
23O	59	19	0,00000	 Dia hatahorany hatrany andrefana ny anaran'ny Tompo, ary hatrany amin'ny fiposahan'ny masoandro, ny voninahiny; fa ny fihaviny ho toy ny ony maria, ampandehanin'ny fofon'ain'ny Tompo.	
23O	59	20	0,00000	 Ho avy izy ho Mpanavotra ho an'i Siona, sy ho an'ny ao amin'i Jakoba, izay hibebaka amin'ny helony; - teny marin'ny Tompo.	
23O	59	21	0,00000	 Ary izaho kosa, dia izao no fanekeko amin'izy ireo, hoy Iaveh: Ny fanahiko izay ao aminao, sy ny teniko izay hataoko ao am-bavanao, dia tsy ho tapaka tsy ho eo am-bavanao, sy eo am-bavan'ny zanakao, ary eo am-bavan'ny zanaky ny zanakao, hatramin'izao ka ho mandrakizay, hoy Iaveh.	
23O	60	1	0,00000	[NY VONINAHITR'I JEROSALEMA VAOVAO - NY FIRENENA REHETRA MITONDRA FANATITRA HO AZY, SY MANATITRA NY ZANANY EO AMINY; MIDODODODO HANAMBOATRA SY HANDRAVAKA AZY, IZY IREO - FONENAN'NY FAHAMASINANA IZY, ARY AROVAN'IAVEH] Mitsangana, ka namirapirata! fa miposaka ny fahazavanao; ary miposaka eo aminao, ny fahazavan'ny Tompo.	
23O	60	2	0,00000	 Indro ny aizina fa manarona ny tany, ary ny aizim-pito manarona ny firenena; fa Iaveh kosa no miposaka eo aminao; ary ny voninahiny miseho eo aminao.	
23O	60	3	0,00000	 Mandroso ho amin'ny fahazavanao ny firenena, ary ho eo amin'ny famirapiratan'ny fiposahanao ny mpanjaka.	
23O	60	4	0,00000	 Atopazo manodidina ny masonao, ka jereo, izy rehetra mivory mankaty aminao; ny zanakao lahy tamy avy lavitra; ny zanakao vavy entina an-trotroana.	
23O	60	5	0,00000	 Hahita izany hianao amin'izay ka ho miramirana; hibitaka sy hiravoravo ny fonao, fa hivantana aminao ny haren'ny ranomasina; ary ho tonga ao aminao ny rakitry ny firenena.	
23O	60	6	0,00000	 Ho rakotry ny angamenavava zavon-tany mbamin-drameva avy any Madiana sy Efah hianao; ny any Saba rehetra ho avy, hitondra volamena sy emboka manitra, ary hitory ny fiderana an'ny Tompo.	
23O	60	7	0,00000	 Hivory ao aminao ny biby fiompy rehetra any Sedara; hozakainao ny ondralahin'i Nabaiota, hiakatra ho fanatitra ankasitrahana eo ambony oteliko ireny, ary hataoko be voninahitra ny tranon'ny voninahitro.	
23O	60	8	0,00000	 Iza moa ireto manidina hoatra ny rahona, sy hoatra ny voromailala ho eo amin'ny tranony?	
23O	60	9	0,00000	 Fa izaho no antenain'ny nosy; ary ny sambon'i Tarsisa no ho lohalalana; hamerina hankaty ny zanakao avy lavitra, mbamin'ny volafotsiny sy ny volamenany, ho an'ny anaran'ny Tompo Andriamanitrao, sy ilay Masin'Israely, satria efa nomeny voninahitra hianao.	
23O	60	10	0,00000	 Ny taranaky ny firenen-kafa, no hanangana ny mandanao, ary ny mpanjakany ho mpanomponao. Satria nikapoka anao tamin'ny hatezerako aho, fa mamindra fo anao, amin'ny fitiavako kosa.	
23O	60	11	0,00000	 Hivoha lalandava ny vavahadinao, tsy hirindrina izy, na andro na alina, hampidirana ny haren'ny firenena ho ao aminao, mbamin'ireo mpanjakany mova tsy ny manotrona ny mpandresy.	
23O	60	12	0,00000	 Fa ho levona ny firenena amam-panjakana tsy hanompo anao, hofongorana mihitsy izany firenena izany.	
23O	60	13	0,00000	 Ho indray tonga ao aminao ny voninahitr'i Libana, ny sipresa, ny platana, ny boisa, handravahana ny fitoerako masina, dia hataoko be voninahitra ny fitoerana hipetrahan'ny tongotro.	
23O	60	14	0,00000	 Ny zanak'ireo mpampahory anao ho tonga ao aminao, sady hiondri-doha, ary izay rehetra naniratsira anao koa hiankohoka amin'ny tongotrao; ary hianao hantsoina hoe, ny Tananan'ny Tompo, ilay Sionan'ilay Masin'Israely.	
23O	60	15	0,00000	 Hianao izay efa nariana teo sy nankahalaina ary nanirery, dia hataoko reharehan'ny taona rehetra, sy fifalian'ny taranaka rehetra.	
23O	60	16	0,00000	 Hitsentsitra ny rononon'ny firenena hianao, sady hitsentsitra ny nonon'ny mpanjaka, dia ho fantatrao fa izaho Iaveh no Mpamonjy anao, ary ilay Maherin'i Jakoba no Mpanavotra anao.	
23O	60	17	0,00000	 Volamena no hampankanesako aty ho solon'ny varahana; sy volafotsy no havantako aty ho solon'ny vy; sy varahana ho solon'ny vato; ny fiadanana no hataoko mpitondra anao, ary ny fahamarinana no ho mpifehy.	
23O	60	18	0,00000	 Tsy ho re eo amin'ny taninao intsony izay hoe fampahoriana; na izay hoe fandravana amam-pandringanana, eo amin'ny faritaninao; ny mandanao antsoina hoe: i Famonjena, ary ny vavahadinao: i Fiderana.	
23O	60	19	0,00000	 Ny masoandro tsy ho fanazavana anao amin'ny andro intsony; ary ny fisomambisambin'ny volana tsy hitsilo anao intsony; fa Iaveh no ho fahazavana mandrakizay ho anao, ary ny Andriamanitrao no ho voninahitrao.	
23O	60	20	0,00000	 Tsy hilentika intsony ny masoandronao, ary tsy hihataka intsony ny volanao. Satria Iaveh no ho fahazavana mandrakizay ho anao ary ho tapitra ny andron'ny fisaonanao.	
23O	60	21	0,00000	 Tsy hisy afa-tsy olo-marina eo amin'ny vahoakanao, ary hanana ny tany mandrakizay izy ireo; dia izy ireo solofo namboleko, asan'ny tanako, noharina ho voninahitro.	
23O	60	22	0,00000	 Ny vitsy indrindra ho tonga arivo; ary ny kely indrindra ho firenena mahery. Izaho Iaveh no hanafaingana izany samy amin'ny fotoanany avy.	
23O	61	1	0,00000	[ILAY MPANOMPON'IAVEH, IRAKA SY FOTO-PAMONJENA - MILAZA AZY HO IRAKA SY FOTO-PAMONJENA, ILAY MPANOMPON'ANDRIAMANITRA - HATSANGANA SY HO BE VONINAHITRA, MIHOATRA NOHO NY NANETRENA AZY SIONA - FIHAVANANA AMIN'ANDRIAMANITRA SY FIAROVANA AZO AMINY] Ato amiko ny fanahin'ny Tompo, Tompo, satria voahosotry ny Tompo aho; nirahiny hitondra teny soa mahafaly amin'ny mahantra, hamehy ny ferin'ireo torotoro fo; hampandre ny babo fa afaka sy ny ao an-tranomaizina fa alefa;	
23O	61	2	0,00000	 hitondra taom-pahasoavana anankiray ho an'ny Tompo, sy ny andro famaliana anankiray ho an'ny Andriamanitsika; hampionona ny tra-pahoriana rehetra.	
23O	61	3	0,00000	 Hitondra ho an'ny tra-pahoriana ao Siona sy hanasatroka azy ny satro-boninahitra ho solon'ny lavenona, diloilo fifaliana ho solon'ny fisaonana akanjo firavoravoana, ho solon'ny fahareraham-po; dia hantsoin'ny olona hoe: terebintan'ny fahamarinana, volin'ny Tompo ho an'ny voninahiny.	
23O	61	4	0,00000	 Amin'izany izy ireo dia hanangana ny efa rava ela; hanarina indray ny sisan'izay voafongotra fahiny; hanamboatra ny tanana simba, mbamin'ny korontan-javatra rava tamin'ny taona lasa.	
23O	61	5	0,00000	 Ho eo ny vahiny, hiandry ny biby fiompinareo; ny zanaky ny hafa firenena, ho mpiasanareo sy mpamboly voalobokareo.	
23O	61	6	0,00000	 Fa hianareo kosa hataon'ny olona hoe: mpisoron'ny Tompo, sy hantsoin'ny olona hoe: Mpandraharahan'ny Andriamanitsika. Hihinana ny haren'ny firenena hianareo; hihaingo amin'ny zavatra kanto avy aminy, ary hitafy ny fiamboniana nananany.	
23O	61	7	0,00000	 Ho solon'ny henatrareo taloha, dia anjara roa no ho raisinareo, ary ho solon'ny fahafam-baraka, dia hifaly amin'ny anjarany avy izy ireo, ka dia hahazo anjara roa eo amin'ny taniny izy ireo, dia hisy fifaliana mandrakizay ho azy.	
23O	61	8	0,00000	 Fa izaho Iaveh dia tia ny rariny, halako ny fandrobana atao amim-pamadihana; homeko ny valin'ny asany amim-pahamarinana izy, ary hanao fanekena mandrakizay amin'izy ireo aho.	
23O	61	9	0,00000	 Ny taranak'izy ireo, halaza eny amin'ny firenena; ary ny tamingany any amin'ny firenen-tsamihafa. Izay hahita azy hahalala azy avokoa, fa taranaka nosoavin'ny Tompo izy ireo.	
23O	61	10	0,00000	 Ho revon-kafaliana eo amin'ny Tompo aho, ary hiravoravo amin'ny Andriamanitro ny foko, satria notafiany fitafiam-pamonjena aho, ary nakanjoiny akanjom-pahamarinana, toy ny mpampakatra miravaka diadema eo an-dohany; toy ny ampakarina miraratra ny firavany sarobidy.	
23O	61	11	0,00000	 Fa toy ny ampanirian'ny tany ny tsimoka eo aminy, sy toy ny ampitsimohan'ny zaridaina ny voa nafafy eo aminy no ampanirian'ny Tompo Tompo ny fahamarinana, sy ny fiderana eo anatrehan'ny firenena rehetra.	
23O	62	1	0,00000	[NY FAMONJENA NANGATAHANA SY AZO - AOKA HO TONGA AMIN'I JEROSALEMA NY FAMONJENA - AOKA NY MPIARO AN'I JEROSALEMA HANGATAKA AN'IAVEH, HANATANTERAKA NY FAMPANANTENANY - AOKA HIONONA NY OLONA REHETRA, FA TONGA NY MPAMONJY] Noho ny amin'i Siona tsy hangina aho, ary noho ny amin'i Jerosalema, tsy hiala sasatra aho, mandra-piposaky ny fahamarinany, hoatra ny hazavan'ny maraina; sy mandra-pamirapiratry ny famonjeny, hoatra ny fanilo.	
23O	62	2	0,00000	 Hahita ny fahamarinanao ny firenena, hahita ny voninahitrao ny mpanjaka rehetra, ka hantsoina amin'ny anaram-baovao hianao, izay hofidin'ny vavan'ny Tompo.	
23O	62	3	0,00000	 Ho satro-boninahitra eo an-tanan'ny Tompo hianao, sy ho hamaman'andriana, eo an-tanan'ny Andriamanitsika.	
23O	62	4	0,00000	 Tsy hisy intsony hanao anao hoe i Nafoy; ary tsy hisy intsony hiantso ny taninao hoe i Faharinganana. Fa ny hiantsoana anao dia ny hoe i Ankasitrahako; ary ny taninao i Vady ampakarina. Satria Iaveh hankasitraka anao; ary ny taninao hahazo vady.	
23O	62	5	0,00000	 Tahaka ny ampakaran'ny zatovo ny virjiny ho vadiny, no hampakaran'ny zanakao anao; ary tahaka ny hamalifalian'ny ampakarina ny mpampakatra, no hamalifalianao ny Andriamanitrao.	
23O	62	6	0,00000	 Eo ambonin'ny mandanao, ry Jerosalema, no efa nametrahako mpiambina; ka tsy hangina intsony ireny, na andro na alina.	
23O	62	7	0,00000	 o ry zareo mpampahatsiaro an'ny Tompo o, aza mitsahatra hianareo; ary aza avelanareo hitsahatra izy, mandra-panangany an'i Jerosalema indray, sy mandra-panaony azy ho fideran'ny tany.	
23O	62	8	0,00000	 Iaveh efa nianiana tamin'ny tanany an-kavanana, sy tamin'ny sandriny mahery hoe: Ny varinao tsy homeko hohanin'ny fahavalonao intsony, ary tsy hosotroin'ny zanaky ny hafa firenena intsony ny divainao, vokatry ny fisasaranao.	
23O	62	9	0,00000	 Fa izay mijinja ny vary ihany no hihinana azy, ka hidera an'ny Tompo; ary izay hioty ny voam-boaloboka ihany no hisotro azy, eo amin'ny kianjan'ny fitoerako masina.	
23O	62	10	0,00000	 Mivoaha, mivoaha amin'ny vavahady hianareo, areno ny lalan'ny vahoaka. Savao, savao ny arabe, esory ny vato eo aminy; manangana saina eo ambonin'ny vahoaka.	
23O	62	11	0,00000	 Izao no nambaran'ny Tompo, hatrany amin'ny faran'ny tany: Lazao amin'ny zanakavavin'i Siona hoe: Indro, avy ny Mpamonjy anao; ny valisoa homeny efa eny aminy; ary ny tamby hatolony efa eo anoloany.	
23O	62	12	0,00000	 Izy ireo hantsoina hoe: Firenena masina, Ny navotan'ny Tompo; ary hianao kosa hantsoina hoe: Ilay irina, Tanana tsy foy.	
23O	63	1	0,00000	[FAMALIANA AN'I EDOMA - VAVAKA ATAON'NY MPAMINANY HO AN'ISRAELY] Iza moa ity avy any Edoma, avy any Bosra, mitafy mena midorehitra? Mamirapiratra izy amin'izany fitafiana izany, mijoro amin'ny haben'ny heriny. - Izaho ity, izay miteny amim-pahamarinana, sady manan-kery hamonjy.	
23O	63	2	0,00000	 Nahoana no misy mena ity fitafianao, ary tahaka ny an'izay manosy eo amin'ny famiazam-boaloboka ny akanjonao?	
23O	63	3	0,00000	 Nanosy irery teo amin'ny famiazam-boaloboka aho, fa tsy nisy na dia iray aza niaraka tamiko, ny avy amin'ny firenena. Dia nanosy azy ireo aho, nentin'ny hatezerako, ary nanitsakitsaka azy aho nentin'ny fahavinirako; nipitika tamin'ny akanjoko ny ranony, ka voalotoko avokoa ny fitafiako.	
23O	63	4	0,00000	 Satria andro famaliana no tato am-poko; ary efa tonga ny taom-panavotana.	
23O	63	5	0,00000	 Nijery aho fa tsy nisy olon-kanampy; talanjona aho fa tsy nisy olon-kanohana. Ka dia ny sandriko no namonjy ahy, ary ny hatezerako no nanohana ahy.	
23O	63	6	0,00000	 Nentin'ny hatezerako aho nanamontsana ny firenena; nataoko leon'ny fahavinirako izy ireo; ary nataoko nandriaka tamin'ny tany ny rany.	
23O	63	7	0,00000	 Hankalazaiko ny famindram-pon'ny Tompo, ny fiderana an'ny Tompo, noho izay rehetra efa nataon'ny Tompo ho antsika, noho ny hatsaram-pony lehibe amin'ny taranak'Israely, izay nasehony azy araka ny fiantrany, sy araka ny famindram-pony tsy misy fetra.	
23O	63	8	0,00000	 Fa hoy izy: Eny, oloko izy ireo, zanaka tsy mba hivadika! Ka dia Mpamonjy ho azy ireo izy.	
23O	63	9	0,00000	 Tamin'ny fahorian'ireo rehetra, niory koa izy, ary ny anjelin'ny tavany namonjy azy ireo. Noho ny fitiavany sy ny hamoram-pony dia ny tenany no nanavotra azy ireo; nanohana sy nivimbina azy, nandritra ny andro rehetra fahiny.	
23O	63	10	0,00000	 Izy ireo kosa anefa niodina sy nampalahelo ny Fahaniny Masina; ka dia tonga fahavalon'izy ireo izy tamin'izay, ary ny tenany no niady tamin'ireny.	
23O	63	11	0,00000	 Dia nahatsiaro ny andro fahiny, ny andron'i Moizy, ny vahoakany! Aiza ilay nitondra niakatra avy tamin'ny ranomasina, ny mpiandry ny andian'ondriny? Aiza ilay nametraka teo amin'izy ireo, ny Fanahiny Masina,	
23O	63	12	0,00000	 izay nampandeha, teo an-kavanan'i Moizy, ny sandriny be voninahitra, izay nampisaraka ny rano teo anoloany, hahazoany anarana mandrakizay;	
23O	63	13	0,00000	 izay nampandeha azy namaky ny hantsana ka tsy tafintohina, tahaka ny soavaly mamaky ny tany lava volo,	
23O	63	14	0,00000	 tahaka ny biby fiompy midina ho eny an-dohasaha? Notarihin'ny fanahin'ny Tompo ho amin'ny fitsaharana izy. Toy izany no nitarihanao ny vahoakanao, mba hahazoanao anarana be voninahitra.	
23O	63	15	0,00000	 Mitsinjova eny an-danitra, ary mijere, eny amin'ny fonenanao masina sy be voninahitra. Aiza ny hafanam-po amam-pahefanao, ny fientanam-ponao amam-pamindram-ponao? Niato izany raha ny amiko.	
23O	63	16	0,00000	 Hianao anefa no rainay; fa Abrahama tsy mahalala anay, ary Israely tsy mahafantatra anay. Hianao, Iaveh, no rainay; Mpanavotra anay no anaranao, hatrizay ela izay.	
23O	63	17	0,00000	 Nahoana izahay, ry Tompo o, no dia hataonao maniasia lavitra ny lalanao, ka hamafisinao fo, tsy hatahotra anao? Miverena, noho ny fitiavanao ny mpanomponao sy ny fokon'ny lovanao!	
23O	63	18	0,00000	 Ny vahoakanao masina nizaka ny tany andro kely foana; ny fitoeranao masina efa nohitsakitsahan'ny fahavalony. 	
23O	63	19	0,00000	 Izahay hatry ny ela, no efa hoatra ny olona tsy tapahanao akory, sy tsy iantsoana intsony ny anaranao. Inay hianao mandriatra ny lanitra, dia midina, - dia hihorohoro eo anoloanao ny tendrombohitra	
23O	64	1	0,00000	[VAVAKA ATAON'NY MPAMINANY] Tahaka ny afo mampirehitra ny hazo maina; tahaka ny afo mampangotraka ny rano; mba hampahafantaranao ny fahavalonao, ny anaranao, ka hangovitan'ny firenena eo anatrehanao,	
23O	64	2	0,00000	 amin'ny fahavitanao zava-mahatahotra, tsy azo nampoizina; endrey raha midina hianao dia hihozongozona eo anoloanao ny tendrombohitra! -	
23O	64	3	0,00000	 zavatra izay mbola tsy re tsaika akory! Tsy mbola nisy nandre, tsy nisy maso nahita, izay Andriamanitra hafa manao toy izany, ho an'ny manantena azy, afa-tsy hianao.	
23O	64	4	0,00000	 Hianao no mitsena izay manaraka ny rariny an-kafaliana, izay mizotra ny lalanao sady mahatsiaro anao. Fa izao tezitra hianao, ary meloka izahay; - sady efa ela no toy izany: hovonjena va izahay? -	
23O	64	5	0,00000	 Izahay rehetra dia efa tahaka ny olona maloto; ary ny fahamarinanay rehetra, toy ny akanjo maloto. Malazo toy ny ravina avokoa izahay, ary ny helokay, mipaoka anay toy ny rivotra.	
23O	64	6	0,00000	 Tsy nisy olona niantso ny anaranao, nifoha mba hifikitra aminao. Fa nafeninao taminay ny tavanao, ary navelanao ho levona ao anatin'ny fahotanay izahay.	
23O	64	7	0,00000	 Fa ankehitriny, Tompo o, rainay hianao; tanimanga izahay, ary hianao no ilay nanefy anay; asan-tananao avokoa izahay rehetra.	
23O	64	8	0,00000	 Aza tafahoatra amin'ny hatezeranao hianao, ry Iaveh, ary aza dia tsarovanao mandrakariva ny helokay. Jereo ange fa vahoakanao avokoa izahay rehetra!	
23O	64	9	0,00000	 Ireo tanananao masina, tonga efitra; Siona zary efitra, Jerosalema, tany maty.	
23O	64	10	0,00000	 Ny tranonay masina sy be voninahitra, izay nankalazan'ny razanay ny fiderana anao, efa nodoran'ny afo, ary ny zavatra maminay rava avokoa.	
23O	64	11	0,00000	 Ka dia mbola hahatsindry fo ihany va hianao amin'izany rehetra izany, ry Iaveh? Mbola hangina ihany va hianao sy hampijaly anay mafy indrindra?	
23O	65	1	0,00000	[NY NAVALIN'IAVEH NY VAVAKY NY VAHOAKANY - HAFOIN'ANDRIAMANITRA NY ISRAELITA MPIODINA - FA HOVONJENY KOSA IREO TSY MIVADIKA - SAMY HAHAZO NY TANDRIFIN'AZY AVY - FAMISAVISANA NY FILAMINAN'NY ZAVATRA, IZAY HIADANAN'NY MPANOMPON'ANDRIAMANITRA LAVORARY] Nekeko hotadiavin'izay tsy nangataka ahy aho, nety ho hitan'ireo tsy nitady ahy aho; Hoy aho: Inty aho! Inty aho! tamin'ny firenena izay tsy nitondra ny anarako.	
23O	65	2	0,00000	 Namela-tanana tontolo andro aho, mankamin'ny vahoaka niodina, mankamin'ireo mizotra amin'ny lalan-dratsy, araka izay sitraky ny sainy; mankamin'ny vahoaka mihaika ahy,	
23O	65	3	0,00000	 tsy an-kijanona sy manatrika, izay manao sorona eny amin'ny zaridaina, mandoro emboka eny ambony biriky;	
23O	65	4	0,00000	 mitoetra any anaty fasana, ary mandany ny alina any am-pierena, mihinana henan-kisoa, mbamin'ny hanina maloto eo an-doviany;	
23O	65	5	0,00000	 manao hoe: Mihataha hianao! Aza manakaiky ahy, fa masina ho anao aho! Ireny dia setroka eo am-bavoroka, afo mirehitra mandrakariva.	
23O	65	6	0,00000	 Indro fa voasoratra eo anatrehako: Tsy hangina aho mandra-pamaliko mandra-pamaliko ao an-tratran'ireny,	
23O	65	7	0,00000	 ny helokareo mbamin'ny heloky ny razanareo, hoy Iaveh, ny razanareo izay nandotra emboka, teny an-tendrombohitra, sy naniratsira ahy teny amin'ny havoana; hafatrako ao an-tratrany, ny valin'ny fitondra-tena nataony.	
23O	65	8	0,00000	 Izao no lazain'ny Tompo: Raha misy ranom-boaloboka eo amin'ny sampahony, dia hoy ny olona nahita azy: Aza simbana, fa misy fitahiana ao; toy izany koa no hataoko, noho ny amin'ny mpanompoko, mba tsy handrava azy rehetra.	
23O	65	9	0,00000	 Hamoaka taranaka avy amin'i Jakoba aho, sy mpandova ny tendrombohitro, avy amin'i Joda, ka ny voafidiko no hahazo azy, ary ny mpanompoko no honina eo.	
23O	65	10	0,00000	 Ary Sarona no hatao vala ho an'ny ondry, ary ny lohasahan'i Akora no hatao tany fiandrasana omby, ho an'ny oloko, izay nitady ahy.	
23O	65	11	0,00000	 Fa hianareo kosa izay nahafoy an'ny Tompo, sy nanadino ny tendrombohitro masina, fa mamela-databatra ho an'i Gada, ary mameno kapoaka ho an'i Meni,	
23O	65	12	0,00000	 atolotro ho an'ny sabatra hianareo, ka hiondrika hovonoina avokoa. Satria niantso aho, tsy novalianareo, niteny aho, fa tsy nohenoinareo; fa izay ratsy eo imasoko no nataonareo, ary izay tsy sitrako no nofidinareo.	
23O	65	13	0,00000	 Koa izao no lazain'ny Tompo Tompo: Ny mpanompoko hihinana, fa hianareo ho noana; ny mpanompoko hisotro, fa hianareo hangetaheta. Ny mpanompoko hiravoravo, fa hianareo hangaihay;	
23O	65	14	0,00000	 ny mpanompoko hihira noho ny hafalian'ny fony, hianareo kosa hikiakiaka noho ny fahorian'ny fonareo; sy hidradradradra noho ny fangitakitaky ny fanahinareo;	
23O	65	15	0,00000	 ary ny anaranareo dia havelanareo hatao fiozonana eo amin'ireo voafidiko; ary hianao hovonoin'ny Tompo Tompo; fa ireo mpanompony kosa hantsoiny amin'ny anarana hafa.	
23O	65	16	0,00000	 Na iza na iza te hotahina eto an-tany, dia hitady hotahin'ny Andriamanitry ny fahamarinana; ary na iza na iza hianiana eto an-tany, hianiana amin'ny Andriamanitry ny fahamarinana. Fa ny fahoriana taloha hohadinoina, sy ho lasa tsy ho hitan'ny maso intsony.	
23O	65	17	0,00000	 Fa indro mahary lanitra vaovao sy tany vaovao aho, ka ny zavatra taloha dia tsy hotsarovana intsony, na ho mby ao an-tsaina akory aza.	
23O	65	18	0,00000	 Aoka hifaly kosa hianareo, sy hanan-kafaliana mandrakizay, noho izay efa hohariko: fa indro aho hahary an'i Jerosalema ho an'ny fifaliana, sy ny vahoakany ho an'ny firavoravoana.	
23O	65	19	0,00000	 Dia ho faly amin'i Jerosalema aho, sy ho ravoravo amin'ny vahoakako. Ka tsy misy ho re ao intsony, na ny feo mitomany na ny antsom-pahoriana.	
23O	65	20	0,00000	 Tsy hisy intsony ao na ny zaza teraka ho fohy andro iainana, na ny anti-panahy tsy mahatratra ny isan'ny androny; fa mbola maty tanora ihany ny maty amin'ny fahazato taonany, ary efa zato taona ny mpanota vao ho tratry ny ozona.	
23O	65	21	0,00000	 Hanao trano izy, dia izy no honina ao; hamboly voaloboka izy, dia izy no hihinana ny vokany.	
23O	65	22	0,00000	 Fa tsy hanao trano honenan'ny hafa izy, na hamboly hihinanan'ny sasany. Fa hanahaka ny an'ny hazo ny andron'ny oloko; ary hahatonta ny asan'ny tanany ireo voafidiko.	
23O	65	23	0,00000	 Tsy hanasa-tena foana intsony izy; na hiteraka ho faty tampoka foana; fa ho taranaka ambinin'ny Tompo izy ireo mbamin'ny solofony miaraka aminy.	
23O	65	24	0,00000	 Alohan'ny hiantsoany dia hamaly aho; mbola hiteny izy, dia efa ekeko ny teniny.	
23O	65	25	0,00000	 Ny amboadia sy ny zanakondry hiara-miraotra vilona, ny menarana hihinam-bovoka; ny liona hihinam-bilona hoatra ny omby; ary ny tany no hiveloman'ny bibilava. Ary tsy hisy ratsy na fanimbana hatao, eo amin'ny tendrombohitro masina manontolo, hoy Iaveh.	
23O	66	1	0,00000	[JEROSALEMA VAOVAO; TSY MAHAZO FAMONJENA NY MANKAHALA FIVAVAHANA - NY JODY TSY NIVADIKA NANDRESY FAINGANA NY FAHAVALONY; FAHATERAHAN'I JEROSALEMA VAOVAO - FITSARANA MAFY NY FIRENENA, FA INDRINDRA NY JODY NIVADIKA; FIVORIAN'NY VOAFIDY AVY AMIN'NY FIRENENA REHETRA, AO JEROSALEMA] Izao no lazain'ny Tompo: Ny lanitra no seza fiandrianako; ary ny tany no fitoeran-tongotro. Ka trano inona no hataonareo ho ahy, ary fitoerana manao ahoana no ho fitsaharako?	
23O	66	2	0,00000	 Izao rehetra izao nataon'ny tanako avokoa; ka izany no nahatonga azy ho misy; - teny marin'ny Tompo. Izao no olona tsinjoviko, dia izay manetry tena sy torotoro fo, ary mangovitra amin'ny teniko.	
23O	66	3	0,00000	 Fa izay mamono omby, hoatra ny mamono olona; izay manao sorona ondry, hoatra ny manendaka alika; izay manolotra fanatitra, hoatra ny manatitra ran-kisoa; izay mandoro emboka, hoatra ny misaotra ny sampy. Tahaka ny ifidianany ny làlany, sy ankasitrahan'ny fanahiny ny fahavetavetany,	
23O	66	4	0,00000	 toy izany koa aho hifidy ny fampahoriana azy sy hampianjera amin'izy ireo ny zavatra atahorany, satria niantso aho, fa tsy nisy namaly; niteny aho, fa tsy nohenoin'izy ireo; izay ratsy eo imasoko no nataony; ary izay tsy sitrako no nofidiny.	
23O	66	5	0,00000	 Mihainoa ny tenin'ny Tompo, hianareo izay mangovitra amin'ny teniny: Niteny ireo rahalahinareo izay mankahala anareo, sady nandroaka anareo noho ny amin'ny anarako, nanao hoe: Aoka hasehon'ny Tompo ny voninahiny, mba hahitanay ny fifalianareo! Kanefa izy ireo no ho menatra.	
23O	66	6	0,00000	 Injany misy kotroka sy hahohaho avy any amin'ny tanàna, ary horakoraka avy ao an-tempoly! dia ny feon'ny Tompo, mandoa ny karaman'ireo fahavalony izany.	
23O	66	7	0,00000	 Mbola tsy nihetsi-jaza izy, dia efa niteraka; mbola tsy nanaintaina akory, dia efa velon-jazalahy!	
23O	66	8	0,00000	 Zovy no mba efa nandre izay toy izany, zovy no mba efa nahita izay tahaka izany. Misy tany iray teraka indray andro va? na firenena iray natao indray niteraka? no vao nihetsi-jaza Siona dia niteraka ireo zanany?	
23O	66	9	0,00000	 Hanokatra ny fiterahana va aho, ka tsy hampiteraka? hoy Iaveh; sa izaho izay mampiteraka indray no hisakana tsy hiteraka: hoy ny Andriamanitrao.	
23O	66	10	0,00000	 Miaraha mifaly amin'i Jerosalema hianareo, ary miravoravoa noho ny aminy, hianareo rehetra tia azy. Ary aoka hiara-mientan-kafaliana aminy avokoa, hianareo nitomany azy;	
23O	66	11	0,00000	 mba hinonoanareo sy hivokisanareo, amin'ny nonon'ny fampiononany; ary mba hankafizanareo amim-pahafinaretana, ny hafenoan'ny voninahiny.	
23O	66	12	0,00000	 Satria izao no lazain'ny Tompo: Indro hataoko misononoka eo aminy, ny fiadanana hoatra ny ony, sy ny voninahitry ny firenena, hoatra ny renirano tondraka; ka hianareo dia hampinonoina, hotrotroina, ary hosafosafoina eo am-pofoana.	
23O	66	13	0,00000	 Hoatra ny olona alan-dreniny alahelo, no hanalako alahelo anareo, ka dia ho afak'alahelo ao Jerosalema hianareo.	
23O	66	14	0,00000	 Hahita izany hianareo, ka ho faly ny fonareo, ary hahazo aina indray hoatra ny ahi-maitso ny taolanareo. Hataon'ny tanan'ny Tompo izay hahalalan'ny mpanompony azy, sy hahalalan'ny fahavalony kosa ny fahatezerany.	
23O	66	15	0,00000	 Satria indro Iaveh tamy ao amin'ny afo; ary ny kalesiny dia sahala amin'ny tadio, hamoaka ny fahatezerany amim-pirehetana, sy ny fandrahonany amin'ny afo midedadeda.	
23O	66	16	0,00000	 Fa amin'ny afo no anaovan'ny Tompo ny fitsarana, ary ny sabany no ampiharany azy amin'ny nofo rehetra; ary maro no ho voagorobak'Iaveh.	
23O	66	17	0,00000	 Izay manokan-tena sy mandio tena ho ao an-tanimboly, eo ivohon'ilay iray efa mijoro eo afovoany, izay mihinana henan-kisoa sy ny zava-betaveta mbamin'ny totozy, dia hiara-devona avokoa, - teny marin'ny Tompo.	
23O	66	18	0,00000	 Fa izaho mahalala ny asany aman-kevitr'izy ireo! Tonga ny fotoana hamoriana ny firenena rehetra mbamin'ny samihafa fiteny rehetra. Ho avy izy ireo ka hahita ny voninahitro,	
23O	66	19	0,00000	 ary hanao fahagagana eo amin'izy ireo aho. Ary ny afa-nandositra taminy dia hanirahako ho any amin'ny firenena, any Tarsisa, Fola, Loda mpandefa zana-tsipika, Tobala sy Javana, ary any amin'ireo nosy lavitra, tsy mbola nandre ny lazako akory, na nahita ny voninahitro; dia hitory ny voninahitro any amin'ny firenena ireo.	
23O	66	20	0,00000	 Ny rahalahinao rehetra dia naverin'izy ireo, avy amin'ny firenena rehetra, ho fanatitra ho an'ny Tompo; haveriny mitaingin-tsoavaly, ambony kalesy, am-pilanjana, mitaingina mole aman-drameva, ho ao amin'ny tendrombohitro masina, ho any Jerosalema, hoy Iaveh, toy ny itondran'ny zanak'Israely ny fanatitra ao anaty lovia madio, any an-tranon'ny Tompo.	
23O	66	21	0,00000	 Ary misy halaiko aza amin'izy ireo, ho mpisorona sy levita, hoy Iaveh.	
23O	66	22	0,00000	 Fa tahaka ny lanitra vaovao, sy ny tany vaovao efa hohariko, haharitra eo anatrehako, - teny marin'ny Tompo, no haharetan'ny taranakareo sy ny anaranareo.	
23O	66	23	0,00000	 Isaky ny voalohan'ny volana, isaky ny voalohan'ny volana, sy isan-tsabata, isan-tsabata, ho avy hiankohoka eo anatrehako ny nofo rehetra, hoy Iaveh.	
23O	66	24	0,00000	 Ary rehefa mivoaka izy ireo, dia hahita ny fatin'ireo olona niodina tamiko; fa ny kankan'ireny tsy ho faty ny afony tsy ho vonoina, ary izy dia ho zava-maharikoriko amin'ny nofo rehetra	
24O	1	1	0,00000	[LOHATENY - FIANTSOANA AN'I JEREMIA HO MPAMINANY] Tenin'i Jeremia, zanak'i Helkiasy, iray amin'ireo mpisorona any Anatota, amin'ny tanin'i Benjamina. 	
24O	1	2	0,00000	 Natao taminy ny tenin'ny Tompo tamin'ny andron'i Josiasa, zanak'i Amona, mpanjakan'i Jodà, tamin'ny taona fahatelo ambin'ny folo nanjakany; 	
24O	1	3	0,00000	 sy tamin'ny andron'i Joakima, zanak'i Josiasa mpanjakan'i Jodà, hatramin'ny faran'ny taona faharaika ambin'ny folo, nanjakan'i Sedesiasa zanak'i Josiasa, mpanjakan'i Jodà, hatramin'ny nambaboana an'i Jerosalema, tamin'ny volana fahadimy.	
24O	1	4	0,00000	 Tonga tamiko ny tenin'ny Tompo, nanao hoe:	
24O	1	5	0,00000	 Efa fantatro talohan'ny namoronana anao tao am-bohoka hianao, ary raha mbola tsy aloaky ny kibon-dreninao hianao, dia efa nohamariniko; notendreko ho mpaminany ho an'ny firenena.	
24O	1	6	0,00000	 Dia hoy aho: Indrisy, Iaveh Tompo ô, tsy mahay miteny aho fa zaza.	
24O	1	7	0,00000	 Fa hoy Iaveh tamiko: Aza manao hoe: Zaza aho, fa handeha ho any amin'izay rehetra anirahako anao hianao, ary hilaza izay rehetra handidiako anao.	
24O	1	8	0,00000	 Aza manana izay tahotra akory hianao eo anatrehan'izy ireo, fa momba anao hamonjy anao aho, - teny marin'ny Tompo!	
24O	1	9	0,00000	 Dia naninjitra ny tànany Iaveh, ka nanendry ny vavako, ary hoy Iaveh tamiko: Indro ataoko eo am-bavanao ny teniko; 	
24O	1	10	0,00000	 ary indro aho anio manendry anao, ho eo amin'ny firenena amam-panjakana, hanongotra sy hanjera, hamery sy handrava, hamboly sy hanorina.	
24O	1	11	0,00000	 Dia izao no tenin'ny Tompo natao tamiko: Inona no hitanao, ry Jeremia? ary hoy aho: Mahita rantsan'ny amandie aho.	
24O	1	12	0,00000	 Ka hoy Iaveh tamiko: Nahita tsara hianao, fa mahatsiaro ny teniko aho, hanatanterahako azy.	
24O	1	13	0,00000	 Dia tonga tamiko fanindroany ny tenin'ny Tompo nanao hoe: Inona no hitanao? Ary hoy aho: Mahita vilany mangotraka aho; ary avy any amin'ny lafiny avaratra no hiaviany.	
24O	1	14	0,00000	 Ka hoy Iaveh tamiko: Avy any avaratra no hiroatan'ny loza hanjo ny mponina rehetra amin'ny tany.	
24O	1	15	0,00000	 Fa inty aho miantso ny fianakaviana rehetra amin'ny fanjakana any avaratra, - teny marin'ny Tompo. Ka ho avy izy, ary samy hametraka ny seza fiandrianany eo am-pidiran'ny vavahadin'i Jerosalema, eo anoloan'ny mandany rehetra manodidina, ary eo anoloan'ny tanànan'i Jodà rehetra.	
24O	1	16	0,00000	 Dia hamoaka ny didim-pitsarana hanameloka azy ireo aho, noho ny haratsiany rehetra, fa nandao ahy izy ireo, dia nanolotra emboka tamin'andriamani-kafa, ary nivavaka tamin'ny asan-tànany.	
24O	1	17	0,00000	 Fa hianao kosa: misikìna, mitsangàna ary lazao aminy izay rehetra handidiako anao. Aza mangovitra eo anatrehany, fandrao ataoko mangovitra eo anatrehany hianao.	
24O	1	18	0,00000	 Indro aho anio manao anao ho tanàna mimanda, andry vy ary manda varahana, eo anatrehan'ny tany rehetra, eo anatrehan'ny mpanjakan'i Jodà, sy ny mpanapaka eo aminy, eo anatrehan'ny mpisorony, eo anatrehan'ny vahoakany.	
24O	1	19	0,00000	 Hiady aminao izy ireo, nefa tsy hahefa na inona na inona aminao, satria momba anao aho, hamonjy anao aho; - teny marin'ny Tompo.	
24O	2	1	0,00000	[NY FIVADIHAN'ISRAELY MIOLOTRA AMIN'NY TSY FIVADIHAN'ANDRIAMANITRA - TSARA NY NIANDOHAN'ISRAELY, KA NANKASITRAHAN'IAVEH IZY, KANJO NIVADIKA NANOMPO SAMPY IZY TATÝ AORIANA, KA HATOLOTRA AMIN'NY FIRENENA; LATSA-PAKA SY TSY MISY HIALANY TSINY NY FAHOTANY; TSY MISY FAMELAN-KELOKA HO AZY INTSONY] Tonga tamiko ny tenin'ny Tompo nanao hoe: 	
24O	2	2	0,00000	 Mandehana, ataovy antso avo ho ren'i Jerosalema izao teny izao: Izao no lazain'ny Tompo: Tsaroako ny firaiketam-ponao tamiko, fony hianao mbola tanora, ny fitiavanao, fony hianao vao fofom-bady; dia ilay nanarahanao ahy tany an'efitra, tany amin'ny tany tsy famafazana.	
24O	2	3	0,00000	 Fahizany Israely dia ilay zavatra voatokana ho an'ny Tompo, dia ilay voaloham-bokany, ka izay nihinana taminy, dia nahazo heloka, ka nozoin-doza, - teny marin'ny Tompo.	
24O	2	4	0,00000	 Mihainoa ny tenin'ny Tompo, ry taranak'i Jakoba, mbaminareo rehetra, fianakavian'ny taranak'Israely. Izao no lazain'ny Tompo:	
24O	2	5	0,00000	 Inona no tsy marina, hitan'ny zanakareo tamiko, no dia nihataka tamiko izy, ka nanaraka ny zava-poana sy tonga zava-poana?	
24O	2	6	0,00000	 Izy ireny tsy mba nanao hoe: Aiza Iaveh, izay nitondra antsika niakatra avy any amin'ny tany Ejipta, nitari-dàlana antsika tany an'efitra, tany amin'ny tany ngazana sady vaky hentana, tany amin'ny tany karankaina sy aloky ny fahafatesana, tany amin'ny tany tsy falehan'ny olona, tsy onenan'olona?	
24O	2	7	0,00000	 Ary tany hoatra ny saha be hazo mamoa no nitondrako anareo, mba hihinananareo ny vokany aman-java-tsoa eo aminy. Kanjo nony tafiditra hianareo nolotoinareo ny taniko, ary nataonareo ho fahavetavetana ny lovako.	
24O	2	8	0,00000	 Ny mpisorona tsy nanao hoe: Aiza Iaveh? ny mpitan-dalàna, tsy nahalala ahy: ny mpitondra, nivadika tamiko; ary ny mpaminany, maminany tamin'ny anaran'i Baala, ka nanaraka ny tsy mahasoa na inona na inona izy ireny.	
24O	2	9	0,00000	 Koa mbola hifandahatra aminareo aho - teny marin'ny Tompo, ary hifandahatra amin'ny zanaky ny zanakareo.	
24O	2	10	0,00000	 Fa mità ary eny amin'ireo nosin'i Setima ka mijere; maniraha ho any Sedara, ka mandiniha tsara; dia jereo raha mba misy izay toy izao any.	
24O	2	11	0,00000	 Moa misy firenena manakalo ny andriamaniny va? - nefa ireny aza tsy Andriamanitra akory!... Fa ny vahoakako kosa efa nanakalo ny voninahiny, amin'izay tsy mahasoa na inona na inona!	
24O	2	12	0,00000	 Talanjòna amin'izany, ry lanitra, mangovita sy mangorohoroa mafy hianareo, - teny marin'ny Tompo.	
24O	2	13	0,00000	 Fa nanao ratsy roa sosona ny vahoakako: Nafoiny aho, izaho loharanon'ny rano velona, ary lavaka no nohadiny ho azy, lavaka mitriatriatra, tsy mahatan-drano.	
24O	2	14	0,00000	 Andevo va Israely? Ompikely va izy? Ka ahoana ary no itondrana azy toy ny babo?	
24O	2	15	0,00000	 Mierona hamely azy ny liona tanora, sy miloa-peo mafy, ka mahatonga ny taniny ho lao. Voadotry ny afo ny tanànany, ka tsy misy mponina intsony. 	
24O	2	16	0,00000	 Ny taranak'i Nofa sy Tafnesa avy no nanabory ny lohanao.	
24O	2	17	0,00000	 Izany no mahazo anao, moa tsy dia noho hianao nahafoy an'ny Tompo Andriamanitrao,  tamin'ny andro nitondrany anao teny an-dàlana?	
24O	2	18	0,00000	 Ary ankehitriny, inona no ataonao any amin'ny làlana mankany Ejipta, handeha hisotro ny ranon'i Nila? Ary inona no ataonao eny amin'ny làlana mankany Asiria, handeha hisotro ny rano amin'ny Ony?	
24O	2	19	0,00000	 Ny haratsianao no mamely anao, ary ny fiodinanao no manafay anao. Koa fantaro sy jereo, fa ratsy sady mangidy manao ahoana ny nahafoizanao an'ny Tompo, Andriamanitrao, sy ny tsy nanananao tahotra ahy kely akory, - teny marin'ny Tompo Iavehn'ny tafika.	
24O	2	20	0,00000	 Fa hatramin'ny ela no efa nanapahanao ny jioganao, sy nanitosanao ny fatoranao, ka nanaovanao hoe: Tsy hanompo intsony aho! Teny amin'ny havoana manerinerina rehetra, sy teny ambanin'ny hazo maitso rehetra teny, no nandrianao hoatra ny vehivavy janga.	
24O	2	21	0,00000	 Izaho anefa namboly anao, ho karazam-boaloboka tsara indrindra, avy amin'ny fototra tena tsara avokoa. Ka ahoana no dia niovanao amiko, ho sampana ratsy avy amin'ny voaloboka hafa karazana?	
24O	2	22	0,00000	 Eny, na dia handro amin'ny sirahazo aza hianao, ka hataonao betsaka ny siravondrona, mbola ho voaloto eo anatrehako ihany hianao noho ny fahotanao, - teny marin'ny Tompo.	
24O	2	23	0,00000	 Ahoana no hilazanao hoe: Tsy nandoto tena aho, tsy nandeha nanaraka an'ireo Baala aho? Zahao ny dian-tongotrao ao amin'ny Lohasaha, ka mieke ny nataonao! Ramevavavy faingan-tongotra, mifanapaka mankatsy mankary ny diany,	
24O	2	24	0,00000	 ampondravavy dia, zatra efitra: manimbolo ny rivotra izy, noho ny firehetan'ny filany; iza no hahasakana azy tsy hiarana amin'izay iriny? Tsy hisasatra akory izay rehetra mitady azy, fa mahita azy amin'ny volany.	
24O	2	25	0,00000	 Tandremo mba tsy hiala kapa ny tongotrao, ary mba tsy ho maina ny tendanao! Nefa hoy hianao: Tsy hisy antony tsinona! Tsia, fa ny hafa tiako, ka hanaraka an'ireny aho!	
24O	2	26	0,00000	 Toy ny fangaihain'ny mpangalatra azo an-tanàna no fangaihain'ny taranak'Israely, dia izy ireo, ny mpanjakany, ny lehibeny, ny mpisorony amam-paminaniny,	
24O	2	27	0,00000	 izay manao amin'ny hazo hoe: Hianao no raiko; sy amin'ny vato hoe: Hianao no niteraka ahy. Fa ny lamosiny no natodiny ahy, fa tsy mba ny tavany, ka nony avy izay mahory azy, vao hanao hoe izy: Mitsangàna, ka vonjeo izahay!	
24O	2	28	0,00000	 Fa aiza izay andriamanitra nataonao ho anao? Aoka hitsangana ireny raha mahavonjy anao amin'ny andron'ny fahorianao. Fa mifanisa amin'ny tanànanao ny isan'ny andriamanitrao, ry Jodà.	
24O	2	29	0,00000	 Ahoana no ifandaharanareo amiko? Nefa efa niodina tamiko avokoa hianareo, - teny marin'ny Tompo.	
24O	2	30	0,00000	 Ny nikapohako ny zanakareo, foana; fa tsy nahazo anatra tamin'izany akory izy ireo; ny sabatrareo nandevona ny mpaminaninareo, hoatra ny liona mpandripaka.	
24O	2	31	0,00000	 Taranaka ahoana re hianao izany e! Diniho ny tenin'ny Tompo: Moa tany efitra ho an'Israely va aho, moa tany maizim-pito va? Nahoana ny vahoakako no manao hoe: Efa afaka izahay, ka tsy hiverina aminao intsony?	
24O	2	32	0,00000	 Manadino ny firavany va ny zazavavy, sa manadino ny fehin-kibony ny fofom-bady? Ny vahoakako kosa anefa nanadino ahy, hatramin'ny andro efa tsy hita isa!	
24O	2	33	0,00000	 Akory izany fahaizanao mandamina ny làlanao raha hitady fitia! Noho izany na ny heloka aza, ataonao zatra ny làlanao.	
24O	2	34	0,00000	 Hatreny amin'ny rambon-dambanao eny, no ahitana ny ran'olo-mahantra tsy manan-tsiny; tsy azonao manamy trano izy ireo, nefa izany zava-drehetra izany no namonoanao azy.	
24O	2	35	0,00000	 Dia hoy hianao: Tsy manan-tsiny aho; efa afaka tokoa ny fahatezerany tamiko. Indro hifandahatra aminao aho, amin'ny anaovanao hoe: Tsy nanota aho!	
24O	2	36	0,00000	 Mba maika loatra hianao hanova ny làlanao! Hataon'i Ejipta mahazo henatra hianao, toy ny nahazoanao henatra tamin'i Asiria.	
24O	2	37	0,00000	 Avy any hianao dia hiverina, miloloha tànana; satria nolavin'ny Tompo ry zareo itokianao, ka tsy hahomby hianao miankina amin'ireo.	
24O	3	1	0,00000	[NY FANENENANA NO AHAZOANA FAMELANA] Teny fanao ny hoe: Raha misy lehilahy misao-bady, ary rahefa nilaozany io, dia tonga vadin'olon-kafa ravehivavy; moa hiverina aminy indray va ralehilahy io? Tsy ho tena voaloto mihitsy va izany tany izany? Ary hianao, dia efa nijangajanga tamin-tsakaiza maro, - teny marin'ny Tompo, ka hiverina amiko indray va hianao?	
24O	3	2	0,00000	 Andrandrao amin'ny havoana ny masonao, ka jereo: Taiza no tsy nandotoana anao?... Nipetraka eny an-dalambe eny hianao mba ho azy ireo, mova tsy ny Arabo any an'efitra! Ary ny fijangajanganao sy ny haratsiam-panahinao, dia efa nandotoanao ny tany;	
24O	3	3	0,00000	 ka voasakana ny oram-pararano, tsy nisy ny oran-dohataona. Nefa handrim-behivavy janga ny anao, ka tsy nety nahalala menatra hianao.	
24O	3	4	0,00000	 Ary ankehitriny kosa izao manko no lazainao amiko: Ry Raiko ô, hianao ilay sakaizan'ny fahatanorako. Ho tezitra mandrakariva va izy, hitahiry fahatezerana mandrakizay va izy?	
24O	3	5	0,00000	 Izany no lazainao, nefa mbola manao ratsy ihany hianao, sady mahatanteraka izany.	
24O	3	6	0,00000	 Izao no lazain'ny Tompo tamiko, tamin'ny andro nanjakan'i Josiasa mpanjaka: Hitanao va ny nataon'Israely mpiodina? Lasa nankany amin'ny tendrombohitra avo rehetra izy, sy teny ambany hazo maitso rehetra teny ka nitolo-tena tamin'ny hafa tany!	
24O	3	7	0,00000	 Dia hoy aho: hiverina amiko izy, rahefa avy nanao izany rehetra izany! Kanjo tsy niverina izy. Joda, mpivadika, rahavaviny, dia nahita izany koa.	
24O	3	8	0,00000	 Ary hitako fa izany fitolorany tena amin'ny hafa izany, no nisaorako an'Israely mpiodina, sy nanomezako azy taratasy fisaorana: nefa tsy natahotra akory Jodà, mpivadika, rahavaviny, fa lasa nitolo-tena tamin'ny hafa mban'izy koa aza.	
24O	3	9	0,00000	 Ny fahavetavetany mahoraka no nandotoany ny tany, ary nitolo-tena hiraiki-po tamin'ny vato aman-kazo izy.	
24O	3	10	0,00000	 Ary na izany rehetra izany koa aza Jodà mpivadika, rahavaviny, tsy niverina tamiko, tamin'ny fony rehetra, fa tamim-pitaka fotsiny, - teny marin'ny Tompo.	
24O	3	11	0,00000	 Ary hoy Iaveh tamiko: Israely ilay mpiodina no niseho ho marina ihany, raha miolotra amin'i Jodà ilay mpivadika.	
24O	3	12	0,00000	 Koa mandehana, ary ireto teny ireto ataovy amin'ny feo avo, amin'ny lafiny avaratra ka lazao hoe: Miverena, ry Israely mpiodina, - teny marin'ny Tompo. Tsy sitrako ny hanenja-tava aminareo, fa mamindra fo aho - teny marin'ny Tompo ka tsy mitahiry fahatezerana mandrakizay.	
24O	3	13	0,00000	 Mieke anefa ny hadisoanao, satria niodina tamin'ny Tompo Andriamanitrao hianao, ka nandehandeha foana tany amin'ny tany hafa, teny ambany hazo maitsonao teny, fa tsy nihaino ny feoko hianareo, - teny marin'ny Tompo.	
24O	3	14	0,00000	 Miverena, ry zaza mpiodina, - teny marin'ny Tompo, fa izaho no Tomponareo; ary halaiko hianareo, ny iray ao amin'ny tanàna iray, ary ny roa amin'ny fianakaviana iray; ka hoentiko any Siona.	
24O	3	15	0,00000	 Dia homeko mpiandry araka ny foko hianareo, izay hamahana anareo amim-pahalalana sy fahendrena.	
24O	3	16	0,00000	 Ary rahefa mitombo sy mihamaro amin'ny tany hianareo, amin'izany andro izany, - teny marin'ny Tompo, amin'izay tsy hisy intsony ny hilaza hoe: Ny fiaran'ny faneken'ny Tompo! tsy ho mby ao an-tsaina akory izany, tsy hisy hahatsiaro na ho manina an'izany intsony, na hanao anankiray hafa indray.	
24O	3	17	0,00000	 Amin'izany andro izany Jerosalema hantsoina hoe: ny seza fiandrianan'ny Tompo! Ary ny firenena rehetra hivory ao Jerosalema, amin'ny anaran'ny Tompo, fa tsy hanaraka ny ditran'ny fony ratsy intsony izy.	
24O	3	18	0,00000	 Amin'izany andro izany, hiara-mandeha ny taranak'i Jodà sy ny taranak'Israely, ka hiara-tonga avy any amin'ny tany avaratra, ho ao amin'ny tany nomeko ho lovan'ny razanareo.	
24O	3	19	0,00000	 Ary izaho nanao hoe: Ahoana no hametrahako anao, eo amin'ireo zanako, sy homeko tanim-pahafinaretana hianao, dia izay soa indrindra eo amin'ny firenena, mba ho lovanao? Ary hoy aho: Hiantso ahy hoe Raiko, hianao, sady tsy hitsahatra ny hanaraka ahy.	
24O	3	20	0,00000	 Kanefa kosa, toy ny ivadihan'ny vehivavy amin'ny sakaizany no niodinanareo tamiko, ry taranak'Israely, - teny marin'ny Tompo.	
24O	3	21	0,00000	 Misy feo mihahohaho any amin'ny fitoerana avo, dia fitomanian'ny zanak'Israely mifona; fa nanimba ny làlany izy ireo, nanadino an'ny Tompo Andriamaniny.	
24O	3	22	0,00000	 - Miverena, ry zaza mpiodina, fa hositraniko ny fiodinanareo. - Indreto izahay manatona anao, fa hianao no Iaveh Andriamanitray.	
24O	3	23	0,00000	 Eny, zava-poana teny amin'ny havoana teny an-tendrombohitra ny horakoraka mankalaza ny sampy. Fa amin'ny Tompo Andriamanitsika ihany no misy ny famonjena an'Israely.	
24O	3	24	0,00000	 Efa levon'ny fahavetavetan'ny sampy ny fahatanorantsika, ny vokatry ny fisasaran'ny razantsika, ny ondry aman-ombiny, ny zanany lahy aman-janany vavy.	
24O	3	25	0,00000	 Aoka isika handry eo amin'ny fahafaham-barakantsika, sy horakofan'ny henatr'isika; fa samy efa nanota tamin'ny Tompo Andriamanitsika, na isika na ny razantsika, hatramin'ny fahatanorantsika ka mandrak'androany; sady tsy nihaino ny feon'ny Tompo Andriamanitsika.	
24O	4	1	0,00000	[NY TENA FIBEBAHANA MARINA - FANAFIHAN'NY AVY ANY IVELANY - FILAZANA MAHONENA NY FITSARAN'ANDRIAMANITRA; AKAIKY NY FAHAVALO; TONGA AVY ANY AN-TENDROMBOHITR'I EFRAIMA IZY: HORAVANA JODÀ, NEFA TSY HOFONGORANA AKORY] Raha te-hiverina hianao, ry Israely, - teny marin'ny Tompo dia miverena amiko. Ka raha esorinao tsy ho eo anatrehako ny fahavetavetanao, dia tsy hirenireny foana intsony hianao!	
24O	4	2	0,00000	 Ary raha hianao mianiana hoe: Velona Iaveh! ka amim-pahamarinana sy hitsiny ary rariny no ianiananao, dia holazain'ny firenena, fa izy no hanambina azy ireo ary izy no hireharehan'izy ireo.	
24O	4	3	0,00000	 Fa izao no lazain'ny Tompo amin'ny olona ao Jodà sy Jerosalema: Asao ny tanivaonareo, ary aza mamafy amin'ny tsilo.	
24O	4	4	0,00000	 Miforà ho an'ny Tompo hianareo, ary ny fonareo no forao, ry olona ao Jodà, sy ry mponina ao Jerosalema, fandrao hipoaka hoatra ny afo ny fahatezerako, ka handoro, ary tsy hisy olona hamono azy, noho ny haratsian'ny ataonareo.	
24O	4	5	0,00000	 Torio any Jodà, ary ambarao any Jerosalema, lazao, mitsofa anjomara ao amin'ny tany, ary manaova antso avo, ka lazao hoe: Mivoria hianareo, ary andao hiditra amin'ny tanàna mimanda!	
24O	4	6	0,00000	 Manangàna saina, manandrify an'i Siona, mandosira hianareo, aza miatoato akory! Fa avy any avaratra aho dia hahatonga loza amin'antambo lehibe.	
24O	4	7	0,00000	 Misy liona miantoraka avy eny an-kirihitrala fiereny, ary ny mpandrava firenena anankiray nangoron-day, niala tamin'ny fitoerany hampanjary efitra ny taninao; ka ho lao ny tanànanao, tsy hisy mponina intsony.	
24O	4	8	0,00000	 Noho izany misikìna lamba malailay hianareo; mitomania sy midradradradra; fa ny firehitry ny hatezeran'ny Tompo, tsy nihodivitra antsika.	
24O	4	9	0,00000	 Amin'izany andro izany, - teny marin'ny Tompo, ny mpanjaka amam-panapaka ho rera-po, ny mpisorona hiraviravy tànana, ary ny mpaminany ho kepoka foana.	
24O	4	10	0,00000	 Ary hoy aho: Indrisy, Iaveh Tompo o, nofitahinao izany ity firenena ity, sy Jerosalema, fony hianao nanao hoe: Hahazo fiadanana hianareo; kanjo sabatra ity, no hamono mahafaty!	
24O	4	11	0,00000	 Amin'izany andro izany, dia hilazana ity firenena ity sy Jerosalema hatao hoe: Misy rivo-zahamay avy any amin'ny havoana any an'efitra, eo amin'ny làlana mankany amin'ny zanakavavin'ny vahoakako, ka tsy hikororohana na hanadiovana;	
24O	4	12	0,00000	 rivotra mahery noho ny mahapaoka mololo no tonga mankamiko. Ary amin'izao dia izaho kosa indray no hamoaka ny teny fitsarana momba azy ireo.	
24O	4	13	0,00000	 Indro izy miakatra toy ny rahona; tahaka ny tadio ny kalesiny; miriotra faingana mihoatra noho ny voromahery ny soavaliny. Loza ho antsika fa ringana isika ity!	
24O	4	14	0,00000	 Ry Jerosalema ô, diovy ho afaka amin'ny ratsy ny fonao, mba hovonjena hianao; mandra-pahoviana no hitoeran'ny hevi-dratsinao ao am-ponao?	
24O	4	15	0,00000	 Fa misy feo avy any Dana, ka manambara, hatrany an-tendrombohitr'i Efraima izy no milaza ny loza ho avy.	
24O	4	16	0,00000	 Ampandreneso ny firenena izany; ambarao azy ireo ny lozan'i Jerosalema. Misy mpanao fahirano avy any an-tany lavitra, manao akoralava hamely ny tanànan'i Jodà.	
24O	4	17	0,00000	 Hoatra ny mpiandry saha izy ireo manodidina an'i Jerosalema, satria niodina tamiko izy, - teny marin'ny Tompo.	
24O	4	18	0,00000	 Izany no tamby, valin'ny fitondran-tena aman'asa ratsinao; izany no vokatry ny haratsiam-panahinao, ka mangidy! Eny, mihatra amin'ny fo izany!	
24O	4	19	0,00000	 Ny kiboko re! ny kiboko re! mihatra amin'ny vololon'aiko ny fanaintainana! Mikorontana ny foko; tsy afa-mangina aho, fa renao, ry fanahiko, ny feon'anjomara, ny akoran'ady.	
24O	4	20	0,00000	 Fandravana mitongoa fandravana no ambara; fa rava ny tany rehetra. Rava tampoka ny laiko, raha indray mihelina monja ny trano laiko.	
24O	4	21	0,00000	 Mandra-pahoviana re no mbola hahitako ny faneva, sy andrenesako ny feon'anjomara?...	
24O	4	22	0,00000	 Izany, dia noho ny hadalan'ny vahoakako! Fa tsy mba mahalala ahy akory izy ireo; zaza tsy misy saina, sy tsy manam-pahalalana izy, ka ny manao ratsy no mahakinga azy; fa ny manao soa tsy fantany akory.	
24O	4	23	0,00000	 Mijery ny tany aho, ka inty izy tsy misy endrika sady foana; nijery ny lanitra aho, ka tsy nanam-pahazavana intsony izy.	
24O	4	24	0,00000	 Mijery ny tendrombohitra aho, ka mihozongozona izy; ary ny havoana rehetra mivembena avokoa.	
24O	4	25	0,00000	 Mijery aho, ka indro ny olona tsy nisy teo; ary ny voromanidina rehetra efa nandositra.	
24O	4	26	0,00000	 Mijery aho, ka ny sahan-kazo mamoa zary efitra; ary ny tanànany rehetra, rava avokoa eo anatrehan'ny Tompo.	
24O	4	27	0,00000	 Fa izao no lazain'ny Tompo: Ho lao ny tany rehetra, kanefa tsy mba hofongorako avokoa izy.	
24O	4	28	0,00000	 Noho izany ny tany misaona, ary ny lanitra any ambony mihamainty, satria efa nolazaiko sy nokasaiko izany, ka tsy hanenenako na hitsoahako intsony.	
24O	4	29	0,00000	 Vao re ny feon'ny mpitaingin-tsoavaly sy ny mpandefa tsipìka, dia vaky nandositra avokoa ny tanàna; mitsofoka, any anaty ala, mananika ny vatolampy ny olona. Nilaozany avokoa ny tanàna, tsy misy mponina intsony.	
24O	4	30	0,00000	 Inona indray no hataonao, ry ilay noravana? Na dia hiakanjo jaky aza hianao, ka hiravaka haingo volamena sy hitentina ny manodidina ny masonao, dia foana ny fanaovanao izay hahatsara tarehy anao; fa manamavo anao ireo lehilahinao, ny ainao no tadiaviny halana.	
24O	4	31	0,00000	 Fa izaho nandre feo, toy ny an'ny vehivavy mihetsi-jaza, tahaka ny fidridridridrin'ny vehivavy vao miteraka voalohany, dia ny feon'ny zanakavavin'i Siona; fa sady velon-taraina izy, no mitsotra tànana manao hoe: Loza no manjo ahy, maty ny aiko, azon'ireo mpamono olona!	
24O	5	1	0,00000	[FAHASIMBANA AMAM-PIKORONTANANA MAHAZO AN'I JEROSALEMA] Tetezo ny lalana ao Jerosalema, ka jereo, fotory; savao eny amin'ny kianjany raha sendra mahita olona iray ao hianareo, raha misy iray monja aza, mba manao ny rariny sy mitady ny hitsiny, dia hamindra fo amin'ny tanana aho.	
24O	5	2	0,00000	 Na dia amin'ny teniny manao hoe: Velona Iaveh! aza, dia mianiana tsy to izy.	
24O	5	3	0,00000	 Ry Tompo o, tsy ny fo mahatoky va no tadiavin'ny masonao? Nikapoka azy hianao, fa tsy nalahelo izy; nandripaka azy hianao, fa tsy nety nino anatra izy; nohamafisiny mihoatra noho ny vatolampy ny tavany, tsy nety nibebaka izy.	
24O	5	4	0,00000	 Ary hoy aho kosa nanao hoe: Ny ankizy ihany izany. Manao tahaka ny adala izy, fa tsy mahalala ny lalan'ny Tompo izy ireo, sy ny lalan'ny Andriamaniny.	
24O	5	5	0,00000	 Ka ry zareo lehibe no halehako, ireo no hitenenako; Fa ireo no mahalala ny lalan'ny Tompo, sy ny lalan'ny Andriamaniny... Kanjo ireo koa, samy efa nanapaka jioga sy nanito fatorana avokoa!	
24O	5	6	0,00000	 Noho izany ny liona avy any an'ala namely azy; ny amboadia avy any an'efitra mandringana azy; ny pantera mamitsaka eo anoloan'ny tananany, ka izay mivoaka avy ao voaviravira avokoa; satria efa maro ny hadisoany, ary efa betsaka ny fiodinany.	
24O	5	7	0,00000	 Ahoana ange no hamindrako fo aminao? Ny zanako, nahafoy ahy, sady mianiana amin'izay tsy Andriamanitra. Izaho namoky azy, izy kosa nitolo-tena tamin'ny hafa; mandeha manao andiany, ho any an-tranon'ny vehivavy janga.	
24O	5	8	0,00000	 Lahin-tsoavaly tsara fahana mikarenjy izy ireo, ka samy maneno amin'ny vadin'ny namany avy.	
24O	5	9	0,00000	 Koa tsy hosaziko va izy amin'izany heloka izany! - teny marin'ny Tompo; ary izay firenena toy izany va tsy hovaliako?	
24O	5	10	0,00000	 Aniho ny mandany ka ravao, fa aza levonina avokoa; esory ny sakeliny, fa tsy an'ny Tompo ireny!	
24O	5	11	0,00000	 Satria efa nivadika tamiko, ny taranak'Israely sy ny taranak'i Joda, - teny marin'ny Tompo.	
24O	5	12	0,00000	 Efa nanda an'ny Tompo izy, fa nanao hoe: Tsy misy izy, ka tsy hisy loza hanjo antsika; tsy hahita sabatra na mosary isika.	
24O	5	13	0,00000	 Ny mpaminany, rivotra foana, fa tsy misy miteny ao anatin'izy ireo: ka ny tenan'izy ireo ihany no aoka hozoin'izany.	
24O	5	14	0,00000	 Noho izany, izao koa no lazain'ny Tompo, Andriamanitry ny tafika: Noho izany vava ataonao izany, indro ny teniko hataoko toy ny afo no eo am-bavanao; ary ity vahoaka ity ho kitay hazo; ka holevonin'izany afo izany.	
24O	5	15	0,00000	 Inty aho mitondra hamely anareo firenena iray avy lavitra, ry taranak'Israely, - teny marin'ny Tompo; firenena mahery izy io, firenena fahagola, firenena tsy hainao fiteny, ary tsy fantatrao izay lazainy.	
24O	5	16	0,00000	 Fasana misokatra ny tranon-jana-tsipikany; lehilahy mahery avokoa izy.	
24O	5	17	0,00000	 Holaniny ny hanina amam-bokatrao; holaniny ny zanakao lahy aman-janakao vavy holaniny ny ondry aman'ombinao; holaniny ny voalobokao aman'aviavinao; horavany amin'ny sabatra ny tanananao mimanda izay nitokianao.	
24O	5	18	0,00000	 Nefa na dia amin'izany andro izany aza, - teny marin'ny Tompo, tsy dia hofongorako avokoa hianareo.	
24O	5	19	0,00000	 Ary raha tahiny hianareo manao hoe: Nahoana Iaveh Andriamanitsika, no dia manao toy izao aminay? izao no lazainao aminy: Toy ny nahafoizanareo ahy, hanompoanareo andriamani-kafa eo amin'ny taninareo, no hanompoanareo olon-kafa, eo amin'ny tany tsy anareo.	
24O	5	20	0,00000	 Ambarao izao amin'ny taranak'i Jakoba ary torio amin'i Joda arak'izao teny izao:	
24O	5	21	0,00000	 Henoinareo ary izao, ry firenena adala sy tsy misy fo, mana-maso izy fa tsy mahita; manan-tsofina fa tsy mandre!	
24O	5	22	0,00000	 Tsy hatahotra ahy va hianareo, - teny marin'ny Tompo; tsy hangovitra eo anatrehako va hianareo; Izaho no nanao ny fasika ho fefin'ny ranomasina, dia fefy mandrakizay tsy hihoarany! Mitopatopa ny onjany, fa tsy afaka izy; mirohondrohona izy, fa tsy afa-mihoatra azy.	
24O	5	23	0,00000	 Fa ity vahoaka ity manana fo maditra sy miodina; mihataka izy dia lasa.	
24O	5	24	0,00000	 Fa tsy mba manao anakam-po hoe: Aoka isika hatahotra an'ny Tompo Andriamanitsika, izay mandatsaka ny ranonorana, dia ny loha-orana sy ny fara-orana, amin'ny fotoanany avy, sady mitandrina ho antsika ireo herinandro voatendry ho fararano.	
24O	5	25	0,00000	 Ny helokareo no nanakorontana izany filaminana izany; ny fahotanareo no nanala izany soa izany taminareo.	
24O	5	26	0,00000	 Fa misy ratsy fanahy amin'ny vahoakako; mamitsaka toy ny mpamandri-borona mijoko izy, mamela-pandrika izy, ka mahazo olona.	
24O	5	27	0,00000	 Toy ny tranom-borona feno vorona, no mahafeno fitaka ny tranony. Amin'izany izy, tonga lehibe sy manan-karena;	
24O	5	28	0,00000	 mihamatavy mandimandina izy ireo. Mihoa-pampana amin'ny fanaovan-dratsy izy; tsy manao fitsarana marina, fitsarana marina ho an'ny kamboty... nefa ambinina ihany! tsy manome hitsiny ny mahantra.	
24O	5	29	0,00000	 Tsy hasiako saziny va izany heloka izany? - teny marin'ny Tompo; ary izay firenena toy izany va tsy hovaliako!...	
24O	5	30	0,00000	 Zava-betaveta sy mahatsiravina no atao amin'ny tany.	
24O	5	31	0,00000	 Ny mpaminany, maminany lainga, ny mpisorona, mitondra araka izay sitrak'ireo mpaminany ireo; ary ny vahoakako mankasitraka izany! Ka inona no hataonareo hiafaran'izany rehetra izany!	
24O	6	1	0,00000	[NY FAMALIAN'ANDRIAMANITRA - FANEHOANA NY HANAOVANA FAHIRANO AN'I JEROSALEMA - NY HAMAFIN'NY FON'NY OLONA NO NAHATONGA IZANY LOZA IZANY - FANATANTERAHANA NY FANAMELOHANA] Mandosìra, ry taranak'i Benjamina, hiala ao afovoan'i Jerosalema. Mitsòfa anjomara any Tekoà, ary manangàna famantarana any Betakarema! Fa misy loza tamy avy any avaratra ary fandringanana lehibe.	
24O	6	2	0,00000	 Ilay tsara tarehy, sy fatra-piangola, ilay zanakavavin'i Siona, horavako!	
24O	6	3	0,00000	 Tonga mitondra ny andian'ondriny ho ao aminy, ireo mpiandry ondry, ka hanorina ny lainy manodidina azy; dia samy homam-bilona amin'ny faritaniny avy.	
24O	6	4	0,00000	 Atombohy ny ady hamelezana azy; mitsangàna, andeha isika hananika azy amin'izao antoandro be izao! Loza ho antsika fa efa mirerarefa ny andro, efa mandroso ny aloky ny hariva.	
24O	6	5	0,00000	 Mitsangàna andeha hanaovantsika latsak'alina, efa mandroso ny aloky ny hariva, dia horavantsika ny lapany!	
24O	6	6	0,00000	 Fa izao no lazain'ny Tompo'ny tafika: Kapao ny hazony; manaova tovon-tany hamelezana an'i Jerosalema; io no tanàna hovaliana, fa tsy misy afa-tsy faharatisana ao anatiny.	
24O	6	7	0,00000	 Toy ny fantsakana mampiboiboika ny ranony izy, mampiboiboika ny faharatsiany. An-keriny amam-pandravana no hany re ao; fery aman-dratra, no eo anatrehako eo mandrakariva.	
24O	6	8	0,00000	 Mitsahara hianao, ry Jerosalema, fandrao ialan'ny fanahiko hianao, ka ataoko zary efitra, tany tsy onenana.	
24O	6	9	0,00000	 Izao no lazain'ny Tompon'ny tafika: Hotsimponina hoatra ny fitsimpona voaloboka, izay sisa amin'Israely. Averimbereno eo ny tànanao, toy ny ataon'ny mpioty amin'ny rantsam-boaloboka.	
24O	6	10	0,00000	 Iza no hitenenako, ary zovy no hiangaviako hihainoany ahy? Indro fa tsy voafora ny sofin'izy ireo, ka tsy mahahaino izy. Indro fa tonga fahafaham-baraka ho azy ireo ny tenin'ny Tompo, ka tsy ankasitrahany kely akory.	
24O	6	11	0,00000	 Izaho anefa, efa feno ny hatezeran'ny Tompo, ka sasatra ny mitana izany. Aidino amin'ny ankizy eny an-dalambe izany, sy eo amin'ny fivorian'ny zatovo! Fa samy hosamborina avokoa na lahy na vavy, na ny antitra sy ny efa ela niainana.	
24O	6	12	0,00000	 Ny tranony ho lasan'ny hafa; ny sahany mbamin'ny vadiny torak'izany koa. Fa haninji-tànana amin'ny mponina amin'ny tany aho, - teny marin'ny Tompo.	
24O	6	13	0,00000	 Satria hatramin'ny kely ka hatramin'ny lehibe samy manao filàna tsy marina avokoa; hatramin'ny mpaminany ka hatramin'ny mpisorona samy mamitaka avokoa.	
24O	6	14	0,00000	 Ataotaony foana ny fitsaboana ny ferin'ny zanakavavin'ny vahoakako, lazainy hoe: Fiadanana! Fiadanana! nefa tsy misy fiadanana tsinona.	
24O	6	15	0,00000	 Homenarina izy, fa nanao fahavetavetana; nefa tsy mba mahalala menatra intsony izy, ary tsy mba valahara! Koa dia hiara-davo amin'izay lavo izy ireo; ary hiretaka amin'ny andro hamangiako azy izy, hoy Iaveh.	
24O	6	16	0,00000	 Izao no lazain'ny Tompo: Mitoera eny amin'ny làlana hianareo, ka mijere; anontanio izay làlana faleha taloha, izay làlan'ny famonjena ka iny aleha, dia hahita fitsaharana ho an'ny fanahinareo hianareo. Kanjo izao no navalin'izy ireo: Tsy handeha amin'izany izahay.	
24O	6	17	0,00000	 Nametraka mpitily teo anilanareo aho: Ka tandremo ny feon'ny anjomara! Kanjo namaly izy nanao hoe: Tsy hotandremanay izany!	
24O	6	18	0,00000	 Koa mihainoa hianareo, ry firenena; aoka ho fantatrareo ny hanjo azy, ry fivorian'ny firenena;	
24O	6	19	0,00000	 mihainoa, ry tany: Indro fa misy loza entiko hamely ity vahoaka ity, dia ny vokatry ny hevi-dratsiny; satria tsy nihaino ny teniko izy ireo; sady nandà ny lalàko.	
24O	6	20	0,00000	 Mampaninona ahy izay emboka manitra avy any Sabà, sy izay veromanitra sarobidy avy any an-tany lavitra? Tsy sitrako ny sorona doranareo; tsy mamiko ny soronareo.	
24O	6	21	0,00000	 Koa izao no lazain'ny Tompo: Indro aho hanisy vato fanafintohinana amin'ity vahoaka ity, ka samy ho tafintohina eo ny ray sy ny zanany; hiara-maty eo ny mponina sy ny manakaiky azy.	
24O	6	22	0,00000	 Izao no lazain'ny Tompo: Indro misy firenena tamy avy any amin'ny tany avaratra; misy firenena lehibe miainga avy any am-paran'ny tany.	
24O	6	23	0,00000	 Ka izy ireo dia mahay mandefa zana-tsipìka aman-defona; olona masiaka tsy manana indrafo; mirohondrohona hoatra ny ranomasina ny feony; mitaingin-tsoavaly izy, vonon-kiady, toa olona iray monja, hamely anao, ry zanakavavin'i Siona.	
24O	6	24	0,00000	 Vao nandre azy tamy izahay, dia niraviravy tànana, velon-tebiteby, azom-panaintainana, hoatra ny vehivavy miteraka.	
24O	6	25	0,00000	 Aza mivoaka ho any an-tsaha, na mandeha eny an-dalambe, fa mitan-tsabatra ny fahavalo, misy fangorohoroana manodidina.	
24O	6	26	0,00000	 Ry zanakavavin'ny vahoakako, misikìna lamba malailay; mihosena amin'ny lavenona; manaova fisaonana, toy ny fisaonana zanaka lahy tokana; midradradradrà mafy fa tonga tampoka amintsika ny mpandringana.	
24O	6	27	0,00000	 Nanangana anao eo amin'ny vahoakako aho, ho mpizaha toetra sy ho trano mimanda, mba hahalalanao sy hizahanao toetra ny làlany.	
24O	6	28	0,00000	 Mpiodina raha samy mpiodina izy rehetra; mamafy fanendrikendrehana; varahana sy vy izy ireo; ary samy efa simba avokoa.	
24O	6	29	0,00000	 Levon'ny afo ny tafoforana; lany ny firaka; diovina ka diovina koa, nefa tsy mihataka hiala eo ny ratsy fanahy.	
24O	6	30	0,00000	 Volafotsy fanary, hoy ny olona: satria fa nataon'ny Tompo ao amin'ny fanarian-javatra izy ireo.	
24O	7	1	0,00000	[FIANKINANA TSY MISY ANTONY, AMIN'NY TEMPOLY SY NY SORONA - TSININ-DRY ZAREO MBA TONGA AO AN-TEMPOLY IHANY - AOKA NY MPAMINANY TSY HIFONA HO AN'NY OLONA INTSONY - LAVIN'ANDRIAMANITRA NY SORONA VOALOTON'NY FAHOTANA - ANTOMOTRA NY FAMAIZANA] Izao no teny natao tamin'i Jeremia, tamin'ny anaran'ny Tompo, dia toy izao: 	
24O	7	2	0,00000	 Mitsangàna eo am-bavahadin'ny tranon'ny Tompo, ka eo no torio izao teny izao, ataovy hoe: Mihainoa ny tenin'ny Tompo hianareo rehetra lehilahy amin'i Jodà, izay miditra amin'ireto vavahady ireto, hivavaka amin'ny Tompo.	
24O	7	3	0,00000	 Izao no lazain'ny Tompon'ny tafika, Andriamanitr'Israely: Ahitsio ny làlanareo aman'asanareo, dia hamponeniko amin'ity tany ity hianareo.	
24O	7	4	0,00000	 Aza matoky ny teny laingan-dry zareo manao hoe: Ity no tempolin'ny Tompo, tempolin'ny Tompo, tempolin'ny Tompo!	
24O	7	5	0,00000	 Fa raha ahitsinareo ny làlanareo aman'asanareo; raha tsarainareo marina ny adin'ny olona amin'ny namany,	
24O	7	6	0,00000	 raha tsy ampahorinareo ny vahiny, sy ny kamboty amam-pitondratena; ary tsy mandatsa-dra marina amin'ity tany ity hianareo, na manaraka andriamani-kafa, hampidi-doza aminareo,	
24O	7	7	0,00000	 dia hamponeniko amin'ity tany ity hianareo; amin'ity tany efa nomeko ny razanareo hatramin'ny andro taloha ka hatramin'ny mandrakizay.	
24O	7	8	0,00000	 Kanefa ny itokianareo dia teny lainga, tsy mahasoa anareo velively akory!	
24O	7	9	0,00000	 Aiza ka dia avy mandainga, mamono olona, maka vadin'olona, mianian-tsy to, manemboka an'i Baala, ary manaraka andriamani-kafa tsy fantatrareo hianareo!	
24O	7	10	0,00000	 dia tonga, dia miseho eto anatrehako indray, eto amin'ity trano iantsoana ny anarako ity, ka manao hoe: Ho afaka isika! Ary ny mba hanao izany fahavetavetana rehetra izany no anton'izany.	
24O	7	11	0,00000	 Moa zohy fieren'ny mpangalatra eo imasonareo va, ity trano iantsoana ny anarako ity? Izaho koa mba nahita izany, - teny marin'ny Tompo.	
24O	7	12	0,00000	 Mandehana mankany amin'ilay nitoerako any Silao, izay namponenako ny anarako fahiny, ka zahao ny nanaovako azy, noho ny haratsian'Israely vahoakako.	
24O	7	13	0,00000	 Ary ankehitriny rahefa nanatanteraka izany rehetra izany hianareo, - teny marin'ny Tompo, - ary rahefa niteny taminareo aho, fa niteny taminareo hatry ny vao maraina aho, nefa tsy nohenoinareo, ary niantso anareo aho, nefa tsy novalianareo,	
24O	7	14	0,00000	 dia ataoko amin'ity trano ity izay niantsoana ny anarako, izay ametrahanareo ny fitokianareo, dia ity fitoerana ity izay efa nomeko anareo sy ny razanareo, izay nataoko tamin'i Silao;	
24O	7	15	0,00000	 Ary ka hoesoriko eo anatrehako hianareo, toy ny nanesorako ny rahalahinareo rehetra, dia ny taranak'i Efraima rehetra.	
24O	7	16	0,00000	 Ary hianao aza mifona ho an'ity vahoaka ity; aza manandratra fitarainana na fivavahana ho azy, ary aza miambezo amiko, fa tsy hihaino anao aho.	
24O	7	17	0,00000	 Tsy hitanao va ny ataon'izy ireo, eny an-tananan'i Jodà, sy eny an-dàlamben'i Jerosalema? 	
24O	7	18	0,00000	 Ny zanaka manangon-kitay; ny ray mandrehitra afo; ny vehivavy mametafeta koba, hanaovana mofo ho an'ny mpanjakavavin'ny lanitra, sy hanidina fanatitra araraka ho an'andriamani-kafa, mba haniratsirana ahy.	
24O	7	19	0,00000	 Moa izaho va no tsiratsirainy, - teny marin'ny Tompo, fa tsy ny tenany ihany, ka tsy maintsy hangaihay tava izy amin'izany?	
24O	7	20	0,00000	 Koa izao no lazain'ny Tompo Tompo: Indro haidina amin'ity tany ity, ny hatezerako amam-pahavinirako, dia amin'ny olona sy ny biby, amin'ny hazo eny an-tsaha sy ny vokatry ny tany; ary hirehitra izany, ka tsy ho faty.	
24O	7	21	0,00000	 Izao no lazain'ny Tompon'ny tafika, Andriamanitr'Israely: Anampio ny soronareo ny sorona doranareo ka hano ny henan'izany;	
24O	7	22	0,00000	 fa tsy misy nolazaiko tamin'ny razanareo, na nandidiako azy ireo, tamin'ny andro nitondrako azy nivoaka avy any amin'ny tany Ejipta ny amin'ny sorona dorana sy ny sorona.	
24O	7	23	0,00000	 Fa ny amin'ny didy nomeko azy ireo, dia izao no nolazaiko taminy: Mihainoa ny feoko; ary izaho ho Andriamanitrareo, ary hianareo ho vahoakako; mizora amin'ny làlana rehetra handidiako anareo, mba ho sambatra hianareo.	
24O	7	24	0,00000	 Kanefa izy ireo tsy nihaino na nanongilan-tsofina, fa nandeha araka ny saim-pantany, nanaraka ny hamafin'ny fo ratsiny; nihemotra izy fa tsy nandroso.	
24O	7	25	0,00000	 Hatramin'ny andro nivoahan'ny razanareo tany Ejipta, ka mandrak'androany, dia naniraka ny mpaminany mpanompoko rehetra ho any aminareo aho, naniraka azy vao maraina isan'andro aho;	
24O	7	26	0,00000	 kanefa izy ireo tsy nihaino ahy, tsy nanongilan-tsofina; fa nanamafy ny hatony, nanao ratsy mihoatra noho ny razany aza.	
24O	7	27	0,00000	 Holazainao aminy izany rehetra izany, nefa tsy hihaino anao izy; hiantsoantso azy ireo hianao, nefa tsy hamaly anao izy.	
24O	7	28	0,00000	 Ka dia izao no holazainao azy ireo: Ity no firenena tsy nihaino ny feon'ny Tompo Andriamaniny, sady tsy nety nino anatra; very ny fahamarinana, fa tsy eo am-bavany intsony.	
24O	7	29	0,00000	 Harato ny volonao, dia ario; ka miventesa hira fisaonana eny amin'ny havoana, satria nakifik'Iaveh sy nolaviny, ny taranaka mahatezitra azy.	
24O	7	30	0,00000	 Fa nanao izay ratsy eo imasoko ny taranak'i Jodà, - teny marin'ny Tompo: nametraka ny fahavetavetany ao amin'ny trano niantsoana ny anarako mba handotoany azy;	
24O	7	31	0,00000	 ary nanorina ireo fitoerana avo any Tofeta, amin'ny lohasahan'ny zanak'i Hinnoma, handoroany amin'ny afo ny zanany lahy aman-janany vavy; nefa zavatra tsy mba nodidiako izany, na mba noheverin'ny saiko akory.	
24O	7	32	0,00000	 Noho izany, indro tamy ny andro, - teny marin'ny Tompo, izay tsy hanaovana hoe Tofeta na lohasahan'ny zanak'i Hinnoma intsony, fa hoe "Lohasaha famonoana" kosa, ary any Tofeta aza no handevenana, noho ny hateren'ny tany!	
24O	7	33	0,00000	 Ka ny fatin'ity firenena ity dia hohanin'ny voromadinina sy ny bibin'ny tany, ary tsy hisy handroaka ireny akory.	
24O	7	34	0,00000	 Hataoko mitsahatra eo an-tanànan'i Jodà, sy eny an-dàlamben'i Jerosalema ny feo fifaliana sy ny feo firavoravoana, ny hiran'ny mpampakatra sy ny ampakarina; fa hanjary efitra ny tany.	
24O	8	1	0,00000	[FANOMEZAN-TSINY SY FANDRAHONANA INDRAY] Amin'izany andro izany, - teny marin'ny Tompo, hofongarina avy ao am-pasany, ny taolan'ny mpanjakan'i Jodà, ny taolan'ny mpanapaka ao aminy, ny taolan'ny mpisorona, ny taolan'ny mpaminany, ary ny taolan'ny mponina ao Jerosalema.	
24O	8	2	0,00000	 Fa hahahy eo anatrehan'ny masoandro amam-bolana, mbamin'ny tafiky ny lanitra rehetra, izay efa tiany, notompoiny, narahiny, nilany hevitra ary niankohofany teo anatrehany; ka tsy hangonina na halevina ireo taolana ireo, fa hanjary zezika eo ambonin'ny tany. Ary ny ho faty fa tsy ho velona, no ho aleon'	
24O	8	3	0,00000	 izay sisa tavela rehetra amin'ity taranaka ratsy ity, any amin'ny tany handroahako azy any, - teny marin'ny Tompon'ny tafika.	
24O	8	4	0,00000	 Lazao azy ireo hoe: Izao no lazain'ny Tompo: Moa ny lavo, tsy miarina va? ary moa ny diso làlana, tsy miverina va?	
24O	8	5	0,00000	 Ka nahoana ary ity vahoaka eto Jerosalema no efa diso làlana, ka no dia mbola mizotra amin'ny hadisoana ihany? Fa mifikitra mafy amin'ny fitaka izy ireo, ka tsy mety miverina akory.	
24O	8	6	0,00000	 Nitandrina tsara aho ary nihaino: Tsy miteny araka ny mety izy ireo; tsy misy manenina amin'ny haratsiany, na manao hoe: Inona re ity nataoko e? Fa dia samy rafitra mihazakazaka indray avokoa, hoatra ny soavaly miezaka ho amin'ny ady!	
24O	8	7	0,00000	 Ny vano eny amin'ny amin'ny habakabaka aza mahalala ny fotoan'androny, nny domohina aman-tsidintsidina mbamin'ny vanobe, samy mitandrina ny fotoam-piverenany koa; fa ny vahoakako kosa, tsy mahalala ny lalan'ny Tompo.	
24O	8	8	0,00000	 Ahoana no ahalazanareo hoe: Hendry izahay, ary mbý ato aminay ny làlan'ny Tompo? Indro fa ny fandaharan-dainga nataon'ny mpampiana-dalàna mahatonga izany ho lainga!	
24O	8	9	0,00000	 Ny hendry dia efa mahazo henatra, miraviravy tànana, ary voasambotra, indro fa nanary ny tenin'ny Tompo izy ireo! Ka inona intsony no ho fahendreny eo...?	
24O	8	10	0,00000	 Noho izany, dia homeko ny hafa ny vadiny, ary ny sahany homeko ny tompo hafa; satria hatramin'ny kely indrindra ka hatramin'ny lehibe indrindra, samy manao filàna tsy marina avokoa; ary hatramin'ny mpaminany ka hatramin'ny mpisorona, samy mpamitaka avokoa.	
24O	8	11	0,00000	 Ataotaony foana ny fitsaboana ny ferin'ny zanakavavin'ny vahoakako, lazainy hoe: Fiadanana! Fiadanana! Nefa tsy misy fiadanana tsinona.	
24O	8	12	0,00000	 Homenarina izy, fa nanao fahavetavetana, nefa tsy mba mahalala menatra intsony izy, ary tsy mba valahara! koa dia hiara-davo amin'izay lavo izy ireo; ary hiretaka amin'ny andro hamangiako azy izy, hoy Iaveh.	
24O	8	13	0,00000	 Indro horaofiko izy ireo, dia hongoahako, - teny marin'ny Tompo. Ny voaloboka tsy misy voam-boaloboka intsony; ny aviavy tsy misy voan'aviavy intsony, ary ny raviny aza malazo! Ary izy ireo, nanendreko olona hanafika ny taniny.	
24O	8	14	0,00000	 Nahoana isika no mitomoe-poana? Mivoria hianareo, andeha isika ho ao an-tànana mimanda, dia aoka ho faty ao; satria Iaveh Andriamanitsika mandevona antsika, sy mampisotro antsika rano misy poizina, noho ny nanotantsika tamin'ny Tompo!...	
24O	8	15	0,00000	 Nanantena fiadanana isika, nefa tsy mahita soa kely akory, sy andro fanaretana, kanjo fampitahorana no mitranga!	
24O	8	16	0,00000	 Re hatrany Dana ny fiefonefon'ny soavaliny. Raha mahare ny fanenon'ny soavaliny dia mihorohoro avokoa ny tany. Tonga izy, dia levoniny ny tany mbamin'izay ao aminy, ny tanàna mbamin'ny mponina ao aminy.	
24O	8	17	0,00000	 Fa indro alefako hamely anareo ny bibilava sy ny aspika, izay tsy leon'ny ody fankatoavana; dia hanaikitra anareo ireny, - teny marin'ny Tompo.	
24O	8	18	0,00000	 Indrisy, ry fampiononana ahy amin'ny fahoriako ô! Reraka ny foko ato anatiko!	
24O	8	19	0,00000	 Injany tonga amiko avy any an-tany lavitra, ny fitarainan'ny zanakavavin'ny oloko manao hoe: Tsy ao Siona intsony va Iaveh? Tsy ao afovoany intsony va ny mpanjakany? Nahoana izy ireo no nampahatezitra ahy tamin'ny sampiny, sy tamin'ny zava-poana avy any amin'ny firenen-kafa?	
24O	8	20	0,00000	 Lasa ny fararano, tapitra ny fampakaram-bokatra nefa isika ity tsy mbola voavonjy!	
24O	8	21	0,00000	 Mangana aho amin'ny hamanganan'ny zanakavavin'ny oloko; misaona aho ary raiki-tahotra aho.	
24O	8	22	0,00000	 Tsy misy baoma intsony any Galaada, tsy misy dokotera intsony va any? Sa nahaoana no tsy nasiana bandy ny zanakavavin'ny oloko?	
24O	8	23	0,00000	 Iza no hanova ny lohako ho rano, sy ny masoko ho loharanon-dranomaso, mba hitomaniako andro aman'alina, ireo maty tamin'ny zanakavavin'ny oloko?	
24O	9	1	0,00000	[FANOMEZAN-TSINY SY FANDRAHONANA (TOHINY)] Iza no mba hampahita ahy, fialofan'ny mpandeha any an'efitra, handaozako ny fireneko, hihatahako amin'izy ireo; satria izy ireo mpijangajanga avokoa, fiangonan'ny mpivadika.	
24O	9	2	0,00000	 Manenjan-dela, toy ny tsipìka, handefasan-dainga; tsy amin'ny marina no mampahery azy ao amin'ny tany, fa mivarilavo amin'ny fahotana ihany izy ireo, ary izaho tsy mba fantany, -teny marin'ny Tompo.	
24O	9	3	0,00000	 Samia miaro tena amin'ny sakaizany avy hianareo, ary aza matoky izay rahalahy, na dia iray aza; fa misongona no hany ataon'ny rahalahy rehetra; ary lasa mitati-bolana fanaratsiana avokoa ny sakaiza.	
24O	9	4	0,00000	 Izy rehetra samy mifamitaka; tsy mba milaza ny marina; mampiasa lela mandainga, misahirana hanao ratsy.	
24O	9	5	0,00000	 Monina eo afovoan'ny minia tsy marina hianao; fa minia tsy marina izy ireo no mandà tsy hahalala ahy, - teny marin'ny Tompo.	
24O	9	6	0,00000	 Koa izao no lazain'ny Tompon'ny tafika: Indro aho handrendrika azy amin'ny memy sy hizaha toetra azy; fa inona indray moa no hatao amin'ny zanakavavin'ny vahoakako?	
24O	9	7	0,00000	 Longy mahafaty ny lelan'izy ireo; fa lainga no hany alefany; Fihavanana no lazain'ny vavany amin'ny namana, nefa ao anatin'ny fony dia otrika no heveriny hamelezana azy.	
24O	9	8	0,00000	 Ka tsy hosaziko va izy amin'izany heloka izany? - teny marin'ny Tompo, ary izay firenena toy izany va, tsy hovaliako?	
24O	9	9	0,00000	 Ny tendrombohitra dia hanaovako fitarainana sy fitomaniana, ny tanim-bilona any an'efitra hanaovako hira fisaonana! Fa may ireny, ka ny olona tsy mandalo ao intsony; ny feom-biby fiompy tsy re ao intsony; ny voromanidina amam-biby fiompy nandositra tsy misy intsony.	
24O	9	10	0,00000	 Ary Jerosalema hataoko korontam-bato, sy fieren'amboadia; ny tanànan'i Jodà koa hataoko lao, tsy misy mponina.	
24O	9	11	0,00000	 Iza no olon-kendry izay mba hahafantatra izao, izay efa nitenenan'ny vavan'ny Tompo, mba hampahalala izao? Nahoana no rava ny tany sy kila tahaka ny efitra, tsy misy olo-mandalo akory?	
24O	9	12	0,00000	 Dia hoy Iaveh: Satria izy ireo nahafoy ny lalàko, izay nataoko teo anoloany; tsy nihaino ny feoko, sy tsy nanaraka izany.	
24O	9	13	0,00000	 Fa nizotra izy ireo araka ny ditran'ny fony, sy nanaraka an'i Baala, izay natoron'ny razany azy.	
24O	9	14	0,00000	 Noho izany, izao no lazain'ny Tompo Andriamanitr'Israely: Indro ity firenena ity ho fahanako zava-mangidy, hampisotroiko rano misy poizina.	
24O	9	15	0,00000	 Haeliko any amin'ny firenen-tsamihafa, izay tsy fantatr'izy ireo na ny razany akory, ary halefako hamely azy ny sabatra mandra-pandringako azy.	
24O	9	16	0,00000	 Izao no lazain'ny Tompon'ny tafika: Mihevera ny hiantsoana izay hiati-dranomaso ka aoka ho tonga izy ireo! Maniraha ho any amin'ireo mahay indrindra, ka aoka ho tonga ireny!	
24O	9	17	0,00000	 Aoka ho tonga faingana izy, aoka hiventy fidradradradrana amintsika; aoka hijoy ny ranomasontsika, sy hivarina ny ranomaso avy amin'ny hodi-masontsika.	
24O	9	18	0,00000	 Fa misy feo fidradradradrana re avy ao Siona manao hoe: Indrisy ity isika dia rava, safo-kenatra, tsy maintsy mandao ny tany, satria efa nazera ny tranontsika!	
24O	9	19	0,00000	 Hianareo vehivavy, mihainoa ny tenin'ny Tompo, ary aoka horaisin'ny sofinareo ny tenin'ny vavany! Ampianaro hira fitomaniana anankiray ny zanakavavinareo, ary samia mampianatra hira fisaonana anankiray ny namany avy.	
24O	9	20	0,00000	 Fa tafanika tamin'ny varavarankelintsika ny fahafatesana, tafiditra ny lapantsika izy, handringana ny zaza eny an-dalambe, sy ny zatovo eny an-kianjam-bahoaka:	
24O	9	21	0,00000	 Ataovy hoe: Izao... - teny marin'ny Tompo: Hifitsaka hoatra ny zezika eny an-tsaha, ny fatin'ny olona, sy hoatra ny andalam-bary eo aorian'ny mpijinja, ka tsy misy mpanangona.	
24O	9	22	0,00000	 Izao no lazain'ny Tompo: Aoka ny hendry tsy hirehareha amin'ny fahendreny; ny mahery, tsy hirehareha amin'ny heriny; ny manan-karena, tsy hirehareha amin'ny hareny.	
24O	9	23	0,00000	 Fa izao no aoka hireharehan'ny mirehareha: Ny ananany saina sy ahalalany ahy. Fa izaho no Iaveh izay manao ny famindram-po, sy ny hitsiny ary ny rariny ety ambonin'ny tany, fa izany no ankasitrahako, - teny marin'ny Tompo.	
24O	9	24	0,00000	 Indro avy ny andro, - teny marin'ny Tompo, izay hamaizako ny voafora rehetra, miaraka amin'ny tsy voafora,	
24O	9	25	0,00000	 dia Ejipta, Jodà, Edoma, ny taranak'i Ammona, Moada, mbamin'izay rehetra miharatra fihirifana, izay monina any an'efitra; satria ny firenena rehetra dia tsy voafora, ary ny taranak'Israely koa, tsy voafora fo.	
24O	10	1	0,00000	[IAVEH SY NY SAMPY - MIHAIKY FA MENDRIKA HO SAZINA JEROSALEMA] Henoy ny teny lazain'ny Tompo aminareo, ry taranak'Israely: Izao no lazain'ny Tompo:	
24O	10	2	0,00000	 Aza mianatra ny làlan'ny firenena, ary aza mety matahotra izay famantarana eny an-danitra, toy ny atahoran'ny firenena azy.	
24O	10	3	0,00000	 Fa zava-poana ny fanaon'ny firenena; hazo nokapaina tany an'ala, taozavatra nataon'ny tànan'ny mpisokitra, sary tamin'ny fandraka,	
24O	10	4	0,00000	 ka ravahana amin'ny volafotsy sy volamena. Homboana amin'ny fantsika, velezina amin'ny tantànana izany mba tsy hihetsiketsika,	
24O	10	5	0,00000	 Sahala amin'ny andro voavaofy tamin'ny milina fandrafetana ireny andriamanitra ireny ka entin'ny olona, fa tsy afa-mandeha. Aza matahotra an'ireny, fa tsy mahay manisy ratsy izy; ary indrindra koa tsy mahay manisy soa.	
24O	10	6	0,00000	 Tsy misy toa anao Iaveh ô; lehibe hianao, ary lehibe amin-kery ny anaranao.	
24O	10	7	0,00000	 Zovy no tsy hatahotra anao; ry mpanjakan'ny firenena ô, hianao tsy maintsy atahorana. Fa amin'ny hendry rehetra eo amin'ny firenena, sy eo amin'ny fanjakany rehetra, tsy misy tahaka anao.	
24O	10	8	0,00000	 Adala sy kentrina avokoa izy rehetra; fampianaran-java-poana; dia hazo!	
24O	10	9	0,00000	 Volafotsy voatefy avy any Tarsisa, volamena avy any Ofaza; asan'ny mpisokitra sary, asan-tànan'ny mpanefy volamena! Tafina jaky volomparasy sy mena izany; asan-tànan'ny mpahay zavatra avokoa izy ireny.	
24O	10	10	0,00000	 Fa Iaveh kosa dia tena Andriamanitra tokoa; izy dia Andriamanitra velona, sy Mpanjaka mandrakizay; ny tany mihorohoro amin'ny fahatezerany; ary ny firenena tsy mahatanty ny fahavinirany.	
24O	10	11	0,00000	 Izao no holazainareo amin'ireny: Ireo andriamanitra tsy mba nanao ny lanitra sy ny tany, dia hofongorana eto an-tany sy aty ambanin'ny lanitra.	
24O	10	12	0,00000	 Fa izy no nanao ny tany tamin'ny heriny; nampiorina izao tontolo izao, tamin'ny fahendreny; ary namelatra ny lanitra tamin'ny fahaizany.	
24O	10	13	0,00000	 Raha miteny izy, dia miangona eny an-danitra ny rano; mampiakatra ny rahona, avy any amin'ny faran'ny tany; mampanjelatra ny helatra izay ihavian'ny ranonorana mivatravatra; ary mamoaka ny rivotra avy ao amin'ny fatahirizany.	
24O	10	14	0,00000	 Kentrina avokoa ny olona na iza na iza, sady very hevitra; menatra noho ny amin'ny sampiny koa ny mpanao azy, fa fitaka foana ny sary anidina nataony, tsy manam-pofon'aina akory ireny.	
24O	10	15	0,00000	 Zava-poana sy asa famitahana ireny; ho levona izy amin'ny andro famaliana azy ireo.	
24O	10	16	0,00000	 Tsy mba toy izany ny anjaran'i Jakoba; fa Izy dia ilay namorona an'izao rehetra izao; ary Israely no firenena lovany; Iaveh'ny tafika no anarany.	
24O	10	17	0,00000	 Angony ny entanao amin'ny tany, ry ilay afahirano!	
24O	10	18	0,00000	 Fa izao no lazain'ny Tompo: Indro hatsipiko lavitra amin'izao ny mponina amin'ny tany, hotereko mafy izy, mba ho tratry ny fahavalo.	
24O	10	19	0,00000	 Loza ho ahy noho ny fahamanganako: manaintaina ny feriko; nefa hoy aho: Eny, anjara fahoriako izao, ka hozakaiko.	
24O	10	20	0,00000	 Ny laiko rava; ny kofehindaiko, tapaka avokoa; ny zanako nandao ahy, tsy misy intsony izy ireo; tsy misy olona intsony, hanangana indray ny laiko, sy hanorina indray ny tranolaiko.	
24O	10	21	0,00000	 Indrisy, kentrina ireo mpiandry ondry; tsy nitady an'ny Tompo izy; koa tsy nambinina akory izy, dia naely avokoa ny biby andrasany.	
24O	10	22	0,00000	 Misy tsaho sy siosion-teny! Injany tamy izy, misy tabataba be avy any amin'ny tany avaratra, hanova ny tanànan'i Jodà ho efitra, sy fieren'amboadia!	
24O	10	23	0,00000	 Fantatro ry Iaveh ô, fa tsy ny olombelona no tompon'ny làlany, tsy mba an'ny olona mandeha, ny manitsy ny diany.	
24O	10	24	0,00000	 Iaveh ô, faizo aho, nefa aoka ho ara-drariny, fa tsy ho araka ny hatezeranao, ka ataonao zary tsinontsinona aho.	
24O	10	25	0,00000	 Ny firenena tsy mahalala anao no rotsahy ny fahatezeranao, dia ny vahoaka tsy miantso ny anaranao; fa nolaniany Jakoba dia nolaniany, vitainy izy, ary ny fonenany ravany!	
24O	11	1	0,00000	[NIVADI-PANEKENA - NY MPAMINANY ENJEHIN'IREO MIARA-MONINA AMINY] Ny teny avy amin'ny Tompo natao tamin'i Jeremia toy izao:	
24O	11	2	0,00000	 Mihainoa ny teny amin'izao fanekena izao, hianareo; ary mitenena amin'ny olona any Jodà, sy amin'ny mponina ao Jerosalema,	
24O	11	3	0,00000	 ka lazao aminy hoe: Izao no lazain'ny Tompo, Andriamantr'Israely: Ho voaozona ny olona tsy mihaino ny tenin'ity fanekena ity,	
24O	11	4	0,00000	 izay nandidiako ny razanareo, tamin'ny andro nitondrako azy nivoaka avy any amin'ny tany Ejipta, avy any amin'ny memim-by, nanaovako taminy hoe: Henoy ny feoko ary ataovy izany zavatra izany, araka izay rehetra andidiako anareo, dia hianareo ho oloko, ary izaho ho Andriamanitrareo;	
24O	11	5	0,00000	 mba hanatanterahako ny fianianana, nataoko tamin'ny razanareo, dia ny hanomezako azy tany tondra-dronono sy tantely, araka izao hita anio izao. Ary izao no navaliko: Eny! Ry Iaveh ô!	
24O	11	6	0,00000	 Dia hoy Iaveh tamiko: Torio any an-tanànan'i Jodà sy eny an-dàlamben'i Jerosalema izany teny rehetra izany ka ataovy hoe: Henoy ny teny amin'ity fanekena ity, ka tanteraho amin'ny asa izany.	
24O	11	7	0,00000	 Fa ny razanareo efa nanariko mafy; hatramin'ny andro nitondrako azy nivoaka avy any amin'ny tany Ejipta, ka mandraka androany; tsy nitsahatra ny nananatra azy ireo aho nanao hoe: Henoy ny feoko!	
24O	11	8	0,00000	 Kanefa izy ireo tsy nihaino na nanongilan-tsofina; fa samy nandeha nanaraka ny ditran'ny fo ratsiny; ka dia notanterahako taminy ny teny rehetra amin'ity fanekena ity, izay nandidiako azy hotandremany; nefa tsy notandremany.	
24O	11	9	0,00000	 Hoy Iaveh tamiko: Nisy firaisan-tetika hikomy tao amin'ny olon'i Jodà, sy amin'ny mponin'i Jerosalema.	
24O	11	10	0,00000	 Fa izy ireo niverina ho amin'ny heloky ny razany, izay nandà tsy hihaino ny teniko; ka lasa nanaraka ireo andriamani-kafa, mba hanompo ireny. Samy nivadika ny fanekena nataoko tamin'ny razany, ny taranak'Israely sy ny taranak'i Jodà.	
24O	11	11	0,00000	 Noho izany, izao no lazain'ny Tompo: Indro aho hahatonga loza aminy, tsy ho azony idifiana. Ka na hitaraina amiko aza izy, tsy ho henoiko akory.	
24O	11	12	0,00000	 Dia hiainga ny tanànan'i Jodà sy ny mponina ao Jerosalema hiantso an'ireo andriamanitra anaterany emboka manitra; nefa ireo andriamanitra ireo tena tsy hahavonjy azy akory, amin'ny andron'ny fahoriany.	
24O	11	13	0,00000	 Fa araka ny isan'ny tanànanao, no isan'ny andriamanitrao, ry Jodà; ary araka ny isan'ny làlambe ao Jerosalema, no isan'ny otely natsanganareo ho an'ilay sampy maha-afabaraka, dia ireo otely anaterana emboka manitra ho an'i Baala.	
24O	11	14	0,00000	 Ary hianao, aza mifona ho an'ity firenena ity, na manandra-pitarainana amam-bavaka ho azy; fa tsy hihaino azy akory aho, raha avy izay hitarainany amiko, amin'ny andron'ny fahoriany.	
24O	11	15	0,00000	 Inona no hataon'ny malalako ao an-tranoko? Fihatsaram-belatsihy va? Moa va ny voady aman-kena masina, hahafaka anao amin'ny loza manindry anao, no mety mirobiroby amin'ny firavoravoana hianao?	
24O	11	16	0,00000	 Fototr'oliva maitso tsara, miravaka voa tsara tarehy, no anarana nomen'ny Tompo anao. Ary tamin'ny horakoraka be, no nandrehetrany afo taminy, ka tapaka ny rantsany.	
24O	11	17	0,00000	 Iavehn'ny tafika izay namboly anao, no nandidy ny loza hanjo anao. Noho ny ratsy nataon'ny taranak'Israely sy ny taranak'i Jodà, izay nataony hihantsy ny hatezerako, tamin'ny fanaterana emboka manitra ho an'i Baala.	
24O	11	18	0,00000	 Nampahalalain'ny Tompo aho, ka nahalala; ... nampahafantarinao ahy tamin'izay ny ataon'izy ireo!	
24O	11	19	0,00000	 Izaho, tamin'izany, hoatra ny zanak'ondry bonaika entin'ny olona hovonoina, ka tsy nahalala ny tetika nataony hamelezana ahy hoe: Fongory mbamin'ny voany ny hazo! Esory eo amin'ny tanin'ny velona izy, ary aoka tsy ho tsaroana intsony ny anarany!	
24O	11	20	0,00000	 Mitsara ara-drariny anefa Iavehn'ny tafika; mamantatra ny voa sy ny fo izy. Ka hahita ny famalianao azy ireo aho, fa hianao no efa nanankinako ny adiko.	
24O	11	21	0,00000	 Ka dia izao no lazain'ny Tompo, ny amin'ireo olona ao Anatota, izay mitady ny ainao, sy manao hoe: Aza maminany amin'ny anaran'ny Tompo, raha tsy te ho fatin'ny tànanay hianao!	
24O	11	22	0,00000	 Noho izany, izao no lazain'ny Tompon'ny tafika: Indro aho hamay azy ireo, ny zatovo, ho fatin'ny sabatra; ny zanany lahy aman-janany vavy, ho faty mosary; ary tsy hisy miangana aminy;	
24O	11	23	0,00000	 fa hahatonga loza amin'ny olona ao Anatota aho, amin'ny taona hamangiako azy.	
24O	12	1	0,00000	[NAHOANA NY RATSY FANAHY NO AMBININA? - NY FANDRAVANA AN'ISRAELY] Marina hianao, ry Iaveh ô, ka tsy afaka hiady hevitra aminao aho; fa hany tiako horesahina aminao, dia ny amin'ny rariny: Nahoana no ambinina ny làlan'ny ratsy fanahy? Nahoana no velona amim-piadanana ny mpivadika rehetra?	
24O	12	2	0,00000	 Ambolenao izy, dia latsa-paka, mitombo, mamoa; akaiky ny vavany hianao, fa lavitra ny fony.	
24O	12	3	0,00000	 Ary hianao, ry Iaveh, mahalala ahy, mahita ahy, sady mizaha ny toetry ny foko ny aminao. Alao hoatra ny ondry entina ho vonoina ireny, ary atokany ho amin'ny andro famonoana.	
24O	12	4	0,00000	 Mandra-pahoviana no hisaonan'ny tany, sy hahalazo ny ahitra eo amin'ny saha rehetra? Noho ny haratsian'izay monina eo dia maty avokoa ny biby amam-borona, fa hoy izy ireo: Tsy hahita ny hiafarantsika izy!	
24O	12	5	0,00000	 Raha ny mandeha an-tongotra, iarahanao mihazakazaka aza, mahavoa anao; hataonao ahoana no fifaninanana amin'ny an-tsoavaly? Raha ny tany nandry fahizay no hany anananao toky, hanao ahoana hianao, raha sendra ny liona eny amoron'i Jordany?	
24O	12	6	0,00000	 Fa na ny rahalahinao amam-pianakavian-drainao aza, mamadika anao; ireny aza miantsoantso mafy avy eo aorianao; aza mino azy, na manao teny malefaka aminao aza izy.	
24O	12	7	0,00000	 Nilaozako ny tranoko, nafoiko ny lovako; izay tiako dia natolotro ho eo an-tànan'ny fahavaloko.	
24O	12	8	0,00000	 Zary toa liona an'ala ho ahy ny lovako, nanandra-peo manerona ahy izy, ka tonga halako.	
24O	12	9	0,00000	 Papango sadasada va ity lovako, ka ifandafaran'ny papango avy hatraiza hatraiza? Avia hianareo, angony ny biby rehetra eny an-tsaha, ka ento ireny hihinana!	
24O	12	10	0,00000	 Mpiandry ondry maro no nanimba ny tanim-boaloboko, nanosihosy ny taniko; nanova ny anjara mamiko ho efitra, ho tany lao.	
24O	12	11	0,00000	 Nataony rava izany, ka indro fa lao dia misaona eo anatrehako; simba avokoa ny tany, satria tsy misy mandatsaka izany am-po.	
24O	12	12	0,00000	 Ny havoana rehetra any an'efitra dia ahatongavan'ny mpandrava avokoa, fa Iaveh manan-tsabatra mandevona amin'ny tany rehetra hatraiza hatraiza; tsy misy famonjena ho an'ny nofo rehetra na iza na iza.	
24O	12	13	0,00000	 Vary no nafafiny, fa tsilo no jinjainy; nandany ny herim-pony, fa aim-bery foana izany. Menara amin'ny vokatra azonareo; avy amin'ny firehetan'ny hatezeran'ny Tompo izany.	
24O	12	14	0,00000	 Izao no lazain'ny Tompo amin'ireo ratsy fanahy rehetra mifanolotra amiko, izay mandramatra ny lova nomeko an'Israely vahoakako: Indro hongotako hiala amin'ny taniny izy ireo; ary hongotako hiala amin'izy ireo koa ny taranak'i Jodà.	
24O	12	15	0,00000	 Saingy rahefa voaongotro, dia hiantrako indray izy ireo. Ka samy ho entiko ho any amin'ny lovany, samy ho any amin'ny taniny avy.	
24O	12	16	0,00000	 Ary raha mianatra ny lalan'ny vahoakako izy, ka amin'ny anarako no hianianany hoe: Velona Iaveh! toy ny nampianarany ny vahoakako hianiana amin'ny anaran'i Baala, dia ho voaorina eo amin'ny vahoakako izy.	
24O	12	17	0,00000	 Fa raha tsy mihaino kosa, dia hongotako izany firenena izany, hongotako sy haringako izy, - teny marin'ny Tompo.	
24O	13	1	0,00000	[HAETRY NY AVONAVON'I JODÀ - FAHASIMBANA AMAM-PAHAJAMBAN'I JODÀ, OHARINA AMIN'NY FEHIN-KIBO, SINY - FANANARANA SY FANDRAHONANA] Izao no nolazain'ny Tompo tamiko: Mandehana mividy fehin-kibo rongony madinika ho anao; ka ataovy amin'ny valahanao fa aza atao anaty rano. 	
24O	13	2	0,00000	 Dia nividy ny fehin-kibo araka ny tenin'ny Tompo aho, ka nataoko tamin'ny valahako.	
24O	13	3	0,00000	 Tonga tamiko fanindroany indray ny tenin'ny Tompo, nanao hoe: 	
24O	13	4	0,00000	 Ento ilay fehin-kibo novidinao, izay efa eo amin'ny valahanao; ka mitsangàna, mandehana mankany Eofrata, afeno any, ao an-tsefatsefaky ny vatolampy izy. 	
24O	13	5	0,00000	 Dia nandeha aho, ka nafeniko tao amoron'ny Eofrata izy, araka ny nandidian'ny Tompo ahy. 	
24O	13	6	0,00000	 Nony afaka andro maro be, dia hoy Iaveh tamiko: Mitsangàna hianao, mandehana mankany Eofrata, alao ilay fehin-kibo nasaiko nafeninao any. 	
24O	13	7	0,00000	 Dia nandeha nankany Eofrata aho, ka nihady, dia naka ilay fehin-kibo teo amin'ny fitoerana nanafenako azy; kanjo indrý, simba tsy azo atao na inona na inona intsony, ilay fehin-kibo. 	
24O	13	8	0,00000	 Ary tonga tamiko ny tenin'ny Tompo nanao hoe:	
24O	13	9	0,00000	 Izao no lazain'ny Tompo: Toy izany no hahafoanako ny avonavon'i Jodà, sy ny avonavon-dehiben'i Jerosalema.	
24O	13	10	0,00000	 Ity vahoaka ratsy ity, izay tsy mety mihaino ny teniko, fa mandeha amin'ny ditran'ny fony, sy manaraka andriamani-kafa, mba hanompo azy sy hivavaka aminy, dia ho tahaka ity fehin-kibo ity tsy azo atao na inona na inona intsony ity.	
24O	13	11	0,00000	 Satria toy ny firaikitry ny fehin-kibo amin'ny valahan'ny olona, no nandraiketako ny taranak'Israely rehetra sy ny taranak'i Jodà rehetra tamiko, - teny marin'ny Tompo, mba ho vahoaka ho ahy izy ireo mba ho anarana, ho haja, ho voninahitra, nefa tsy nihaino ahy izy.	
24O	13	12	0,00000	 Lazao azy ireo izao teny izao: Izao no lazain'ny Tompo Andriamanitr'Israely: Rahefa mety ho siny tsy maintsy ho fenoina divay. Fa izy ireo hamaly anao hoe: Moa tsy fantatray va, fa rahefa mety ho siny tsy maintsy ho fenoina divay?	
24O	13	13	0,00000	 Ary hianao kosa hanao aminy hoe: Izao no lazain'ny Tompo: Indro ho fenoiko hamamoana, ny mponina rehetra amin'ity tany ity, mbamin'ny mpanjaka mipetraka eo amin'ny seza fiandrianan'i Davida, ny mpisorona amam-paminany, ary ny mponina rehetra ao Jerosalema.	
24O	13	14	0,00000	 Ary hampifandoniko ho vaky izy ireo, dia ny ray mbamin'ny zanany rehetra, - teny marin'ny Tompo; ka tsy hotsitsiko, tsy hananako antra, tsy hamindrako fo tsy haharingana azy izy.	
24O	13	15	0,00000	 Mihainoa, ary atongilano ny sofinareo, aza miavonavona, fa miteny Iaveh.	
24O	13	16	0,00000	 Manomeza voninahitra an'ny Tompo Andriamanitrareo, dieny tsy mbola tonga ny aizina, dieny tsy mbola mipoka amin'ny tendrombohitry ny alina ny tongotrareo dieny mbola tsy novany ho aloky ny fahafatesana ny mazava andrasanareo, ary tsy mbola nampanjariny ho aizim-pito.	
24O	13	17	0,00000	 Raha tsy mihaino izany hianareo, dia hitomany mangingina ny fanahiko noho ny fiavonavonanareo; hamarin-dranomaso mangidy ny masoko, hanao ranomaso havozona aho, satria ho lasan-ko babo ny ondrin'i Jakoba.	
24O	13	18	0,00000	 Lazao amin'ny mpanjakalahy sy mpanjakavavy hoe: Mipetraha hianareo amin'ny tany, fa nianjera avy eny an-dohanareo ny satro-boninahitrareo.	
24O	13	19	0,00000	 Ny tanàna amin'ny tany atsimo, voahidy ary tsy misy mpamoha azy; Jodà manontolo lasan-ko babo; ka tanteraka indrindra ny fambaboana.	
24O	13	20	0,00000	 Atopazo ny masonao, ka jereo irery avy avaratra: Nankaiza ny andian'ondry nomena anao, dia ireo ondry voninahitrao?	
24O	13	21	0,00000	 Hanao ahoana kosa hianao, rahefa tendren'ny Tompo ho tomponao ireo nampianarinao hamely anao - ireo mpifankazatra aminao! Moa tsy hahazo anao va ny fanaintainana, toy ny an'ny vehivavy raha miteraka?	
24O	13	22	0,00000	 Raha tahiny hianao manao anakampo hoe: Nahoana aho no dia nidiran-doza toy izao? ... Dia ny haben'ny helokao, no antony nanaingana ny moron-tongotr'akanjonao, sy nandratràna ny ombalahin-tongotrao.	
24O	13	23	0,00000	 Hahova ny hodiny va ny Etiopiana, hahova ny sorany va ny leoparda? Ary hianareo va hety hanao ny tsara dia hianareo nozarina hanao ratsy?	
24O	13	24	0,00000	 Haeliko hoatra ny mololo indaosin'ny rivotra mifofofofo avy any an'efitra izy ireo.	
24O	13	25	0,00000	 Izany no anjaranao, anjara voalanjako, ho anao, - teny marin'ny Tompo, satria hianao nanadino ahy, sy nitoky tamin'ny lainga.	
24O	13	26	0,00000	 Ary izaho kosa dia hanainga ho eny amin'ny tavanao ny morotongotr'akanjonao, hahitan'ny olona ny mahafa-baraka anao.	
24O	13	27	0,00000	 Ny fijangajanganao, ny fanenonao, ny fanoloranao vatana ho amin'ny asa vetaveta, eny amin'ny havoana, eny an-tsaha eny, ny fahavetavetanao rehetra dia hitako avokoa. Loza ho anao, ry Jerosalema! Maloto hianao, ka mbola haharitra mandra-pahoviana izany?	
24O	14	1	0,00000	[NY AMIN'NY FAHAMAINAN'NY TANY FATRATRA - MIFONA INTELO HO AN'NY IRAY FIRENENA AMINY NY MPAMINANY - TSY AZO IFONANA ANDRIAMANITRA FA EFA TAPAKA NY HAMAIZANA NY VAHOAKA] Tenin'ny Tompo tonga tamin'i Jeremia, ny amin'ny fahamainan'ny tany.	
24O	14	2	0,00000	 Misaona Jodà, miferin'aina ny vavahadiny, mandry amin'ny tany izy efa rera-po, ary miakatra ny fitarainan'i Jerosalema.	
24O	14	3	0,00000	 Irahin'ny lehibe haka rano ny madinika, dia mankany amin'ny lavaka famorian-drano ireo, fa tsy mahita rano; ka miverina mitondra siny foana; menatra sy mangaihay, ary misaron-doha foana.	
24O	14	4	0,00000	 Noho ny tany vaky entana, azon'ny tsy fisian'ny orana amin'ny tany, dia mangaihay ny mpiasa, ka misaron-doha.	
24O	14	5	0,00000	 Ny serfavavy any an-tsaha aza, aterany ny zanany dia ilaozany, noho ny tsy fisian'ny ahitra.	
24O	14	6	0,00000	 Ny ampondra dia, mijanona eny amin'ny havoana, manimbolo rivotra hoatra ny amboadia; manjambena ny masony, noho ny tsy fisian'ny zava-maitso.	
24O	14	7	0,00000	 Ry Iaveh ô, na dia miampanga anay aza ny helokay, aoka hanao ihany hianao ho voninahitry ny anaranao; fa maro ny hadisoanay; nanota taminao izahay.	
24O	14	8	0,00000	 Hianao ilay fanantenan'Israely, sy mpanafaka azy amin'ny andro fahoriana, nahoana no dia tahaka ny vahiny amin'ny tany, sy tahaka ny mpandeha manorin-day handry amin'ny alina?	
24O	14	9	0,00000	 Nahoana hianao no ho tahaka ny olona very hevitra, tahaka ny lehilahy mahery tsy afa-manafaka? Kanefa eto afovoanay no itoeranao, ry Iaveh; ny anaranao no antsoina hiaro anay; aza dia ilaozanao izahay ! -	
24O	14	10	0,00000	 Izao no lazain'ny Tompo ny amin'ity vahoaka ity: Eny, ny hirenireny atsý arý no tiany, ka tsy mahatana ny tongony izy. Tsy nankasitraka azy intsony Iaveh; dia indro hotsaroany amin'izao ny helony ary hovaliany ny fahotany.	
24O	14	11	0,00000	 Dia hoy Iaveh tamiko: Aza mangataka ho an'ity vahoaka ity.	
24O	14	12	0,00000	 Rahefa hifady hanina izy, tsy ho henoiko ny fitarainany, rahefa hanolotra sorona dorana amam-panatitra ho ahy izy, tsy ankasitrahako; fa tiako haripaka izy amin'ny sabatra, ny mosary, sy ny areti-mandringana.	
24O	14	13	0,00000	 Ka hoy aho namaly: Indrisy, ry Iaveh Tompo ô, indreto ny mpaminany milaza amin'izy ireo hoe: Tsy hahita sabatra hianareo, ny mosary tsy hisy, fa homeko fiadanana azo antoka tsara amin'ity fiainana ity!	
24O	14	14	0,00000	 Dia hoy Iaveh tamiko: Lainga vinanin'ny mpaminany amin'ny anarako izany; fa izaho tsy naniraka azy, na nanome didy azy; na niteny taminy... Fahitana mandainga, vinany foana, ary fitaky ny fony, izany no faminaniany aminareo.	
24O	14	15	0,00000	 Koa izao no lazain'ny Tompo: Ny amin'ireo mpaminany, maminany amin'ny anarako ireo, izay tsy nirahiko, ka milaza hoe: Tsy hisy sabatra na mosary amin'ity tany ity! dia sabatra ama-mosary indrindra no handringana ireo mpaminany ireo!	
24O	14	16	0,00000	 Ny olona aminaniany koa: hatsipy eny an-dalamben'i Jerosalema, fa matin'ny mosary sy ny sabatra ka tsy hisy olona handevina azy, na ny tenany, na ny vadiny, na ny zanany lahy aman-janany vavy, fa harotsako amin'izy ireo ny haratsiany.	
24O	14	17	0,00000	 Ary lazao azy ireo izao teny izao: Ny masoko handrotsa-dranomaso andro aman'alina tsy tapaka, fa ny virjiny zanakavavin'ny vahoakako, dia efa hiharan-doza lehibe, sy fery mampanaintaina fatratra.	
24O	14	18	0,00000	 Raha mankany an-tsaha aho, dia indreto olona voagorobaky ny sabatra; raha miditra ao an-tanàna, dia inty ny fahoriana avy amin'ny mosary. Ny mpaminany amam-pisorona avy no mirenireny any amin'ny tany tsy fantany.	
24O	14	19	0,00000	 Dia narianao avokoa va Jodà? Efa naharikoriko ny fanahinao va Siona? Nahoana no dia kapohanao tsy manam-pahasitranana izahay? Niandry fiadanana izahay, nefa tsy misy soa kely akory. Niandry fotoam-pahasitranana, kanjo fampitahorana no mitranga.	
24O	14	20	0,00000	 Ry Iaveh ô, miaiky ny haratsianay izahay, sy ny heloky ny razanay; fa nanota taminao izahay.	
24O	14	21	0,00000	 Noho ny anaranao, aza dia atao tsinontsinona, aza dia hamavoina ny seza fiandrianan'ny voninahitrao. Tsarovy fa aza tsoahana ny fanekenao taminay.	
24O	14	22	0,00000	 Mba misy mahalatsak'orana va ny sampy foanan'ny firenena? sa ny lanitra no manome ny ranonorana? Fa tsy hianao ihany, ry Iaveh Andriamanitray? Koa hianao no antenainay, satria hianao no manao izany rehetra izany.	
24O	15	1	0,00000	[TSY HAMINDRA FO ANDRIAMANITRA - FITARAINAN'NY MPAMINANY NOHO NY FANENJEHAN'NY OLONA AZY] Fa izao no navalin'ny Tompo ahy: Na Moizy sy Samoela aza no hitsangana eto anatrehako, dia tsy hitodika ity firenena ity ny fanahiko; roahy hiala eo anatrehan'ny tavako izy, ka aoka handeha!	
24O	15	2	0,00000	 Ary raha tahiny izy manao hoe: Ho aiza anefa izahay? dia izao no holazainao aminy: Izao no tenin'ny Tompo: Ny ho amin'ny fahafatesana, ho any amin'ny fahafatesana; ny ho amin'ny sabatra, ho any amin'ny sabatra; ny ho amin'ny mosary, ho any amin'ny mosary; ny ho amin'ny fahababoana, ho any amin'ny fahababoana.	
24O	15	3	0,00000	 Ary loza efatra karazana no haingaiko hamely azy, - teny marin'ny Tompo dia ny sabatra hamono, ny amboa hamiravira, ny voromanidina, amam-bibin'ny tany, hihinana sy handringana.	
24O	15	4	0,00000	 Hataoko ho zavatra maharikoriko hàlan'ny fanjakana rehetra amin'ny tany izy ireo noho ny amin'i Manase, zanak'i Ezekiasa, mpanjakan'i Jodà, dia noho ny nataony tany Jerosalema.	
24O	15	5	0,00000	 Iza ary no hiantra anao, ry Jerosalema? Zovy no higogogogo noho ny manjo anao? Zovy no hivily làlana, hanontany ny amin'ny toetranao?	
24O	15	6	0,00000	 Efa nakifikao aho, - teny marin'ny Tompo, ka lasa nihemotra any hianao; ka indro kosa aho maninjitra ny tanako aminao handringana anao, fa efa sasatry ny mamindra fo aho.	
24O	15	7	0,00000	 Hokororohako amin'ny sahafa fikororohana eo amin'ny vava-tany izy; hofoanako anaka, ary haringako ny vahoakako; fa tsy mety miverina hiala amin'ny làlany izy.	
24O	15	8	0,00000	 Ho maro ny mpitondratenany, mihoatra noho ny fasika eny an-dranomasina. Hitondra mpandringana ho ao aminy aho, ao amin'ny renin'ny mpiady tanora amin'ny mitataovovonana. Hataoko mirotsaka aminy tampoka ny ahiahy mafy sy ny vadi-po.	
24O	15	9	0,00000	 Mahatsiaro reraka ny reny niteraka fito, efa hiala aina izy; milentika mbola antoandro ny masoandrony; mangaihay sy safo-kenatra izy. Izay sisa tavela aminy, hatolotro ho voan'ny sabatra eo anoloan'ny fahavalony, - teny marin'ny Tompo.	
24O	15	10	0,00000	 Loza ho ahy, ry neny, ny niterahanao ahy, mba ho olona filana ady amam-pifandirana amin'ny tany rehetra aho. Tsy mba nisambotra na inona na inona aho, tsy nampisambotra na inona na inona tamiko izy, nefa manozona ahy avokoa izy rehetra!	
24O	15	11	0,00000	 Dia hoy Iaveh: Hanamafy anao aho mba hahasoa anao; hataoko tonga hifona aminao tokoa ny fahavalonao, amin'ny andron'ny loza amam-pahoriana.	
24O	15	12	0,00000	 Moa ny vy va, mahatapaka ny vy tavaratra sy ny varahana?	
24O	15	13	0,00000	 Hatolotro ho babo maimaim-poana ny rakitra amam-panananao, noho ny fahotanao rehetra, sy eo amin'ny faritaninao rehetra;	
24O	15	14	0,00000	 ary hafindrako miaraka amin'ny fahavalonao, ho any amin'ny tany tsy fantatrao; fa nisy afo nirehitra tamin'ny fahatezerako; dia hirehitra eo amboninareo izy.	
24O	15	15	0,00000	 Mahalala izany hianao, ry Iaveh! Tsarovy aho, ahio aho, ary valio izay manenjika ahy. Aza alainao eto an-tany aho, noho ny fandeferanao azy; fantaro fa noho ny aminao ihany no itondrako latsa.	
24O	15	16	0,00000	 Vao tonga teo anatrehako ny teninao, dia nohaniko; zary hafaliako amam-piravoravoan'ny foko, satria nantsoina tamiko ny anaranao, ry Iaveh, Andriamanitry ny tafika ô!	
24O	15	17	0,00000	 Tsy mba nipetraka teo amin'ny fivorian'ny mpihomehy aho, mba hiaranako amin'ny firavoravoana; fa nipetraka nanirery teo ambanin'ny tànanao aho, satria nofenoinao hatezerana.	
24O	15	18	0,00000	 Nahoana no dia tsy misy farany ny fijaliako, ary manaintaina ny feriko, sady tsy mety sitrana? Moa ho tahaka ny rano mamitaka ho ahy va hianao, ho tahaka ny rano tsy azo itokiana?	
24O	15	19	0,00000	 Koa izao no lazain'ny Tompo: Raha miverina amiko hianao, dia hampodiko indray; hitsangananao eo anatrehan'ny tavako; ary raha manavaka izay sarobidy amin'izay tsinontsinona hianao, dia ho tahaka ny vavako; ary izy ireo hiverina hanatona anao; fa tsy hianao no hiverina hanatona azy.	
24O	15	20	0,00000	 Hataoko manda varahana mafy ho an'ity vahoaka ity hianao; hiady aminao izy, nefa tsy hahavoa anao akory; satria homba anao aho, hamonjy, sy hanafaka anao, - teny marin'ny Tompo.	
24O	15	21	0,00000	 Hanafaka anao amin'ny tànan'ny ratsy fanahy aho, ary hanavotra anao amin'ny tànan'ny mpanao an-keriny.	
24O	16	1	0,00000	[NY TSY FANAMBADIAN'NY MPAMINANY SY NY ANTON'IZANY; TOKONY HIHATAKA AMIN'NY FETY AMAM-PISAONAN'NY FIRENENA MELOKA SY VOAHELOKA IZY - HO MAFY NY FAMAIZANA, NEFA HOMBAM-PAMONJENA MIHARIHARY] Tonga tamiko ny tenin'ny Tompo manao hoe:	
24O	16	2	0,00000	 Aoka hianao tsy haka vady, ary tsy hanana zanakalahy na zanakavavy amin'ity tany ity:	
24O	16	3	0,00000	 Fa izao no tenin'ny Tompo: Ny amin'ny zanakalahy aman-janakavavy, teraka amin'ity tany ity; ny amin'ny reny miteraka azy, sy ny amin'ny rainy miteraka azy, amin'ity tany ity.	
24O	16	4	0,00000	 Izy ireo dia ho fatin'ny areti-mahafaty; tsy hitomaniana na halevina, ho tahaka ny zezika eo ambonin'ny tany. Ho fatin'ny sabatra ama-mosary; ary ny fatiny ho fihinan'ny voromanidina amam-bibin'ny tany.	
24O	16	5	0,00000	 Satria izao no lazain'ny Tompo: Aza miditra amin'ny trano misy fisaonana, aza mandroso hitomany sy higogogogo miaraka amin'izy ireo; fa ny fiadanako dia efa nesoriko tamin'ity firenena ity, - teny marin'ny Tompo, nesoriko taminy ny famindram-poko amam-piantrako.	
24O	16	6	0,00000	 Amin'ity tany ity, na ny lehibe na ny kely, ho faty avokoa, nefa tsy hisy levenana na fitomaniana ho azy; tsy hisy hiteti-tena na hibory noho ny aminy ny olona.	
24O	16	7	0,00000	 Ny olona tsy hizara aminy ny fahan-kanina amin'ny fisaonana, ho fampiononana azy raha mana-maty; ary tsy hampisotro azy ny kapoaka fampiononana noho ny amin'ny ray na ny reny.	
24O	16	8	0,00000	 Aza mankeny amin'ny trano fanasana hianao, mba hiara-mipetraka aminy, hihinana sy hisotro.	
24O	16	9	0,00000	 Fa izao no lazain'ny Tompon'ny tafika, Andriamanitr'Israely: Indro hatsahatro amin'ity tany ity, eo imasonareo sy amin'ny andronareo, ny hobim-pifaliana sy ny hobim-piravoravoana, ny hiran'ny mpampakatra, aman-kiran'ny ampakarina.	
24O	16	10	0,00000	 Rahefa lazainao amin'ity vahoaka ity, ireo zavatra rehetra ireo, dia hiteny aminao izy hanao hoe: Ahoana Iaveh no mampandre anay mialoha izany loza lehibe rehetra izany? Inona ny helokay, ary inona no fahotanay, izay nataonay tamin'ny Tompo Andriamanitray?	
24O	16	11	0,00000	 Dia izao no holazainao azy: Noho ny nahafoizan'ny razanareo ahy, - teny marin'ny Tompo; sy andriamani-kafa no narahin'ireny, notompoiny, nivavahany; fa izaho nilaozany, ny lalàko tsy notandremany.	
24O	16	12	0,00000	 Hianareo indray nanao ratsy mihoatra noho ny razanareo aza; ka indro fa samy manaraka ny haratsian'ny fo ratsinareo hianareo, mba tsy hihaino ahy.	
24O	16	13	0,00000	 Ka hariako any ivelan'ity tany ity hianareo; ho any amin'ny tany tsy fantatrareo, na hianareo na ny razanareo; ary hianareo hanompo ny andriamani-kafa andro aman'alina; fa tsy hamindra fo aminareo aho.	
24O	16	14	0,00000	 Noho izany indro avy ny andro, - teny marin'ny Tompo, izay tsy hanaovana intsony hoe: Velona Iaveh! izay nitondra ny zanak'Israely niakatra avy any amin'ny tany Ejipta;	
24O	16	15	0,00000	 fa hoe kosa: Velona Iaveh, izay nitondra ny zanak'Israely hiakatra avy any amin'ny tany avaratra, sy avy any amin'ny tany rehetra nandroahany azy. Fa hampodiko amin'ny tany efa nomeko ny razany izy.	
24O	16	16	0,00000	 Indro aho miantso mpanarato an-kamaroany, - teny marin'ny Tompo, - ka hanarato azy ireo izy. Manarak'izany, hiantso mpihaza an-kamaroany aho, ka hihaza azy hiala any an-tendrombohitra rehetra ary eny an-tsefatsefaky ny harambato eny.	
24O	16	17	0,00000	 Fa eny amin'ny làlany rehetra ny masoko, ka tsy miafina eo anatrehan'ny tavako izany; ary tsy takona amin'ny fijeriko ny helony.	
24O	16	18	0,00000	 Ary voalohany aloha, dia hovaliako avo sasaka ny heloka amam-pahotany; satria izy ireo nandoto ny taniko, ny fatin-tsampiny sy ny fahavetavetany no namenoany ny lovako.	
24O	16	19	0,00000	 Ry Iaveh, heriko ama-mandako, sy fialofako amin'ny andron'ny fahoriana, ho tonga aminao ny firenena maro, avy amin'ny faran'ny tany, ka hanao hoe: Ny razanay tsy nahazo lova afa-tsy ny lainga, sy zava-poana tsy azo atao na inona na inona!	
24O	16	20	0,00000	 Moa mety hisy va izany hoe: olona mamorona andriamanitra ho an'ny tenany? Tsy Andriamanitra akory anefa izany!	
24O	16	21	0,00000	 Koa indro hampahafantariko azy ireo amin'ity indray maka ity, hampahafantariko azy ireo ny tànako sy ny heriko dia ho fantany fa Iaveh no anarako.	
24O	17	1	0,00000	[NY SAZY HAFITSOK'ANDRIAMANITRA AN'ISRAELY - JEREMIA MANGATA-BONJY - NY AMIN'NY FANKAMAMIANA NY SABATA] Ny fahotan'i Jodà dia voasoratra tamin'ny vy fanoratana sy tamin'ny fantsika diamondra, voasokitra eo amin'ny takelaky ny fony izany, sy eo amin'ny tandroky ny otelinareo.	
24O	17	2	0,00000	 Toy ny fahatsiarovany ny zanany, no fahatsiarovany ny oteliny aman'aserany, eny akaikin'ny hazo maitso sy eny amin'ny havoana manerinerina eny.	
24O	17	3	0,00000	 Ry tendrombohitro izay any an-tany lemaka, hatolotro ho babo avokoa ny fanananao, ny rakitrao, ny fitoerana avo, noho ny fahotanao, teo amin'ny faritaninao rehetra.	
24O	17	4	0,00000	 Havelanao ho tany foana sady vokatry ny hadisoanao izany, ny lovako nomeko anao; hampanompoako ny fahavalonao any amin'ny tany tsy fantatrao hianao, satria narehitrareo ny afon'ny fahatezerako, ka mirehitra ho amin'ny mandrakizay.	
24O	17	5	0,00000	 Izao no lazain'ny Tompo: Ho voaozona ny olona izay mitoky amin'olombelona, sy manao ny nofo ho sandriny, ary miala amin'ny Tompo ny fony!	
24O	17	6	0,00000	 Manahaka ny anjavidy eny an-tany lava volo izy, ary rahefa misy hasambarana tonga, tsy ifaliany; honina amin'ny tany karankaina any an'efitra, any amin'ny tany sira, tsy misy mponina!	
24O	17	7	0,00000	 Hohasoavina ny olona mitoky amin'ny Tompo, sy manantena an'ny Tompo ho tokiny!	
24O	17	8	0,00000	 Manahaka ny hazo nambolena eo amoron-drano izy, mandatsaka ny fakany mankany amin'ny rano mandeha; tsy matahotra rahefa tonga ny hainandro, sady maitso ravina mandrakariva; tsy manahy izay taona fahamainana izy, ary tsy mitsahatra ny mamoa.	
24O	17	9	0,00000	 Mamitaka mihoatra noho ny zavatra rehetra ny fo, sady simba: iza no hahalala azy?	
24O	17	10	0,00000	 Izaho Iaveh izay mandinika ny fo, sy mamantatra ny voa; ary ny hanaovako izany, dia mba hamaly ny olona araka ny làlany, sy araka ny vokatry ny asany.	
24O	17	11	0,00000	 Tsipoy mikotrika izay tsy atodiny, toy izany ny olona mahazo harena tsy an-drariny ; fa tsy maintsy mandao izany eny an-tenatenan'ny androny. ary ho adala foana no hiafarany	
24O	17	12	0,00000	 Seza fiandrianana be voninahitra, fiamboniana mandrakizay, fitoeran'ny tranonay masina,	
24O	17	13	0,00000	 fanantenan'Israely, Iaveh ô, ho menatra izay rehetra mahafoy anao! Hosoratana amin'ny tany izay miala amiko, satria nandao ny lohan'ny rano velona, Iaveh, izy ireo.	
24O	17	14	0,00000	 Ry Iaveh ô, sitrano aho, dia ho sitrana; vonjeo aho, dia ho voavonjy; fa hianao no fiderako!	
24O	17	15	0,00000	 Indreo ry zareo manao amiko hoe: Aiza izay tenin'ny Tompo? Aoka ho tonga izany!	
24O	17	16	0,00000	 Ary izaho tsy mba nandà tsy ho mpiandry manaraka anao; tsy mba naniry ny andron'ny loza; fantatrao izany; ny naloaky ny vavako, dia efa teo anatrehan'ny tavanao.	
24O	17	17	0,00000	 Aoka tsy ho antom-pahaverezana ho ahy hianao; hianao no aroko amin'ny andro fahoriana.	
24O	17	18	0,00000	 Ny mpanenjika ahy no aoka ho menatra; fa izaho aoka tsy ho menatra. Izy ireo no aoka hangovitra; fa izaho aoka tsy hangovitra. Ataovy tonga aminy ny andro fahoriana, ary torotoroy amin'ny fanimbana roa sosona izy.	
24O	17	19	0,00000	 Izao no nolazain'ny Tompo tamiko: Mandehana hianao mitsangana eo ambavahadin'ny zanaky ny vahoaka, izay idirany sy ivoahan'ny mpanjakan'i Jodà; sy eo amin'ny vavahady rehetra ao Jerosalema; 	
24O	17	20	0,00000	 ka lazao amin'izy ireo hoe: Mihainoa ny tenin'ny Tompo, hianareo mpanjakan'i Jodà sy hianareo Jodà rehetra, mbaminareo rehetra mponina ao Jerosalema, izay miditra amin'ireto vavahady ireto.	
24O	17	21	0,00000	 Izao no lazain'ny Tompo: Tandremo ny fanahinareo; ka aza mitondra entana amin'ny andro sabata, ary aza mampiditra izany amin'ny vavahadin'i Jerosalema.	
24O	17	22	0,00000	 Aza mamoaka entana avy ao an-tranonareo, amin'ny andro sabata, ary aza manao taozavatra akory; hamasino ny andro sabata, araka ny efa nandidiako ny razanareo.	
24O	17	23	0,00000	 Nefa izy ireny tsy nihaino, na nanongilan-tsofina; fa nanamafy ny hatony, mba tsy hihaino, sy tsy handray ny fampianarana.	
24O	17	24	0,00000	 Raha mety mihaino ahy tsara hianareo, - teny marin'ny Tompo, ka tsy mampiditra entana, amin'ny vavahadin'ity tanàna ity, amin'ny andro sabata, ary mankamasina ny andro sabata, tsy manao na inona na inona amin'izany andro izany,	
24O	17	25	0,00000	 amin'izany dia hiditra amin'ny vavahadin'ity tanàna ity, ny mpanjaka sy ny mpanapaka, mipetraka eo amin'ny seza fiandrianan'i Davida, dia hiditra izy ireo mitaingina kalesa aman-tsoavaly, izy sy ny mpanapaka momba azy, mbamin'ny olona ao Jodà sy ny mponina ao Jerosalema; ary honenana mandrakizay ity tany ity.	
24O	17	26	0,00000	 Ho avy ny olona avy amin'ny tanànan'i Jodà, sy amin'ny manodidina any Jerosalema, sy avy amin'ny tanànan'i Benjamina, amin'ny Sefelà sy amin'ny tendrombohitra ary amin'ny negeba, hitondra sorona dorana aman-tsorona, fanatitra aman'emboka manitra, hitondra fanati-pisaorana ho ao an-tranon'ny Tompo.	
24O	17	27	0,00000	 Fa raha tsy mihaino ahy hianareo, tsy mankamasina ny andro sabata, mitondra entana na iray ihany aza, raha miditra ny vavahadin'i Jerosalema amin'ny andro sabata, dia handrehitra afo eo ambavahadin'ny tanàna aho, handevona ireo lapa ao Jerosalema, ary tsy ho faty io afo io.	
24O	18	1	0,00000	[NY VILANY TANIMANGA - NY AMIN'NY FITONDRAN'ANDRIAMANITRA NY OLONA - NY FIHODINAN'NY VAHOAKA, SY NY FANASAZIANA AZY - FIRAISAN-TETIKA HAMELY AN'I JEREMIA INDRAY] Ny teny nataon'ny Tompo tamin'i Jeremia, toy izao: 	
24O	18	2	0,00000	 Mitsangàna hianao, ka midìna ho any an-tranon'ny mpanefy tanimanga, ary any aho hampandre anao ny teniko.	
24O	18	3	0,00000	 Dia nidina ho any an-tranon'ny mpanefy tanimanga aho; ka indro izy nanao ny tao-zavany teo amin'ny ankodina fiasàny. 	
24O	18	4	0,00000	 Ary tsy vanona kosa ny vilany nataony, araka izay mety hahazo ny tanimanga eny an-tànan'ny mpanefy, ka nanao vilany hafa, araka izay tiany hatao indray, ny mpanefy tanimanga. 	
24O	18	5	0,00000	 Dia tonga tamiko ny tenin'ny Tompo toy izao:	
24O	18	6	0,00000	 Moa aho tsy mahazo manao aminareo, toraky ny nataon'io mpanefy tanimanga io, ry taranak'Israely? - teny marin'ny Tompo. Eny, toy ny tanimanga eo an-tànan'ny mpanefy, hianareo eo an-tànako, ry taranak'Israely.	
24O	18	7	0,00000	 Matetika aho miteny ny amin'ny firenena iray, ny amin'ny fanjakana iray hoe: hongotana, hazera, horavana.	
24O	18	8	0,00000	 Nefa kosa raha ny firenena nolazaiko hasiana, mba miverina miala amin'ny haratsiany, dia hanenenako ny loza nokasaiko hamelezana azy.	
24O	18	9	0,00000	 Matetika aho miteny amin'ny firenena iray, na amin'ny fanjakana iray, hoe: haorina sy hambolena.	
24O	18	10	0,00000	 Kanjo raha manao izay ratsy eo imasoko izany firenena izany, tsy mihaino ny feoko, dia hanenenako ny soa nolazaiko hatao azy.	
24O	18	11	0,00000	 Ary amin'izao, mitenena amin'ny olona any Jodà, sy amin'ny mponina ao Jerosalema, manao hoe: Izao no lazain'ny Tompo: Indro aho mamorona loza hanjo anareo, sy mieritra izay hevitra hamelezana anareo. Koa samia hianareo miala amin'ny làlany ratsy, sy manitsy ny làlanareo aman'asanareo avy.	
24O	18	12	0,00000	 Izy ireo anefa manao hoe: Tsinontsinona izany! Izahay dia hanaraka ny hevitray ihany, sy hanao araka ny ditran'ny fo ratsinay avy ihany.	
24O	18	13	0,00000	 Noho izany izao no lazain'ny Tompo: Manontania ny firenena hianareo: Iza no mbola nahare izay zavatra toy izany? Fahavetavetana mahatsiravina no nataon'ny virjinin'Israely.	
24O	18	14	0,00000	 Hitsahatra tsy ho eo amin'ny vatolampy eny an-tany lemaka, va ny oram-panalan'i Libàna? Hita ritra va ny rano avy lavitra, ka mangatsiatsiaka sy mandeha?	
24O	18	15	0,00000	 Fa ny oloko kosa efa nanadino ahy; ny tsinontsinona no tolorany emboka manitra, ka avezivezin'ny sampy izy ireo eny amin'ny làlany, dia amin'ny làlana fahataloha, handehanany amin'ny sakeli-dàlana, dia amin'ny làlana tsy voasoritra;	
24O	18	16	0,00000	 Mba hahatonga ny taniny ho lao, sy ho zavatra fandatsa mandrakizay; dia hitanaka izay rehetra handalo ao, ary hikifi-doha.	
24O	18	17	0,00000	 Toy ny fanelin'ny rivotra avy atsinanana no anelezako azy, eo anoloan'ny fahavalony. Ny lamosiko fa tsy ny tavako no hasehoko azy ireo, amin'ny andro hiharan'ny loza aminy.	
24O	18	18	0,00000	 Dia hoy izy ireo: Andeha, hiray tetika hamely an'i Jeremia isika; fa tsy ho faty ny lalàna ao amin'ny mpisorona, na ny hevitra ao amin'ny hendry, na ny tenin'Andriamanitra, ao amin'ny mpaminany! Andeha hasiantsika amin'ny vavantsika izy, ary aza manongilan-tsofina amin'ny teniny isika.	
24O	18	19	0,00000	 Atongilano amiko, ny sofinao, ry Iaveh, ary henoy ny feon'ireo mandrafy ahy!	
24O	18	20	0,00000	 Dia ratsy va no havaly ny soa, no dia mihady lavaka ho an'ny fanahiko izy ireo? Tsarovy ny nitsanganako teo anatrehanao, hiteny aminao mba ho azy ireo, hampiala ny hatezeranao amin'izy ireo!	
24O	18	21	0,00000	 Koa amin'izany hatolory ho amin'ny mosary ny zanany, ary afoizo ho amin'ny lelan-tsabatra izy ireo! Aoka ny vehivavy ao aminy dia ho faty anaka sy ho faty vady; aoka ny lehilahy ao aminy ho fatin'ny pesta; ary ny zatovo ao aminy ho fatin-tsabatra amin'ny ady!	
24O	18	22	0,00000	 Aoka ny fidradradradrany ho re avy ao an-tranony, rahefa tonganao tampoka ao aminy, ny andian-jirika mitondra fiadiana. Fa efa nihady lavaka hamandrihana ahy izy ireo; sady efa nanafi-pandrika eo anoloan'ny tongotro.	
24O	18	23	0,00000	 Ary fantatrao avokoa, ry Iaveh ô, ny fiokoan'izy ireo hamonoany ahy. Aza mamela ny helony; aza vonoina eo imasonao ny fahotany; fa aoka hitambotsitra eo anatrehanao izy, ary hasianao amin'ny andro fahatezeranao.	
24O	19	1	0,00000	[NY SINY TANY NOVAKINA] Izao no voalazan'ny Tompo: Mandehàna mividy siny tany ho anao; ary ento hiaraka aminao, 	
24O	19	2	0,00000	 ny loholona amin'ny vahoaka, sy ny loholona amin'ny mpisorona, dia mivoaha ho any amin'ny lohasahan'i Ben-Hinoma izay ao amin'ny fidiran'ny vavahadin'ny Fanefem-bilany, ka torio eo ny teny holazaiko aminao. 	
24O	19	3	0,00000	 Ataovy hoe: Mihainoa ny tenin'ny Tompo hianareo, mpanjakan'i Jodà sy mponina ao Jerosalema. Izao no tenin'ny Tompon'ny tafika, Andriamanitr'Israely: Indro hoentiko ho amin'ity fitoerana ity ny loza hampangintsingintsina ny sofin'izay mandre azy:	
24O	19	4	0,00000	 satria izy ireo efa nahafoy ahy, sy nanova fenitra ity fitoerana ity, fa nanatitra emboka manitra teto, ho an'ny andriamani-kafa, izay tsy fantany akory, na izy, na ny razany, na ny mpanjakan'i Jodà; sady efa nameno ran'ny tsy manan-tsiny, an'ity tanàna ity.	
24O	19	5	0,00000	 Nanorina ireo fitoerana avo ho an'i Baala izy, handoroany ny zanany amin'ny afo ho sorona dorana ho an'i Baala. Zavatra tsy nandidiako na nolazaiko akory anefa izany; na mba niditra tao an-tsaiko velively.	
24O	19	6	0,00000	 Noho izany indro tamy ny andro, - teny marin'ny Tompo, tsy hiantsoana ity fitoerana ity intsony hoe: Tofeta na lohasahan'i Ben-Hinoma fa hoe lohasaha famonoana kosa.	
24O	19	7	0,00000	 Hofoanako amin'ity toerana ity ny fisainan'i Jodà sy Jerosalema; hataoko lavon-tsabatra eo anoloan'ny fahavalony izy, sy amin'ny tànan'ireo nitady ny ainy; ary ny fatiny homeko hohanin'ny voromanidina sy ny bibin'ny tany.	
24O	19	8	0,00000	 Ary ity tanàna ity dia ataoko zavatra figagana sy fihomehezana; ka na iza na iza handalo akaiky azy, hitolagaga sady hihomehy noho ny fahamanganana rehetra mahazo azy.	
24O	19	9	0,00000	 Hataoko mihinana ny nofon'ny zanany lahy sy ny nofon'ny zanany vavy izy; ary samy hihinana ny nofon'ny namany avy; fa latsaka an-katerana amam-pahoriana mafy izy azon'ny afitsoky ny fahavalony sy izay mitady ny ainy azy.	
24O	19	10	0,00000	 Rahefa izany, montsany eo imason'ireo olona tafaraka aminao ny siny, 	
24O	19	11	0,00000	 ka lazao aminy hoe: Izao no tenin'ny Tompon'ny tafika: Homontsaniko ity firenena sy ity tanàna ity, toy ny fanamontsanana ny vilanin'ny mpanefy, izay tsy azo atambatra intsony; ka any Tofeta no handevenana noho ny tsy fisian'ny tany handevenana.	
24O	19	12	0,00000	 Izany no hataoko amin'ity firenena ity, - teny marin'ny Tompo, - sy amin'ny mponina ao aminy, rahefa hataoko tahaka an'i Tofeta ity tanàna ity.	
24O	19	13	0,00000	 Ny trano ao Jerosalema sy ny tranon'ny mpanjakan'i Jodà, ho tonga sahala amin'ity fitoeran'i Tofeta ity, dia maloto; dia ireo trano rehetra nanaterana emboka manitra teo ambony tafony, ho an'ny tafiky ny lanitra rehetra sy nanidinana fanatitra araraka ho an'andriamani-kafa.	
24O	19	14	0,00000	 Tonga avy any Tofeta, izay nanirahan'ny Tompo haminaniany Jeremia, ka dia nitsangana teo an-kianjan'ny tranon'ny Tompo ary nilaza tamin'ny vahoaka rehetra hoe: 	
24O	19	15	0,00000	 Izao no lazain'ny Tompon'ny tafika, Andriamanitr'Israely: Indro hataoko mihatra amin'ity taranaka ity, sy amin'ny tanàna rehetra momba azy, ny loza rehetra nolazaiko hamelezana azy, noho izy ireo nanamafy ny hatony tsy hihainoany ny teniko.	
24O	20	1	0,00000	[FAMPIJALIANA AN'I JEREMIA - FITARAINANA SY FITOKIANY AN'ANDRIAMANITRA] Nandre an'i Jeremia nanonona izany faminaniana izany Fasora mpisorona zanak'i Emmera, izay mpitandrina ambony ny tranon'ny Tompo. 	
24O	20	2	0,00000	 Ary nikapoka an'i Jeremia mpaminany Fasora, nampamatotra azy amin'ny boloky hazo, tao amin'ny vavahady Avon'i Benjamina izay ao aminny tranon'ny Tompo. 	
24O	20	3	0,00000	 Ny ampitso dia nasain'i Fasora hotsoahana amin'ny boloky hazo Jeremia, ka hoy Jeremia taminy: Tsy Fasora intsony no iantsoan'ny Tompo anao, fa Magora-Misabiba. 	
24O	20	4	0,00000	 Satria izao no lazain'ny Tompo: Indro atolotro ho amin'ny fangorohoroana, hianao sy ny sakaizanao. Izy ireo ho lavon'ny sabatry ny fahavalony, ary hianao hahita maso an'izany. Jodà rehetra koa hatolotro ho eo an-tànan'ny mpanjakan'i Babilona, ka hoentiny babo any Babilona izy ireo, ary hovonoiny amin'ny sabatra.	
24O	20	5	0,00000	 Hatolotro avokoa ny harena amin'ity tanàna ity, ny vokany rehetra aman-java-tsoany rehetra, ary ny rakitra rehetra an'ny mpanjakan'i Jodà, hatolotro ho eo an-tànan'ny fahavalony; ka hobaboiny, halainy, hoentiny mankany Babilona.	
24O	20	6	0,00000	 Ary hianao, ry Fasora, mbamin'izay rehetra mitoetra ao an-tranonao, ho lasan-ko babo hianareo; ho any Babilona hianao; ka any no hahafatesanao; any no handevenana anao, dia hianao mbamin'ny sakaizanao rehetra, izay naminanianao lainga.	
24O	20	7	0,00000	 Ry Iaveh ô, notarihinao aho, ka voatarika. Nosamborinao aho, ka nahery hianao. Zavatra fihomehezana aho isan'andro; maneso ahy avokoa ny olona rehetra.	
24O	20	8	0,00000	 Fa isaky ny miteny aho, dia manao antso avo, manambara loza sy fandringanana, ka ny tenin'ny Tompo tonga fandatsana sy fihomehezana ahy isan'andro.	
24O	20	9	0,00000	 Hoy aho: Tsy hilaza ny aminy intsony aho, tsy hiteny amin'ny anarany intsony aho!... dia nisy toy ny afo nirehitra ato am-poko, voahidy ao anatin'ny taolako; nanao izay hihazonana azy aho nefa tsy nahatana azy.	
24O	20	10	0,00000	 Fa efa reko ny vava ratsin'ny olona betsaka manao hoe: Fangorohoroana avy hatraiza hatraiza! Torio izy, handeha hotorintsika izy! Ny olona rehetra tsara fihavanana amiko, manao andry maso ny diako: Raha mety ho voatarika izy dia hahombiazantsika, ka dia hamaly faty azy isika.	
24O	20	11	0,00000	 Iaveh anefa no momba ahy, toy ny lehilahy mahery; ka hitambotsitra ireo mpanenjika ahy, fa tsy haharesy. Ny tsy hahombiazany hahasafo-kenatra azy amin'ny fahafaham-baraka mandrakizay tsy hohadinoina.	
24O	20	12	0,00000	 Ry Iavehn'ny tafika, hianao izay mizaha toetra ny marina, izay mahita ny voa sy ny fo, hahita ny famalianao an'ireo aho, fa hianao no nanankinako ny adiko.	
24O	20	13	0,00000	 Mihirà ho an'ny Tompo, miderà an'ny Tompo, fa manafaka ny fanahin'ny ory, amin'ny tànan'ny ratsy fanahy izy.	
24O	20	14	0,00000	 Ho voaozona anie ny andro nahaterahako! Tsy hotahina anie ny andro niterahan'i neny ahy!	
24O	20	15	0,00000	 Ho voaozona anie ny olona nitondra teny tamin'ikaky, sy nanao hoe: Tera-dahy hianao! ka nahafeno hafaliana azy!	
24O	20	16	0,00000	 Aoka izany olona izany ho toy ny tanàna noravan'ny Tompo, ka tsy nanenenany! Aoka izy, ny maraina, handre ny fitarainan'ny olon-dresy, ary ny mitataovovonana, ny akoralavan'ny mpandresy!	
24O	20	17	0,00000	 noho izy tsy namono ahy hatrany am-bohoka, hahatonga an'i neny ho fasako, na ho voatana ao an-kibony mandrakizay aho!	
24O	20	18	0,00000	 Nahoana aho no nivoaka avy ao an-kibony, hahita fijaliana amam-pahoriana, sy handany ny androko amin'ny fahafaham-baraka!	
24O	21	1	0,00000	[IRAK'I SEDESIASA TANY AMIN'I JEREMIA - FILAZANA NY HAHAFAHAN'NY KALDEANA AN'I JEROSALEMA NO NAVALIN'NY MPAMINANY] Izao no teny avy amin'ny Tompo natao tamin'i Jeremia, raha nirahin'i Sedesiasa mpanjaka, ho any aminy, Fasora zanak'i Melkiasa sy Sofoniasa mpisorona, zanak'i Maasiasa, hanao aminy hoe: 	
24O	21	2	0,00000	 Masìna hianao, manontania an'ny Tompo ho anay; fa miady aminay Nabokodonozora mpanjakan'i Babilona; angamba Iaveh hanao indray ho anay ireo asany mahagaga lehibe rehetra, mba hialan'ilay io aminay.	
24O	21	3	0,00000	 Dia hoy ny navalin'i Jeremia azy ireo: Lazao amin'i Sedesiasa, ataovy hoe: 	
24O	21	4	0,00000	 Izao no lazain'ny Tompo, Andriamanitr'Israely: Indro, ny fiadiana eny an-tànanareo, entinareo miady any ivelan'ny manda, amin'ny mpanjakan'i Babilona sy ny Kaldeana, izay manao fahirano anareo, dia hataoko miverina any aoriana sy hangoniko eo afovoan'ny tanàna; 	
24O	21	5	0,00000	 ary izaho hiady aminareo amin'ny tànana ahinjitra sy sandry mahery amim-pahatezerana, fisafoahana sy fahavinirana mafy. 	
24O	21	6	0,00000	 Hasiako avokoa ny mponina amin'ity tany ity, na olona na biby, ka ho fatin'ny pesta mafy. 	
24O	21	7	0,00000	 Manaraka izany, - teny marin'ny Tompo, - hatolotro Sedesiasa mpanjakan'i Jodà, ny mpanompony, ny vahoaka, mbamin'izay rehetra sisa tsy matin'ny pesta sy ny sabatra ary ny mosary, amin'ity tanàna ity, ho eo an-tànan'i Nabokodonozora, mpanjakan'i Babilona, sy ho eo an-tànan'ny fahavalony amam-pitady ny ainy, ka hasiany amin'ny lelan-tsabatra, tsy hotsitsiny, tsy hananany antra na indrafo akory.	
24O	21	8	0,00000	 Dia lazao amin'io vahoaka io hoe: Izao no lazain'ny Tompo: Indro ataoko eo anoloanareo, ny làlan'ny fiainana sy ny làlan'ny fahafatesana. 	
24O	21	9	0,00000	 Izay mbola hitoetra amin'ity tanàna ity dia ho fatin'ny sabatra na ny mosary na ny pesta; izay hivoaka hanatona ireo Kaldeana manao fahirano anareo kosa dia ho velona ary hanana ny ainy ho babony. 	
24O	21	10	0,00000	 Satria hahatonga loza, fa tsy soa amin'ity tanàna ity, no nitodihan'ny tavako azy, - teny marin'ny Tompo, - dia hatolotro eo an-tànan'ny mpanjakan'ny Babilona izy, ka hodorany ho levona amin'ny afo.	
24O	21	11	0,00000	 Ary lazao amin'ny taranaky ny mpanjakan'i Jodà hoe: Mihainoa ny tenin'ny Tompo hianareo,	
24O	21	12	0,00000	 ry taranak'i Davida: Izao no lazain'ny Tompo: Manaova fitsarana marina, hatramin'ny maraina; afaho amin'ny tànan'ny mpampahory ny ampahorina, fandrao mipoaka hoatry ny afo ny fahatezerako, ka hirehitra tsy ho azon'olona vonoina, noho ny haratsian'ny ataonareo.	
24O	21	13	0,00000	 Ary izao kosa no momba anao, ry mponina ao an-dohasaha, ry vatolampin'ny tany lemaka, - teny marin'ny Tompo, hianao izay manao hoe: Zovy moa no hidina aty aminay, sy hiditra aty amin'ny fierenay?	
24O	21	14	0,00000	 Hanasazy anareo araka ny vokatry ny asanareo aho - teny marin'ny Tompo; handrehitra afo amin'ny alany aho, ka handevona ny manodidina azy rehetra izany.	
24O	22	1	0,00000	[MAMELY NY TARANAK'ANDRIANAN'I JODÀ - TENY FANDRAHONANA NY MPANJAKAN'I JODÀ, JOAKAZA, JOAKIMA, JEKONIASA, SEDESIASA] Izao no lazain'ny Tompo: Midìna ho any an-tranon'ny mpanjakan'i Jodà, 	
24O	22	2	0,00000	 ka lazao eny izao teny izao, ataovy hoe: Henoy ny tenin'ny Tompo, ry mpanjakan'i Jodà, izay mipetraka eo amin'ny seza fiandrianan'i Davida, dia hianao sy ny mpanomponao mbamin'ny vahoakanao, izay miditra amin'ireto vavahady ireto.	
24O	22	3	0,00000	 Izao no lazain'ny Tompo: Manaova fitsarana sy fahamarinana hianareo; afaho amin'ny tànan'ny mpampahory ny ampahorina: ny vahiny, ny kamboty, amam-pitondratena; dia aza ratsy fitondra azy na manao an-keriny aminy, na mandatsa-dra tsy manan-tsiny amin'ity tany ity hianareo.	
24O	22	4	0,00000	 Raha tanterahinareo tsara izao teny izao: ny mpanjaka mipetraka eo amin'ny seza fiandrianan'i Davida, hiditra amin'ny vavahadin'ity trano ity, mitaingina kalesa aman-tsoavaly dia izy, ny mpanompony amam-bahoakany.	
24O	22	5	0,00000	 Fa raha tsy mihaino izany teny izany kosa hianareo, dia mianiana amin'ny tenako aho, - teny marin'ny Tompo, fa ho rava no halehan'ity lapa ity.	
24O	22	6	0,00000	 Satria izao no lazain'ny Tompo, ny amin'ny taranaky ny mpanjakan'i Jodà: Tahaka an'i Galaada hianao amiko, tahaka ny tampon'i Libàna, nefa indro hampanjariko efitra, tanàna tsy honenana, hianao.	
24O	22	7	0,00000	 Efa manomana mpandrava hamely anao aho, ka samy mitondra ny fiasany avy izy ireo; hokapainy ny sederanao voafantina, dia hatsipiny amin'ny afo.	
24O	22	8	0,00000	 Firenena maro no handalo amin'ity tanàna ity, ka hifampilaza hoe: Nahoana no dia nataon'ny Tompo tahaka izao ity tanàna lehibe ity?	
24O	22	9	0,00000	 Ary hataon'ny olona hoe: Satria nahafoy ny faneken'ny Tompo Andriamaniny izy ireo, ka niankohoka teo anatrehan'ny andriamani-kafa sy nanompo ireny.	
24O	22	10	0,00000	 Aza itomaniana ilay maty ary aza igogogogoana izy io; fa ilay lasana no itomanio dia itomanio, fa tsy hiverina intsony izy, tsy hahita intsony ny tany nahaterahany!	
24O	22	11	0,00000	 Fa izao no lazain'ny Tompo: Ny amin'i Seloma, zanak'i Josiasa, mpanjakan'i Jodà, izay nanjaka nisolo toerana an'i Josiasa rainy, sy efa niala tamin'ity fitoerana ity: Tsy hiverina aty intsony izy,	
24O	22	12	0,00000	 fa ho faty any amin'ny tany nitondrana azy ho babo, ka tsy hahita ity tany ity intsony.	
24O	22	13	0,00000	 Loza ho an'izay manorina ny tranony tsy amin'ny rariny, sy ny rihany tsy amin'ny hitsiny; izay mampiasa maina ny namany, tsy mandoa ny karamany,	
24O	22	14	0,00000	 sady manao hoe: Hanao trano lehibe ho ahy aho, sy efi-trano malalaka; dia asiany varavarankely betsaka, ataony tafo sedera, ary hosorany loko mena mivaivay.	
24O	22	15	0,00000	 Noho hianao adalan-tsedra va no maha-mpanjaka anao? Moa tsy nisotro sy nihinana va ny rainao: Nanao ny hitsiny sy ny rariny izy, ary tamin'izany dia tsara ny zavatra rehetra taminy;	
24O	22	16	0,00000	 nitsara ny adin'ny ory sy ny mahantra izy, ka amin'izany tsara ny zavatra rehetra. Moa tsy izany va no fahalalana ahy, - teny marin'ny Tompo?	
24O	22	17	0,00000	 Fa ny masonao amam-ponao tsy mihevitra afa-tsy ny tenanao, mbamin'ny ra tsy manan-tsiny, handatsahana azy sy ny fampahoriana ary fanaovana an-keriny, hanatanterahana izany.	
24O	22	18	0,00000	 Noho izany, izao no lazain'ny Tompo, ny amin'i Joakima, zanak'i Josiasa, mpanjakan'i Jodà: Tsy hitomaniana izy hatao hoe: Indrisy, ry rahalahy, indrisy, ry anabavy. Tsy hitomaniana izy hatao hoe: Indrisy, Tompoko! Indrisy, ry mpanjaka!	
24O	22	19	0,00000	 Halevina toy ny fandevina ampondra izy; hotaritarihana sy hariana any ivelan'ny vavahadin'i Jerosalema.	
24O	22	20	0,00000	 Miakara any Libàna, dia miantsoa mafy; manandrata feo any Basana! Miantsoa mafy any an-tampon'i Abarima, fa torotoro avokoa ireo lehilahinao.	
24O	22	21	0,00000	 Efa niteny taminao aho, fony hianao mbola niadana, nefa hoy hianao: Tsy hihaino aho! Fanaonao hatry ny fony mbola tanora izany: tsy nihaino ny feoko hianao!	
24O	22	22	0,00000	 Fa ho entin'ny rivotra handrasany ny mpiandry anao; ary ho lasan-ko babo ny lehilahinao; ka dia hangaihay sy ho safo-kenatra hianao, noho ny haratsianao rehetra.	
24O	22	23	0,00000	 Hianao izay mitoetra any Libàna, sy manao ny akaninao any amin'ny sedera, endrey izany fitarainanao, rahefa tratry ny fanaintainana hianao, fifanintontsintonany tena toy ny an'ny vehivavy mihetsi-jaza!	
24O	22	24	0,00000	 Velona aho, - teny marin'ny Tompo: Na ho peratra eo an-tànako ankavanana aza Jekoniasa, zanak'i Joakima, mpanjakan'i Jodà; dia hombotako hiala eo izy. 	
24O	22	25	0,00000	 Hatolotro eo an-tànan'ireo mitady ny ainao hianao, ho eo an-tànan'ireo mampangovitra anao eo anoloany; ho eo an-tànan'i Nabokodonozora, mpanjakan'i Babilona, ho eo an-tànan'ny Kaldeana.	
24O	22	26	0,00000	 Hatsipiko hianao sy ny reninao niteraka anao, ho any an-tany hafa izay tsy nahaterahanareo; ka any hianareo no ho faty.	
24O	22	27	0,00000	 Fa ny tany hiriny hiverenana, dia tsy hiverenany.	
24O	22	28	0,00000	 Moa vilany famingavinga sy torotoro ve ity lehilahy ity, Jekoniasa, sa fanaka efa tsy misy tia intsony?... Nahoana no noroahina izy sy ny taranany, sy natsipy any an-tany tsy fantany?	
24O	22	29	0,00000	 Ry tany ô, ry tany ô, ry tany ô, henoy ny tenin'ny Tompo!	
24O	22	30	0,00000	 Izao no lazain'ny Tompo: Ity lehilahy ity dia soraty ho tsy miteraka, ho lehilahy tsy mahomby amin'ny androny! Fa amin'ny taranany tsy hisy hahavanona ny mipetraka eo amin'ny seza fiandrianan'i Davida, hanjaka indray amin'i Jodà.	
24O	23	1	0,00000	[NY MPIANDRY ONDRY RATSY - NY MPANJAKA MESIA - NY MPITONDRA RATSY SY NY MPAMINANY SANDOKA] Loza ho an'ny mpiandry manary sy manahaka ny ondry eo amin'ny kijanako, - teny marin'ny Tompo!	
24O	23	2	0,00000	 Koa izao no lazain'ny Tompo, Andriamanitr'Israely, ny amin'ireo mpiandry miandry ny vahoakako: Ny ondriko dia nahahakareo, naronjondronjonareo; tsy niahy azy ireo hianareo. Koa indro aho kosa mba hiahy, hamelezako anareo, ny haratsian'ny nataonareo, - teny marin'ny Tompo.	
24O	23	3	0,00000	 Ary izaho dia hanangona izay sisa amin'ny ondriko, avy eny amin'ny tany rehetra nandroahako azy, dia haveriko ho eo amin'ny kijanany izy; ka hitombo sy hihamaro.	
24O	23	4	0,00000	 Ary hanangana mpiandry izay hiandry azy aho; ka tsy hanan-tahotra na vadi-po intsony izy; sady tsy hisy diso tsy eo, na dia iray aza, - teny marin'ny Tompo.	
24O	23	5	0,00000	 Indro avy ny andro, - teny marin'ny Tompo, hananganako ho an'i Davida solofo marina; hitondra tahaka ny mpanjaka, ho hendry, hanao ny hitsiny sy ny rariny amin'ny tany.	
24O	23	6	0,00000	 Amin'ny androny, Jodà hovonjena; Israely handry fahizay; ary izao no anarana hanononana azy: Iaveh-fahamarinantsika.	
24O	23	7	0,00000	 Noho izany, indro avy ny andro, - teny marin'ny Tompo, izay tsy hanaovana intsony hoe: Velona Iaveh, izay nitondra ny zanak'Israely niakatra avy any amin'ny tany Ejipta;	
24O	23	8	0,00000	 fa hoe: Velona Iaveh, izay nitondra sy nampody avy any amin'ny tany avaratra sy ny tany rehetra nandroahako azy. Dia honina eo amin'ny taniny izy ireo.	
24O	23	9	0,00000	 Ho an'ireo mpaminany: Ny foko torotoro ato anatiko; ny taolako rehetra mipararetra; izaho hoatra ny olona mamo hoatra ny olona leon-divay, eo anatrehan'ny Tompo sy eo anatrehan'ny teniny masina.	
24O	23	10	0,00000	 Fa feno fijangajangana ny tany; noho ny fanozonana dia misaona ny tany; maina ny kijàna any an'efitra. Ny idodododoan'ireo dia ny ratsy, ny heriny dia ny tsy rariny.	
24O	23	11	0,00000	 Hatramin'ny mpaminany amam-pisorona aza no olona tsy voahasina, ary hitako hatrao an-tranoko aza ny haratsiany, - teny marin'ny Tompo.	
24O	23	12	0,00000	 Koa ny làlan'izy ireo hanjary fitoerana malama ao amin'ny maizina, ho azy ireo; haronjina sy ho lavo eo izy; satria hampidi-doza aminy aho, amin'ny taona hamangiako azy, - teny marin'ny Tompo.	
24O	23	13	0,00000	 Tamin'ireo mpaminanin'i Samaria aho nahita fahadalana, fa naminany tamin'ny anaran'i Baala izy ireo, ka nampaniasia an'Israely vahoakako.	
24O	23	14	0,00000	 Tamin'ireo mpaminanin'i Jerosalema kosa anefa nahita zava-mahatsiravina aho, fa izy ireo maka vadin'olona sy mandeha araka ny lainga, mankahery ny tànan'ny ratsy fanahy, mba tsy hisy miverina avy amin'ny haratsiany izy ireo. Amiko izy rehetra, tonga tahaka an'i Sodoma; ary ny mponina ao Jerosalema tahaka an'i Gomora.	
24O	23	15	0,00000	 Noho izany, izao no lazain'ny Tompon'ny tafika, ny amin'ny mpaminany: Dia efa hampihinana zava-mangidy azy ireo aho, sy hampisotro rano voaisy poizina azy! Satria avy amin'ny mpaminanin'i Jerosalema no nivoahan'ny faharatsiana ho any amin'ny tany rehetra.	
24O	23	16	0,00000	 Izao no lazain'ny Tompon'ny tafika: Aza mihaino ny tenin'ireo mpaminany maminany aminareo, mitarika anareo ho amin'ny zava-poana izy ireo; ny fahitana avy ao am-pony no ambarany, fa tsy izay aloaky ny vavan'ny Tompo.	
24O	23	17	0,00000	 Izay manamavo ahy ilazany hoe: Izao no voalazan'ny Tompo: Hiadana hianareo, ary izay rehetra manaraka ny haratsian'ny fony, ataony hoe: Tsy hisy loza hanjo anareo.	
24O	23	18	0,00000	 Fa zovy moa no nanatrika ny fisainan'ny Tompo, ka nahita sy nandre ny teniny? Iza no efa nanongilan-tsofina nihaino ny teniny, ka nandre izany?	
24O	23	19	0,00000	 Indro ny tafio-drivotry ny Tompo; ny fahatezerana efa hipoaka; mitambolombolona ny tadiony ka miantonta amin'ny lohan'ny tsy tia fivavahana.	
24O	23	20	0,00000	 Tsy hihemotra ny hatezeran'ny Tompo raha tsy efa vitany sy tanterany ny hevitry ny fony. Ho fantatrareo mazava izany, amin'ny andro farany.	
24O	23	21	0,00000	 Izaho tsy naniraka ireo mpaminany; nefa mihazakazaka izy! Izaho tsy niteny taminy, nefa naminany izy!	
24O	23	22	0,00000	 Raha nanatrika ny fisainako izy, dia ny teniko ho nambarany tamin'ny vahoakako; ka ho namerina azy hiala amin'ny làlan-dratsiny izy, sy amin'ny faharatsian'ny ataony.	
24O	23	23	0,00000	 Moa Andriamanitry ny akaiky ihany va aho, - teny marin'ny Tompo, fa tsy mba Andriamanitra amin'ny lavitra koa?	
24O	23	24	0,00000	 Misy olona mahay miery amni'ny fierana va, ka tsy ho hitako? - teny marin'ny Tompo. Ny lanitra sy ny tany, moa tsy manerana azy va aho? - teny marin'ny Tompo.	
24O	23	25	0,00000	 Reko ny lazain'ireo mpaminany ireo, izay maminany lainga amin'ny anarako, manao hoe: Nanonofy aho; nanonofy aho!	
24O	23	26	0,00000	 Mandra-pahoviana? ... Moa kendren'ireo mpaminany ireo, izay maminany lainga, ireo mpaminany ny fitaky ny fony ireo,	
24O	23	27	0,00000	 moa ampoiziny va ny tsy hahatadidiavan'ny vahoakako ahy, noho ny nofy ifampilazan'izy samy izy avy, toy ny nanadinoan'ny razany ny anarako, nosoloany an'i Baala?	
24O	23	28	0,00000	 Aoka ny mpaminany nanonofy hilaza izany nofy izany; ary izay manana ny teniko, hilaza marina ny teniko. Fa inona izay mololo raha miolotra amin'ny vary? - teny marin'ny Tompo.	
24O	23	29	0,00000	 Moa ny teniko va, tsy tahaka ny afo, - teny marin'ny Tompo, sy tahaka ny kanonta manorotoro ny vatolampy?	
24O	23	30	0,00000	 Koa ihaviako ireo mpaminany ireo, izay mifangalatra ny teniko samy ho azy avy.	
24O	23	31	0,00000	 Indro ihaviako ireo mpaminany ireo, - teny marin'ny Tompo, izay mampipelipelika ny lelany manao hoe: Teny marin'ny Tompo!	
24O	23	32	0,00000	 Indro ihaviako ireo izay maminany nofy lainga, - teny marin'ny Tompo, izay milaza izany, mampaniasia ny vahoakako, amin'ny laingany sy ny antsanga tsy aman'orana ataony. Tsy naniraka azy, na nandidy na inona na inona azy akory aho. Koa tsy mahasoa ity firenena ity akory izy, - teny marin'ny Tompo.	
24O	23	33	0,00000	 Raha ity firenena ity, na ny mpaminany, na ny mpisorona, no manontany anao manao hoe: Inona izao no entan'ny Tompo? dia valio hoe: Hianareo no izany entana izany, ary hariako hianareo, - teny marin'ny Tompo.	
24O	23	34	0,00000	 Ary izay mpaminany, na mpisorona, na sarambaben'olona, hanao hoe: Entan'ny Tompo, dia hovangiako io olona io mbamin'ny ankohonany.	
24O	23	35	0,00000	 Izao no hifampilazanareo aminareo isany, sy amin'ny rahalahinareo avy: Ahoana no navalin'ny Tompo? ary: Ahoana, hoy Iaveh?	
24O	23	36	0,00000	 fa tsy haverinao intsony kosa ny hoe: Entan'ny Tompo! Fa ny tenin'ny olona ihany no ho entany avy; satria hianareo mamadika ny tenin'Andriamanitra velona, dia Iavehn'ny tafika, Andriamanitsika.	
24O	23	37	0,00000	 Izao no holazainareo amin'ny mpaminany: Ahoana no navalin'ny Tompo taminao? Ahoana hoy Iaveh?	
24O	23	38	0,00000	 Fa raha ataonao hoe: Entan'ny Tompo, dia izao kosa no lazain'ny Tompo: Noho hianareo nilaza ny teny hoe: Entan'ny Tompo, rahefa naniraka tany aminareo anefa aho hilaza aminareo hoe: Aza manao hoe: Entan'ny Tompo intsony;	
24O	23	39	0,00000	 noho izany, izaho kosa dia tena hanadino anareo mihitsy, sy hanary anareo tsy ho eo anatrehan'ny tavako, dia hianareo mbamin'ny tanàna nomeko anareo sy ny razanareo;	
24O	23	40	0,00000	 ary hataoko tonga aminareo ny fahafaham-baraka mandrakizay, ny henatra mandrakizay, izay tsy hohadinoina na oviana na oviana.	
24O	24	1	0,00000	[NY AVIAVY ROA HARONA FAMANTARANA NY ZAVATRA HO AVY] Nampitazanin'ny Tompo aho, ka indreto aviavy roa harona voapetraka teo anoloan'ny tempolin'ny Tompo; ny nahatongavan'izany, dia taorian'ny nitondran'i Nabokodonozora, mpanjakan'i Babilona, an'i Jekoniasa, zanak'i Joakima, mpanjakan'i Jodà, ny lehiben'i Jodà, ny mpandrafitra amam-panefy vy, avy ao Jerosalema ho babo any Babilona. 	
24O	24	2	0,00000	 Ny iray tamin'ireo harona ireo, nisy aviavy tsara dia tsara, toy ny aviavy vokatra voalohany; ny iray kosa, nisy aviavy ratsy dia ratsy, tsy azo hanina akory noho ny haratsiany loatra. 	
24O	24	3	0,00000	 Ary hoy Iaveh tamiko: Inona no hitanao, ry Jeremia? Dia hoy ny navaliko azy: Aviavy; ka ny aviavy tsara moa, tsara dia tsara; ny ratsy kosa, ratsy dia ratsy, tsy azo hanina akory noho ny haratsiany loatra. 	
24O	24	4	0,00000	 Dia tonga tamiko ny tenin'ny Tompo manao hoe:	
24O	24	5	0,00000	 Izao no lazain'ny Tompo, Andriamanitr'Israely: Tahaka ny fijery an'ireto aviavy tsara ireto no ho fijeriko amim-pitiavana ny voababo amin'i Jodà, izay nalefako avy amin'ity fitoerana ity, ho any amin'ny tanin'ny Kaldeana.	
24O	24	6	0,00000	 Hitsinjo azy ireo ny masoko hanasoa azy, ka hampodiko ho amin'ity tany ity; haoriko izy, ka tsy horavako intsony; hamboleko izy, ka tsy hongotako intsony.	
24O	24	7	0,00000	 Homeko fo hahalalany ahy izy, hahafantarany fa Iaveh aho; ary ho Andriamaniny aho; ho vahoakako izy; satria hiverina amiko amin'ny fony rehetra izy.	
24O	24	8	0,00000	 Ary toy ny ataon'ny olona amin'ireo aviavy ratsy ireo, izay tsy hanina akory, noho ny haratsiany loatra, - izao no tenin'ny Tompo no hataoko amin'i Sedesiasa, mpanjakan'i Jodà, ny mpanapaka mbamin'izay sisa any Jerosalema, ireo izay mitoetra amin'ity tany ity, ary ireo monina any amin'ny tany Ejipta.	
24O	24	9	0,00000	 Hataoko zavatra mahatsiravina sy loza izy ireo, any amin'ny fanjakana rehetra amin'ny tany, ho fandatsa, ho ambentin-teny, ho fihomehezana, ho fanozonana, any amin'ny tany rehetra handroahako azy.	
24O	24	10	0,00000	 Ary ny sabatra, ny mosary, ny pesta dia hirahiko hanjo azy, mandra-paharingana azy ireo tsy ho eo amin'ny tany, izay nomeko azy sy ny razany.	
24O	25	1	0,00000	[FANAMELOHAN'ANDRIAMANITRA AN'I JODÀ - FANAMELOHANA NY FIRENENA] Teny tonga tamin'i Jeremia, momba ny vahoaka rehetra any Jodà, tamin'ny taona fahefatra nanjakan'i Joakima, zanak'i Josiasa, mpanjakan'i Jodà, taona voalohany nanjakan'i Nabokodonozora, mpanjakan'i Babilona. 	
24O	25	2	0,00000	 Teny notononin'i Jeremia momba ny vahoaka rehetra any Jodà, mbamin'ny mponina rehetra any Jerosalema nataony hoe: 	
24O	25	3	0,00000	 Hatramin'ny taona fahatelo ambin'ny folo nanjakan'i Josiasa, zanak'i Amona, mpanjakan'i Jodà, ka mandrak'androany, dia efa telo amby roapolo taona izay, no nahatongavan'ny tenin'ny Tompo tamiko, sy nitenenako taminareo, ka niteny taminareo hatramin'ny maraina aho; kanefa tsy nihaino hianareo. 	
24O	25	4	0,00000	 Nirahin'ny Tompo taminareo avokoa, ny mpaminany mpanompony, sady nirahany hatramin'ny maraina; kanefa tsy nihaino hianareo, na nanongilan-tsofina hihaino akory. Hoy izy: 	
24O	25	5	0,00000	 Samia hianareo miverina miala amin'ny làlan-dratsinareo sy amin'ny haratsian'ny asanareo avy, dia honina amin'ny tany nomen'ny Tompo anareo sy ny razanareo, amin'ny taona mifandimby hianareo. 	
24O	25	6	0,00000	 Aza mandeha manaraka andriamani-kafa, mba hanompo azy sy hivavaka aminy; ary aza mampahatezitra ahy amin'ny asan-tànanareo, dia tsy hampidi-doza aminareo akory aho. 	
24O	25	7	0,00000	 Tsy nihaino ahy anefa hianareo, - teny marin'ny Tompo - ho fampahatezerana ahy tamin'ny asan-tànanareo, ary ho loza ho anareo. 	
24O	25	8	0,00000	 Noho izany, izao no lazain'ny Tompon'ny tafika: Noho hianareo tsy nihaino ny teniko, 	
24O	25	9	0,00000	 dia indro ampanalaiko ny foko rehetra any avaratra, - teny marin'ny Tompo, - hoentiko amin'i Nabokodonozora mpanjakan'i Babilona, mpanompoko; ary hataoko tonga izy ireo hamely an'ity tany ity mbamin'ny mponina eo aminy sy ny firenena rehetra amin'ny manodidina, ka hataoko anatema izy, hataoko tany lao, zavatra fandatsa, ary rava mandrakizay. 	
24O	25	10	0,00000	 Hampijanona eo afovoany aho, ny hobim-pifaliana, ny feo firavoravoana, ny hiran'ny mpampakatra, ny hiran'ny ampakarina, ny feom-bato fikosoham-bary, ary ny fahazavan'ny jiro. 	
24O	25	11	0,00000	 Ity tany rehetra ity ho tany lao, ho efitra, ary ireto firenena rehetra ireto, hanompo ny mpanjakan'i Babilona, mandritra ny fitopolo taona.	
24O	25	12	0,00000	 Rahefa tapitra izany fitopolo taona izany, dia hampamoahiko ny amin'ny fahotany kosa ny mpanjakan'i Babilona sy izany firenena izany, - teny marin'ny Tompo, - ary koa ny tanin'ny Kaldeana, ary hataoko tany lao mandrakizay izany. 	
24O	25	13	0,00000	 Hataoko mihatra amin'izany tany izany avokoa ny teny voalazako hamelezana azy, dia izay rehetra voasoratra amin'ity boky ity, izay hovinanin'i Jeremia hamelezana ny firenena rehetra. 	
24O	25	14	0,00000	 Fa hampanompoin'ny firenena maro amam-panjaka lehibe kosa indray izy ireo, ka dia hovaliako araka ny nataony sy ny asan'ny tànany avy.	
24O	25	15	0,00000	 Fa izao no nolazain'ny Tompo, Andriamanitr'Israely tamiko: Raiso ity kapoaky ny divaim-pahatezerako ety an-tànako ity, ka ampisotroy ny firenena rehetra hanirahako anao. 	
24O	25	16	0,00000	 Hisotro amin'izany izy ireo, dia handraingiraingy sy ho very saina eo anoloan'ny sabatra halefako ho eo afovoan'izy ireo. 	
24O	25	17	0,00000	 Noraisiko ny kapoaka teny an-tànan'ny Tompo, nampisotroiko ny firenena rehetra nanirahan'ny Tompo ahy, dia Jerosalema mbamin'ny tanànan'i Jodà, 	
24O	25	18	0,00000	 ny mpanjakany, ny lehibeny, mba hanao azy ho tany manirery, ho tany rava, ho zavatra fandatsa, fanozonana, araka izao hita anio izao. 	
24O	25	19	0,00000	 Faraona mpanjakan'i Ejipta, ny mpanompony, ny mpanapaka mbamin'ny vahoakany rehetra, 	
24O	25	20	0,00000	 ny vahoaka mifangaro rehetra; ny mpanjaka rehetra amin'ny tany Otsa, ny mpanjaka rehetra amin'ny tanin'ny Filistina, Askalona, Gazà, Akarona, mbamin'ny sisa any Azota; 	
24O	25	21	0,00000	 Edoma, Moaba, mbamin'ny taranak'i Ammona; 	
24O	25	22	0,00000	 ny mpanjaka rehetra any Tira, ny mpanjaka rehetra any Sidona, mbamin'ny mpanjakan'ny nosy any an-dafin'ny ranomasina; 	
24O	25	23	0,00000	 Dedàna, Temà, Boza, mbamin'ireo rehetra miharatra fihirifana; 	
24O	25	24	0,00000	 ny mpanjaka rehetra any Arabia, ny mpanjaka rehetra amin'ireo firenena mifangaro monina any an'efitra; 	
24O	25	25	0,00000	 ny mpanjaka rehetra any Zambrì, ny mpanjaka rehetra any Elama, mbamin'ny mpanjaka rehetra any Media; 	
24O	25	26	0,00000	 ny mpanjaka rehetra any avaratra, na ny akaiky na ny lavitra, na ity na itsy mbamin'ny fanjakana rehetra amin'izao tontolo izao, etý ambonin'ny tany; ary ny mpanjakan'i Sesàka no hisotro manaraka ireo. 	
24O	25	27	0,00000	 Lazao amin'izy ireo hoe: Izao no tenin'ny Tompon'ny tafika, Andriamanitr'Israely: Misotroa hianareo, mimamoa, mandoava, ary mianjerà tsy hiarina intsony, eo anoloan'ny sabatra halefako ho eo afovoanareo. 	
24O	25	28	0,00000	 Ary raha mandà tsy handray ny kapoaka eny an-tànanao hosotroiny izy ireo, lazao aminy hoe: Izao no tenin'ny Tompo: Hisotro hianareo! 	
24O	25	29	0,00000	 Fa jereo ange ny tanàna iantsoana ny anarako ho fiarovana azy no nampiharako voalohany ny loza; ka hianareo indray ve no ho afaka? Tsy ho afaka hianareo, fa hantsoiko hamely ny mponina rehetra amin'ny tany, ny sabatra, - teny marin'ny Tompo. 	
24O	25	30	0,00000	 Ary hianao haminany izany zavatra rehetra izany amin'izy ireo, ka hilaza aminy hoe: Mitrena any ambony Iaveh nampikotrokotroka ny feony izy any amin'ny fonenany masina, mitrena mafy mamely ny taniny; akoran'ny mpioty voaloboka no alefany, manohitra ny mponina rehetra amin'ny tany.	
24O	25	31	0,00000	 Re hatrany am-paran'ny tany, ny horakoraka; satria Iaveh mampamoaka ny firenena rehetra, mifandahatra amin'ny nofo rehetra eo amin'ny fitsarana, manolotra ny ratsy fanahy amin'ny sabatra,- teny marin'ny Tompo.	
24O	25	32	0,00000	 Izao no lazain'ny Tompon'ny tafika: Indro ny loza hitety ny firenen-tsamihafa. Misy tafio-drivotra mahery, hiposaka avy any am-paran'ny tany.	
24O	25	33	0,00000	 Ka amin'izany andro izany, hisy izay novonoin'ny Tompo, hatramin'ny faran'ny tany iray, ka hatramin'ny farany iray koa; tsy hitomaniana na hangonina na halevina ireny, fa ho toy ny zezika eo ambonin'ny tany.	
24O	25	34	0,00000	 Midradradradrà, hianareo mpiandry ondry, ary mitaraìna, mihosinkosena amin'ny vovoka, hianareo lehiben'ny ondry, fa tapitra amin'ny famonoana ny andronareo; hamely anareo aho, ka hianjera toy ny fanaka sarobidy hianareo.	
24O	25	35	0,00000	 Ny mpiandry ondry tsy hanan-kandosirana; ny lehiben'ny ondry tsy hanan-kialofana.	
24O	25	36	0,00000	 Re ny fitarainan'ny mpiandry ondry, ary ny fidradradradran'ny lehiben'ny ondry, fa nosimban'ny Tompo ny tany fiandrasana azy.	
24O	25	37	0,00000	 Ny any an-tsaha tsy misy tabataba dia rava avy amin'ny firehetan'ny hatezeran'ny Tompo!	
24O	25	38	0,00000	 Mandao ny fiereny toy ny liona mandao ny lobolobony izy; ny tanin'izy ireo efa hovana ho efitra, eo anoloan'ny hatezeran'ny mpandrava, eo anoloan'ny firehetan'ny hatezeran'ny Tompo.	
24O	26	1	0,00000	[ADIN'I JEREMIA SY NY MPISORONA AMAM-PAMINANY SANDOKA - NY MPANAPAKA SY NY LOHOLONA MIARO AN'I JEREMIA] Tamin'ny niandohan'ny nanjakan'i Jodàkima, zanak'i Josiasa, mpanjakan'i Jodà, no nahatongavan'izao teny izao, avy amin'ny Tompo, ho amin'i Jeremia.	
24O	26	2	0,00000	 Izao no lazain'ny Tompo: Mitsangàna hianao eo an-kianjan'ny tranon'ny Tompo, ka lazao amin'izay avy amin'ny tanànan'i Jodà rehetra izay tonga hivavaka ao an-tranon'ny Tompo, ny teny rehetra nasaiko hambaranao aminy; aza misy amelana na dia teny iray aza. 	
24O	26	3	0,00000	 Angamba hihaino ihany izy, ka samy hiverina hiala amin'ny làlan-dratsiny avy; dia hanenenako ny loza nokasaiko hamelezana azy, noho ny haratsian'ny ataony. 	
24O	26	4	0,00000	 Lazao aminy hoe: Izao no lazain'ny Tompo: Raha tsy manaiky ahy hianareo ka tsy manaraka ny lalàna nataoko eo anoloanareo; 	
24O	26	5	0,00000	 tsy mihaino ny tenin'ny mpaminany mpanompoko, irahiko ho any aminareo, sady nirahiko hatramin'ny vao maraina, kanefa tsy nohenoinareo, 	
24O	26	6	0,00000	 dia hataoko tahaka an'i Silao ity trano ity, ary hataoko fanozonana amin'ny firenena rehetra ambonin'ny tany, ity tanàna ity.	
24O	26	7	0,00000	 Ren'ny mpisorona amam-paminany mbamin'ny vahoaka rehetra ny nilazan'i Jeremia ireo teny ireo, tao an-tranon'ny Tompo. 	
24O	26	8	0,00000	 Nony tapitra voalazan'i Jeremia avokoa izay nasain'ny Tompo nolazaina amin'ny vahoaka rehetra, dia nosamborin'ny mpisorona amam-paminany mbamin'ny vahoaka rehetra izy, sady nataony hoe: Ho faty hianao! 	
24O	26	9	0,00000	 Ahoana no aminanianao amin'ny anaran'ny Tompo hoe: Ho tahaka an'i Silao ity trano ity, ary ho lao tsy misy mponina ity tanàna ity? - Dia nitangoronan'ny olona rehetra tao an-tranon'ny Tompo Jeremia. 	
24O	26	10	0,00000	 Nony nandre izany zavatra izany ny loholon'i Jodà, dia niakatra avy any an-tranon'ny mpanjaka izy, nankao an-tranon'ny Tompo, ka nipetraka teo anoloan'ny vavahady Vaovao amin'ny tranon'ny Tompo. 	
24O	26	11	0,00000	 Dia hoy ny mpisorona amam-paminany tamin'ireo loholona sy ny vahoaka rehetra: Mendrika hovonoina ity lehilahy ity, fa naminany loza hanjo ity tanàna ity, araka ny efa ren'ny sofinareo.	
24O	26	12	0,00000	 Fa niteny tamin'ny loholona rehetra sy ny vahoaka rehetra Jeremia nanao hoe: Iaveh no naniraka ahy haminany ny zavatra rehetra efa renareo, hamelezana ity trano ity. 	
24O	26	13	0,00000	 Koa ankehitriny, ahitsio ny lalànareo sy ny ataonareo; ary mihainoa ny feon'ny Tompo Andriamanitrareo, dia hanenenan'ny Tompo ny loza nolazainy hamelezana anareo. 	
24O	26	14	0,00000	 Ary ny amiko, dia inty aho, eto an-tànanareo, ka ataovy amiko izay ataonareo ho mety sy marina. 	
24O	26	15	0,00000	 Fantaro anefa, fa raha mamono ahy hianareo, dia handatsaka ra tsy manan-tsiny aminareo sy amin'ity tany ity, ary amin'ny mponina eo aminy, satria Iaveh marina tokoa, no naniraka ahy ho atý aminareo hilaza ireo teny rehetra ireo ho ren'ny sofinareo. 	
24O	26	16	0,00000	 Dia hoy ny loholona mbamin'ny vahoaka rehetra, tamin'ireo mpisorona sy ireo mpaminany: Tsy mendrika hovonoina ity lehilahy ity, satria tamin'ny anaran'ny Tompo Andriamanitsika no nitenenany tamintsika. 	
24O	26	17	0,00000	 Ary ny sasany tamin'ny loholona amin'ny tany, nitsangana nilaza tamin'ny olona rehetra vory teo, nanao hoe: Tamin'ny andron'i Ezekiasa mpanjakan'i Jodà, 	
24O	26	18	0,00000	 Mikea avy any Moresheta dia naminany, ka nilaza tamin'ny vahoakan'i Joda rehetra hoe: Izao no lazain'ny Tompon'ny tafika: Hasaina toy ny tanimboly Siona; hanjary antontan-java-drava Jerosalema ary havoana mijoalajoala ny tendrombohitra misy ny tempoly.	
24O	26	19	0,00000	 Ka moa namono azy va Ezekiasa sy Jodà rehetra? Tsy natahotra an'ny Tompo ahay va izy ireo? Tsy nifona tamin'ny Tompo va izy? Dia nanenenan'ny Tompo ny loza nolazainy hamelezana azy ireo. Ary isika kosa ve, hanao heloka be vava, hampidi-doza amin'ny fanahintsika? 	
24O	26	20	0,00000	 Nisy lehilahy anankiray koa, naminany tamin'ny anaran'ny Tompo, dia Oria, zanak'i Semeia, avy any Kariatiarima; izay novinanin'i Jeremia indrindra no novinaniny, hanjo an'ity tanàna ity, sy ity tany ity. 	
24O	26	21	0,00000	 Nandre ny teniny Joakima mpanjaka, mbamin'ny lehilahy maheriny rehetra sy ny mpanapaka rehetra, ka nitady hamono azy ny mpanjaka. Nahare izany Oria, ka natahotra, dia nandositra tany Ejipta. 	
24O	26	22	0,00000	 Fa naniraka olona ho any Ejipta, Joakima mpanjaka, dia Elnatana, zanak'i Akobora, ary olon-kafa koa niaraka taminy, ho any Ejipta. 	
24O	26	23	0,00000	 Ka nalain'ireo hiala tany Ejipta, Oria, dia nentiny teo amin'i Joakima mpanjaka, ary io kosa namono azy tamin'ny sabatra, dia nanipy ny fatiny, teo amin'ny fasan'ny ankapobem-bahoaka. 	
24O	26	24	0,00000	 Fa ny tànan'i Ahikama zanak'i Safana kosa dia nanohana an'i Jeremia. Ka tsy natolotry ny vahoaka hovonoin-ko faty izy.	
24O	27	1	0,00000	[ADIN'I JEREMIA SY IREO MPISORONA AMAM-PAMINANY SANDOKA - FAMANTARAN'NY JIOGA - FANIRAHANA HO AMIN'IREO MPANJAKA MANODIDINA, HANEKENY AN'I NABOKODONOZORA - FILAZANA TORAK'IZANY TAMIN'I SEDESIASA KOA SY TAMIN'NY MPISORONA MBAMIN'NY VAHOAKA] Tamin'ny niandohan'ny nanjakan'i Joakima, zanak'i Josiasa, mpanjakan'i Jodà, dia izao no teny natao avy amin'ny Tompo tamin'i Jeremia.	
24O	27	2	0,00000	 Izao no nolazain'ny Tompo tamiko: Manaova fatorana sy jioga hianao, ka ataovy eo ambony vozonao.	
24O	27	3	0,00000	 Dia ampanatero izany ho any amin'ny mpanjakan'i Edoma, ny mpanjakan'i Moaba, ny mpanjakan'ny taranak'i Ammona, ny mpanjakan'i Tira, ary ny mpanjakan'i Sidona, amin'ny alàlan'ireo iraka izay tonga taty Jerosalema ho any amin'i Sedesiasa, mpanjakan'i Jodà:	
24O	27	4	0,00000	 Ka omeo teny hafatra ho an'ny tompony izy ireo ataovy hoe: Izao no holazainareo amin'ny tomponareo: 	
24O	27	5	0,00000	 Izaho no nanao tamin'ny heriko aman-tsandriko nahinjitra ny tany sy ny olona mbamin'ny biby eto ambonin'ny tany, ary manome azy ho an'izay tiako. 	
24O	27	6	0,00000	 Koa ankehitriny, efa natolotro eo an-tànan'i Nabokodonozora, mpanjakan'i Babilona, mpanompoko, ireto tany rehetra ireto; nomeko azy mbamin'ny biby any an-tsaha aza, hanompo azy. 	
24O	27	7	0,00000	 Hotompoin'ny firenena rehetra izy sy ny zanany aman-janaky ny zanany, mandra-pahatongan'ny fotoan'ny taniny indray kosa, ka hampanompoan'ny firenena maro amam-panjakana lehibe izy.	
24O	27	8	0,00000	 Izay firenena amam-panjakana tsy mety manaiky azy, dia Nabokodonozora, mpanjakan'i Babilona, sy tsy hanao ny vozony ho eo ambanin'ny jiogan'ny mpanjakan'i Babilona, io firenena io dia hovangiako amin'ny sabatra, amin'ny mosary, amin'ny pesta, - teny marin'ny Tompo, - mandra-pandringako azy amin'ny tànany. 	
24O	27	9	0,00000	 Ary hianareo, aza mihaino ireo mpaminaninareo, na ny mpimasinareo, na ny nofinareo, na ny fambaranareo, na ny mpanao fankatoavanareo, izay milaza aminareo hoe: Tsy hampanekena ny mpanjakan'i Babilona hianareo. 	
24O	27	10	0,00000	 Fa lainga no vinanin'ireo aminareo, mba hitondrana anareo ho lavitra ny taninareo, sy handroahako anareo ka haharingana anareo. 	
24O	27	11	0,00000	 Fa izay firenena hampiditra ny vozony ho ambany jiogan'ny mpanjakan'i Babilona sy hanompo azy, dia havelako handry fahizay eo amin'ny taniny, - teny marin'ny Tompo, - ka hiasa azy, sy honina eo aminy. 	
24O	27	12	0,00000	 Ary Sedsiasa mpanjakan'i Jodà koa, efa nilazako izany teny rehetra izany, nataoko hoe: ampidiro ho ambany jiogan'ny mpanjakan'i Babilona ny vozonareo, ka tompoy izy sy ny vahoakany, dia ho velona hianareo. 	
24O	27	13	0,00000	 Nahoana hianareo, dia hianao sy ny vahoakanao, no ho fatin'ny sabatra sy ny mosary ary ny pesta, araka ny voalazan'ny Tompo hanjo ny firenena tsy mety manompo ny mpanjakan'i Babilona? 	
24O	27	14	0,00000	 Aza mihaino ny tenin'ny mpaminaninareo, izay manao aminareo hoe: Tsy hampanekena ny mpanjakan'i Babilona hianareo; fa lainga no vinaniny aminareo. 	
24O	27	15	0,00000	 Tsy naniraka azy ireo aho, - teny marin'ny Tompo, - fa maminany lainga amin'ny anarako izy, mba handroahako anareo, sy haharingana anareo, dia hianareo mbamin'ireo mpaminany maminany anareo.	
24O	27	16	0,00000	 Ary ny mpisorona mbamin'io vahoaka rehetra io dia nitenenako toy izao: Izao no tenin'ny Tompo: Aza mihaino ny tenin'ireo mpaminaninareo, izay maminany aminareo manao hoe: Indro fa vetivety foana, dia hampodina avy any Babilona ny fanaky ny tranon'ny Tompo, fa lainga no vinaniny aminareo. 	
24O	27	17	0,00000	 Aza mihaino ireo hianareo, fa maneke ny mpanjakan'i Babilona, dia ho velona hianareo. Nahoana no dia hatao tonga lao ity tanàna ity? 	
24O	27	18	0,00000	 Raha mpaminany izy ireo ka ao aminy tokoa ny tenin'ny Tompo, aoka izy hifona amin'ny Tompon'ny tafika mba tsy ho lasa any Babilona ny fanaka sisa tavela ao an-tranon'ny Tompo sy ao an-tranon'ny mpanjakan'i Jodà ary ao Jerosalema. 	
24O	27	19	0,00000	 Satria izao no lazain'ny Tompon'ny tafika, ny amin'ireo andry, ranomasina, fototra mbamin'ny fanaka sisa tafajanona amin'ity tanàna ity, 	
24O	27	20	0,00000	 izay tsy nalain'i Nabokodonozora, mpanjakan'i Babilona, fony izy nitondra ho babo, avy any Jersoalema, ho any Babilona, an'i Jekoniasa, zanak'i Joakima, mpanjakan'i Jodà, mbamin'ny lehiben'ny Jodà sy Jerosalema rehetra. 	
24O	27	21	0,00000	 Fa izao no lazain'ny Tompon'ny tafika, Andriamanitr'Israely, ny amin'ireo fanaka sisa ao an-tranon'ny Tompo, sy ao an-tranon'ny mpanjakan'i Jodà ary ao Jerosalema: 	
24O	27	22	0,00000	 Hoentina any Babilona koa ireo, sady hitoetra any, mandra-pihavin'ny andro hamangiako azy, - teny marin'ny Tompo, - ka dia hampiakatra azy sy hampody azy amin'ity fitoerana ity indray aho.	
24O	28	1	0,00000	[ADIN'I JEREMIA TAMIN'NY MPISORONA AMAM-PAMINANY - NY AMIN'I HANANIASA] Tamin'izany taona izany ihany, dia tamin'ny niandohan'ny nanjakan'i Sedesiasa, mpanjakan'i Jodà, tamin'ny taona fahefatra, volana fahadimy: niteny tamiko teo an-tranon'ny Tompo, teo anatrehan'ny mpisorona sy ny vahoaka rehetra Hananiasa, mpaminany, zanak'i Azora, avy any Gabaona, nanao hoe: 	
24O	28	2	0,00000	 Izao no lazain'ny Tompon'ny tafika, Andriamanitr'Israely: Efa notapahako ny jiogan'ny mpanjakan'i Babilona. 	
24O	28	3	0,00000	 Roa taona sisa, dia haveriko amin'ity fitoerana ity ny fanaka rehetra tao an-tranon'ny Tompo, nalain'i Nabokodonozora, mpanjakan'i Babilona, avy amin'ity fitoerana ity, ka nentiny ho any Babilona. 	
24O	28	4	0,00000	 Ary hampodiko amin'ity fitoerana ity Jekoniasa, zanak'i Joakima, mpanjakan'i Jodà, mbamin'ny babo rehetra amin'i Jodà lasa tany Babilona, - teny marin'ny Tompo, - fa hotapahako ny jiogan'ny mpanjakan'i Babilona.	
24O	28	5	0,00000	 Ary Jeremia mpaminany namaly an'i Hananiasa, mpaminany, teo anatrehan'ny mpisorona sy teo anatrehan'ny vahoaka rehetra, izay tao an-tranon'ny Tompo; 	
24O	28	6	0,00000	 ka hoy Jeremia mpaminany: Amena! Hataon'ny Tompo anie izany! Ho tanterahan'ny Tompo anie ny teny vao avy novinaninao, amin'ny famerenany avy any Babilona ny fanaky ny tranon'ny Tompo mbamin'ny babo rehetra, ho amin'ity fitoerana ity indray. 	
24O	28	7	0,00000	 Kanefa kosa henoy izao teny holazaiko eto ho ren'ny sofinao sy ny sofin'ny vahoaka rehetra izao: 	
24O	28	8	0,00000	 Ireo mpaminany teo alohanao sy talohako, hatramin'ny andro ela, dia efa naminany ady sy loza ary pesta, ho amin'ny tany maro amam-panjakana lehibe. 	
24O	28	9	0,00000	 Ary izay mpaminany maminany fiadanana kosa, dia ny fahatanterahan'ny tenin'izany mpaminany izany no hahafantarana azy ho mpaminany tena nirahin'ny Tompo marina tokoa.	
24O	28	10	0,00000	 Tamin'izay, nalain'i Hananiasa mpaminany ny jioga teny am-bozon'i Jeremia mpaminany, ka notapahany. 	
24O	28	11	0,00000	 Sady hoy Hananiasa, teo anatrehan'ny vahoaka rehetra: Izao no jiogan'i Nabokodonozora, mpanjakan'i Babilona, hiala eny am-bozon'ny firenena rehetra, raha afaka roa taona. Dia lasa niala Jeremia mpaminany.	
24O	28	12	0,00000	 Nony efa notapahan'i Hananiasa mpaminany ny jioga teny am-bozon'i Jeremia mpaminany, dia tonga tamin'i Jeremia, ny tenin'ny Tompo, nanao hoe: 	
24O	28	13	0,00000	 Mandehana hianao, milazà amin'i Hananiasa hoe: Izao no lazain'ny Tompo: Jioga hazo no notapahanao, fa jioga vy kosa no nataonao hasolo azy. 	
24O	28	14	0,00000	 Satria izao no lazain'ny Tompon'ny tafika, Andriamanitr'Israely: Asiako jioga vy ny vozon'ireo firenena rehetra ireo, mba hanekeny an'i Nabokodonozora, ka dia hanaiky azy izy ireo efa nomeko azy mbamin'ny biby any an-tsaha.	
24O	28	15	0,00000	 Dia hoy Jeremia mpaminany tamin'i Hananiasa mpaminany: Henoy, ry Hananiasa: Tsy nirahan'ny Tompo hianao, ka nataonao izay itokian'ity vahoaka ity amin'ny lainga. 	
24O	28	16	0,00000	 Koa izao no lazain'ny Tompo: Indro esoriko tsy ho eto ambonin'ny tany hianao, ka amin'ity taona ity ihany, dia ho faty hianao, satria fiodinana amin'ny Tompo no notorinao. 	
24O	28	17	0,00000	 Dia maty tamin'izany taona izany ihany, tamin'ny volana fahafito, Hananiasa mpaminany.	
24O	29	1	0,00000	[TARATASY NAMPITONDRAIN'I JEREMIA TAMIN'IREO BABO VOALOHANY - TOROHEVITRA HO AN'NY BABO - FITENENANA MAFY AN'IREO MPAMINANY SANDOKA ROA LAHY - FAMINANIANA MAMELY AN'I SEMEIASA] Izao no teny voasoratra ao amin'ny taratasy nampitondrain'i Jeremia mpaminany, avy any Jerosalema, ho any amin'ireo sisan'ny loholona voababo, ho an'ny mpisorona amam-paminany mbamin'ny vahoaka rehetra, nentin'i Nabokodonozora avy any Jerosalema ho any Babilona; 	
24O	29	2	0,00000	 nony efa niala tany Jerosalema Jekoniasa mpanjaka, ny renin'ny mpanjaka, ny eonoka, ny mpanapaka amin'i Jodà sy Jerosalema, ny mpandrafitra amam-panefy vy; 	
24O	29	3	0,00000	 taratasy nampitondrainy tamin'ny alàlan'i Elasa, zanak'i Safana, sy Gamariasa, zanak'i Helkiasa, izay nirahin'i Sedesiasa, mpanjakan'i Jodà, ho any Babilona, amin'i Nabokodonozora, mpanjakan'i Babilona, ka hoy ny taratasy hoe:	
24O	29	4	0,00000	 Izao no lazain'ny Tompon'ny tafika, Andriamanitr'Israely, amin'ny babo rehetra nasesiko avy any Jerosalema ho any Babilona. 	
24O	29	5	0,00000	 Aoka hianareo hanorina trano, ka hitoetra aminy; hamboly zaridaina, ka hihinana ny vokany; 	
24O	29	6	0,00000	 hanambady ka hiteraka zazalahy aman-jazavavy; haka vady ho an'ny zanakalahinareo, sy hampanambady ny zanakavavinareo, mba hiterahany zazalahy aman-jazavavy; ka hihamaro amin'ity tany ity hianareo, fa tsy hihavitsy. 	
24O	29	7	0,00000	 Mikatsaha soa ho an'ny tanàna nitondrako anareo ho babo, fa soa ho anareo ny soa ho azy.	
24O	29	8	0,00000	 Fa izao no lazain'ny Tompon'ny tafika, Andriamanitr'Israely: Aza mety hofitahan'ny mpaminaninareo, izay eo aminareo, na ny mpanao fankatoavanareo; ary aza mihaino ny nofy alainareo ho nofy. 	
24O	29	9	0,00000	 Satria tsy marina no aminaniany aminareo, amin'ny anarako; tsy naniraka azy ireo aho, - teny marin'ny Tompo. 	
24O	29	10	0,00000	 Fa izao no lazain'ny Tompo: Rahefa tapitra ny fitopolo taona, ho an'i Babilona, no hamangiako anareo sy hanatanterahako ny teniko tsara noho ny aminareo; ka hamerina anareo amin'ity fitoerana ity aho. 	
24O	29	11	0,00000	 Fa izaho dia mahalala ny hevitro ny aminareo, - teny marin'ny Tompo, - dia hevitra hampiadanana fa tsy hampahoriana, mba hanome anareo andro any ho any sy fanantenana. 	
24O	29	12	0,00000	 Hiantso ahy hianareo, dia ho avy sy hivavaka amiko hianareo, ary hihaino anareo aho. 	
24O	29	13	0,00000	 Hitady ahy hianareo, dia hahita ahy, satria hitady ahy amin'ny fonareo tokoa hianareo; 	
24O	29	14	0,00000	 ka hety ho hitanareo aho, - teny marin'ny Tompo, - hampodiko ny babo aminareo, ary hangoniko avy any amin'ny firenena rehetra hainareo sy avy any amin'ny fitoerana rehetra nadroahako anareo, - teny marin'ny Tompo, - dia haveriko amin'ity fitoerana nanesorako anareo ity indray.	
24O	29	15	0,00000	 Kanefa, hoy hianareo, dia efa nanangana mpaminany ho anay eto Babilona, Iaveh. 	
24O	29	16	0,00000	 Izao no lazain'ny Tompo, ny amin'ny mpanjaka mipetraka eo amin'ny seza fiandrianan'i Davida, ny vahoaka rehetra monina amin'ity tanàna ity, sy ireo rahalahinareo tsy mba lasa nandeha niaraka taminareo ho any amin'ny tany fahababoana. 	
24O	29	17	0,00000	 Izao no lazain'ny Tompon'ny tafika: Efa halefako hamely an'ireo ny sabatra, ny mosary, ary ny pesta; hataoko toy ny aviavy ratsy tsy azo hanina, noho ny haratsiany loatra, izy. 	
24O	29	18	0,00000	 Henjehiko amin'ny sabatra sy ny mosary mbamin'ny pesta ary hataoko ho fampitahorana any amin'ny fanjakana rehetra ambonin'ny tany ho fanozona, figagana, fihomehezana, fanala-baraka eo amin'ny firenena rehetra nandroahako azy; 	
24O	29	19	0,00000	 satria izy ireo tsy nihaino ny teniko, - teny marin'ny Tompo, - nefa naniraka ny mpaminany mpanompoko tamin'izy ireo aho, naniraka azy hatramin'ny vao maraina, nefa tsy nohenoinareo, - teny marin'ny Tompo.	
24O	29	20	0,00000	 Koa mihainoa ny tenin'ny Tompo, hianareo rehetra, babo nalefako avy aty Jerosalema ho any Babilona! 	
24O	29	21	0,00000	 Izao no lazain'ny Tompon'ny tafika, Andriamanitr'Israely, ny amin'i Akaba zanak'i Koliasa, sy Sedesiasa zanak'i Maasiasa, izay maminany lainga aminareo amin'ny anarako: Indro izy hatolotro eo an-tanan'i Nabokodonozora, mpanjakan'i Babilona, ka hovonoiny eo imasonareo. 	
24O	29	22	0,00000	 Izy ireo dia hangalana fomba fanozonana, eo amin'ny babo, avy any Jodà, izay ao Babilona, toy izao: Aoka hianao hataon'ny Tompo tahaka an'i Sedesiasa sy Akaba, izay nendasin'ny mpanjakan'i Babilona, tamin'ny afo. 	
24O	29	23	0,00000	 Satria namoafady tamin'Israely izy ireo, nijangajanga tamin'ny vadin'ny namany, sy naminany lainga tamin'ny anarako, izay tsy nandidiako azy, ary mahalala izany, aho, sy vavolombelona aho, - teny marin'ny Tompo.	
24O	29	24	0,00000	 Ary Semeiasa, Nehelamita, dia ilazao hoe: 	
24O	29	25	0,00000	 Izao no lazain'ny Tompon'ny tafika, Andriamanitr'Israely: Hianao nandefa taratasy tamin'ny anaranao, ho any amin'ny vahoaka rehetra any Jerosalema, sy Sofonia mpisorona, zanak'i Maasiasa, mbamin'ny mpisorona rehetra, nilaza hoe: 	
24O	29	26	0,00000	 Natsangan'ny Tompo ho mpisorona, hisolo an'i Joiadà mpisorona hianao; mba hisy mpitandrina ao an-tranon'ny Tompo momba izay olona rehetra rehetra manao azy ho nahazo tsindrimandry sy ho mpaminany mba hitananao azy amin'ny boloky na gadra. 	
24O	29	27	0,00000	 Ary ankehitriny, ahoana no tsy nisakananao an'i Jeremia, avy any Anatota, izay maminany aminareo? 	
24O	29	28	0,00000	 Fa noho izany, dia nahavatra nampilaza taminay tany Babilona izy, nanao hoe: Mbola haharitra ela izao, ka manaova trano ary mitoera ao aminy; mambole amin'ny zaridaina ary mihinàna ny vokany. 	
24O	29	29	0,00000	 Novakin'i Sofonia mpisorona teo anatrehan'i Jeremia mpaminany izany taratasy izany. 	
24O	29	30	0,00000	 Dia tonga tamin'i Jeremia ny tenin'ny Tompo, manao hoe: 	
24O	29	31	0,00000	 Mandefasa iraka, hilaza amin'ny voababo rehetra, hanao hoe: Izao no lazain'ny Tompo, ny amin'i Semeiasa, Nehelamita: Noho Semeiasa naminany taminareo, nefa tsy nirahako, ary lainga no nataony hitokianareo; 	
24O	29	32	0,00000	 noho izany, dia izao no lazain'ny Tompo: Hamangy an'i Semeiasa Nehelamita mbamin'ny taranany aho; tsy hisy amin'ny fianakaviany honina eo amin'ny fireneny; sady tsy mba hahita ny soa hataoko amin'ny vahoakako izy, - teny marin'ny Tompo, - satria nitory fiodinana amin'ny Tompo izy.	
24O	30	1	0,00000	[FAMONJENA SY VONINAHITRA HO AN'ISRAELY ANY AORIANA] Izao no teny avy amin'ny Tompo, natao tamin'i Jeremia:	
24O	30	2	0,00000	 Izao no lazain'ny Tompo Andriamanitr'Israely: Soraty amin'ny boky ny teny rehetra nolazaiko taminao. 	
24O	30	3	0,00000	 Fa indro avy ny andro, - teny marin'ny Tompo, - hamerenako ny lasan-ko babo tamin'Israely sy Jodà vahoakako, ka hampodiako azy indray eo amin'ny tany efa nomeko ny razany, ka hanana azy izy. 	
24O	30	4	0,00000	 Izao no teny nolazain'ny Tompo, ny amin'Israely sy Jodà.	
24O	30	5	0,00000	 Izao no lazain'ny Tompo: Feo mahatsiravna no efa renay; fahatahorana izao, fa ny fiadanana tsy mba nisy!	
24O	30	6	0,00000	 Anontanio sy zahao, raha mba misy lehilahy mihetsi-jaza. Ka nahoana ity lehilahy rehetra no hitako manery valahana amin'ny tanany hoatra ny vehivavy mihetsi-jaza, ary nahoana no tonga hatsatra avokoa ny tarehy?	
24O	30	7	0,00000	 Loza! fa lehibe izany andro izany, ka tsy misy toa azy! Andro fahoriana ho an'i Jakoba izany, kanefa hoafahana amin'izany izy.	
24O	30	8	0,00000	 Fa hisy toy izao amin'izany andro izany, - teny marin'ny Tompon'ny tafika: Hotapahako ho afaka amin'ny vozonao ny jiogany, ary hotsoahako ny fatoranao; tsy hampanompo azy intsony ny olon-kafa;	
24O	30	9	0,00000	 fa ho mpaneky an'ny Tompo Andriamaniny izy ireo, sy an'i Davida mpanjakany, izay hatsangako ho azy.	
24O	30	10	0,00000	 Koa aza matahotra hianao, ry Jakoba, mpanompoko, - teny marin'ny Tompo, ary aza manam-badi-po, ry Israely. Fa indro aho hanaisotra anao any an-tany lavitra, sy ny taranakao, avy any amin'ny tany nahababo azy. Dia ho tafaverina Jakoba, ka hiadana, handry fahizay, tsy hisy mpanabataba azy.	
24O	30	11	0,00000	 Fa momba anao aho, - teny marin'ny Tompo, - hamonjy anao; hataoko ringana ny firenena rehetra nampielezako anao. Fa hianao kosa, tsy mba haringako; hofaiziko ara-drariny ihany hianao, fa tsy dia havelako ho afa-potsiny tsy akory.	
24O	30	12	0,00000	 Fa izao no lazain'ny Tompo: Tsy azo sitranina ny ratranao, manaintaina ny ferinao;	
24O	30	13	0,00000	 tsy misy olona hisolo vava anao amin'ny adinao, mba hamehezana ny ferinao, tsy misy fanafody mahasitrana ho anao.	
24O	30	14	0,00000	 Ny lehilahinao rehetra, nanadino anao, fa tsy manan-draharaha aminao akory. Satria nasiako toy ny famely fahavalo hianao, tamin'ny famaizana lozan-tany, noho ny habetsahan'ny helokao, fa efa nitombo be ny fahotanao.	
24O	30	15	0,00000	 Nahoana no mitaraina hianao noho ny faharatranao, noho ny tsy fahazoana manasitrana ny ferinao? Noho ny habetsahan'ny helokao ihany, sy noho ny nitomboan'ny fahotanao,no nanaovako izany zavatra izany taminao.	
24O	30	16	0,00000	 Koa izay rehetra mandany anao, holanina; izay rehetra mampahory anao, ho lasan-ko babo; izay mambabo anao, hobaboina; ary izay rehetra mandroba anao, hatolotro horobaina.	
24O	30	17	0,00000	 Fa efa hamehy anao aho, efa hositraniko amin'ny ferinao hianao, - teny marin'ny Tompo. Fa ny anaranao dia atao hoe: Ikala noroahina, Siona tsy manam-piahy!	
24O	30	18	0,00000	 Izao no lazain'ny Tompo: Indro hatsangako indray ny lain'i Jakoba, ary hamindrako fo ny fonenany; ny tanàna haorina indray eo amin'ny havoany; ary ny lapany hatsangana indray eo amin'ny fitoerany.	
24O	30	19	0,00000	 Hira fiderana no hivoaka avy ao, sy hobim-piravoravoana. Hahamaro azy aho, ka tsy hohavitsina intsony izy; hanome voninahitra azy aho, ka tsy hohamavoina intsony izy;	
24O	30	20	0,00000	 ho tahaka ny taloha ny zanany; hiorina mafy eo anatrehako ny fiangonany, ary hofaiziko avokoa ny mpampahory azy.	
24O	30	21	0,00000	 Ny iray amin'izy ireo ihany no ho filohany; ary ny avy ao anatiny no ho mpanapaka azy; hasaiko manatona izy, dia hanatona ahy; fa zovy moa no olona hahay manamboatra ny fony, ka mba hanatona ahy? - teny marin'ny Tompo.	
24O	30	22	0,00000	 Ary hianareo dia ho oloko, ary izaho ho Andriamanitrareo.	
24O	30	23	0,00000	 Indro, ny tafio-drivotry ny Tompo, ny fahatezerana, efa hipoaka: mivatravatra ny ranonoram-baratra, miantonta amin'ny lohan'ny ratsy fanahy.	
24O	30	24	0,00000	 Tsy hihemotra ny firehitry ny hatezeran'ny Tompo, raha tsy efa niasa sy nanatanteraka ny hevitry ny fony izy: ho fantatrareo any am-paran'ny andro any.	
24O	31	1	0,00000	[NY FODIANA HO ANY JEROSALEMA - NY VAHOAKA VAOVAO] Amin'izany andro izany, - teny marin'ny Tompo, Izaho ho Andriamanitry ny fianakaviana rehetra amin'Israely, izy ireo ho oloko.	
24O	31	2	0,00000	 Izao no lazain'ny Tompo: Nahita fitia tany an'efitra ny vahoaka afaka tamin'ny sabatra; ta-hanome fitsaharana an'Israely aho.	
24O	31	3	0,00000	 Niseho tamiko tany lavitra tany Iaveh. Fitiavana mandrakizay no nitiavako anao; izany no nampaharetako ny famindram-po aminao.	
24O	31	4	0,00000	 Izaho hanorina anao indray, dia ho voaorina indray hianao, ry virjinin'Israely; hiramarama amin'ny ampongatapakao indray, ary hamindra amin'ny dihy fifaliana.	
24O	31	5	0,00000	 Hamboly ny tanim-boalobokao indray hianao any an-tendrombohitr'i Samaria: izay mamboly, hamboly ka hioty.	
24O	31	6	0,00000	 Fa efa avy ny andro, hiantsoan'ny mpiambina any amin'ny tendrombohitr'i Efraima hoe: Mitsangàna hianareo, ka andeha isika hiakatra any Siona, ho any amin'ny Tompo Andriamanitsika!	
24O	31	7	0,00000	 Fa izao no lazain'ny Tompo: Mihobia an-kafaliana, ny amin'i Jakoba, manaova firavoravoana, noho ny amin'ilay lohan'ny firenena; ataovy re ny feonareo, mihirà hira fiderana, ka lazao hoe: Ry Iaveh, vonjeo ny olonao, dia ny sisa amin'Israely!	
24O	31	8	0,00000	 Indro aho mamerina azy avy any amin'ny tany avaratra; manangona azy avy any amin'ny faran'ny tany. Ho eo amin'izy ireo ny jamba sy ny mandringa, ny manan'anaka sy ny efa mihetsi-jaza; hanao dia be izy ireo no hiverina atý.	
24O	31	9	0,00000	 Hiverina amin-dranomaso izy; ary eo amin'ny fifonany no hitondrako azy miverina; eny amin'ny rano velona, no hitarihako azy, amin'ny làlana marin-tampona tsy hahatafintohina azy; satria efa ray ho an'Israely aho, ary lahimatoako Efraima.	
24O	31	10	0,00000	 Hianareo, firenena, mihainoa ny tenin'ny Tompo, ary torionareo izany, any amin'ireo nosy lavitra; ataovy hoe: Ilay nampiely an'Israely, dia hanangona azy indray; ary hiandry azy toy ny fiandrin'ny mpiandry ondry ny ondry;	
24O	31	11	0,00000	 Satria Iaveh, efa nanavotra an'i Jakoba, sy nanafaka azy tamin'ny tànan'ny mahery noho izy.	
24O	31	12	0,00000	 Ho avy izy, omban-kobim-pifaliana ho eo amin'ny havoan'i Siona. Hitanjozotra ho eo amin'ny zava-tsoan'ny Tompo izy ireo, ho amin'ny vary, ny divay vaovao, ny diloilo, ho amin'ny ondry aman'omby; ho toy ny saha vonton-drano ny fanahiny, ka hitsahatra tsy halazo intsony.	
24O	31	13	0,00000	 Amin'izany, hifaly amin'ny dihy ny zazavavy, mbamin'ny zazalahy, sy ny anti-panahy koa. Hampodiko ho fifaliana ny fisaonany, halako alahelo, hampifaliko izy ireo manaraka ny fijaliany.	
24O	31	14	0,00000	 Hovokisako ny matavy ny fanahin'ny mpisorona; ary hivoky ny zava-tsoako ny oloko; - teny marin'ny Tompo.	
24O	31	15	0,00000	 Izao no lazain'ny Tompo: Nisy feo re tany Rama, dia fidradradradrana sy fitomaniana mangidy; fa nitomany ny zanany Rasely ka mandà tsy hampiononina izy, ny amin'ny zanany, satria tsy velona intsony ireo.	
24O	31	16	0,00000	 Izao no lazain'ny Tompo: Sakano ny feonao tsy hitaraina ary ny masonao tsy hitomany; fa hahazo valisoa ny asanao, - teny marin'ny Tompo. Hody avy any an-tanim-pahavalo izy ireo.	
24O	31	17	0,00000	 Misy fanantenana ho amin'ny fara andronao, - teny marin'ny Tompo, ary dia hiverina ho amin'ny faritaniny indray ny zanakao.	
24O	31	18	0,00000	 Reko ny fitarainan'i Efraima hoe: Nofaizinao aho, ka voafay, toy ny vantotr'ombalahy tsy voafolaka; avereno aho, dia hiverina, satria hianao no Iaveh Andriamanitro;	
24O	31	19	0,00000	 Fa nony efa nivily aho, dia nanenina; ary nony efa nahalala aho, dia nisafo sirana sady menatra sy nangaihay, satria mitondra ny fahafaham-barakan'ny fahatanorako aho.	
24O	31	20	0,00000	 Moa zanaka malala loatra ho ahy va Efraima, zanaka mahazo tombom-pitia? fa isaky ny miteny mamely azy aho, dia mba mahatsiaro azy ihany indray; ka mangotika ny atiko noho ny aminy. Eny hamindra fo aminy aho. - Teny marin'ny Tompo.	
24O	31	21	0,00000	 Manangàna famantaran-dalana, manorena famolaina ho anao, tandremo ny làlam-be, ny làlana efa nalehanao. Miverena, ry virjinin'Israely, miverena aty amin'ny tanànanareo indray. Mandra-pahoviana no hiriariavanao, ry zanaka vavy mpiodina?	
24O	31	22	0,00000	 Fa nahary zava-baovao amin'ny tany Iaveh: vehivavy hanodidina lehilahy.	
24O	31	23	0,00000	 Izao no lazain'ny Tompon'ny tafika, Andriamanitr'Israely: Izao teny izao koa no holazaina any amin'ny tanin'i Jodà, sy amin'ny tanànany, raha avy izay hampodiako ireo lasan-ko babo tamin'izy ireo: Hohasoavin'ny Tompo anie hianao, ry firenen'ny fahamarinana, ry tendrombohitry ny fahamasinana!	
24O	31	24	0,00000	 Honina ao avokoa Jodà sy ny tanànany rehetra, ny mpiasa tany mbamin-dry zareo mitarika ny biby fiompy.	
24O	31	25	0,00000	 Fa ny fanahy mangetaheta, hampisotroiko, ary ny fanahy reraka, hovokisako.	
24O	31	26	0,00000	 Tamin'izay, dia nahatsiaro aho, ka hitako fa mamy ny torimaso azoko.	
24O	31	27	0,00000	 Indro, avy ny andro, - teny marin'ny Tompo, hamafazako eo amin'ny taranak'Israely aman-taranak'i Jodà, masombolin'olombelona sy masombolim-biby. Ka izao no hitranga: toy ny niambenako azy ireo: hongotana, hazera, harodana, horavana ary hampahoriana,	
24O	31	28	0,00000	 no hiambenako azy kosa, haorina sy hambolena, - teny marin'ny Tompo.	
24O	31	29	0,00000	 Amin'izany andro izany, tsy hisy intsony hanao hoe: Ny ray no nihinam-boaloboka marikivy, ka ny zanany no madilo nify.	
24O	31	30	0,00000	 Fa samy ho fatin'ny helony avy ny olon-drehetra: izay mihinam-boaloboka marikivy, na iza na iza, dia izy ihany no hadilo nify koa.	
24O	31	31	0,00000	 Indro avy ny andro, - teny marin'ny Tompo, hanaovako fanekena vaovao amin'ny taranak'Israely sy ny taranak'i Jodà:	
24O	31	32	0,00000	 ka tsy fanekena toy ny nataoko tamin'ny razany, tamin'ny andro nitantanako azy, nitondrako azy nivoaka avy any amin'ny tany Ejipta, fanekena nivadihan'izy ireo, na dia vadiny aza aho.	
24O	31	33	0,00000	 Fa izao no fanekena hataoko amin'ny taranak'Israely, rahefa afaka izany andro izany, - teny marin'ny Tompo: Hataoko ao anatiny ny lalàko, dia sady hosoratako ao am-pony; ka ho Andriamanitr'izy ireo aho, ary izy ireo ho oloko.	
24O	31	34	0,00000	 Tsy hisy olona hampianatra ny namany intsony, na olona hampianatra ny rahalahiny, hanao hoe: Mahalalà an'ny Tompo! Fa hahalala ahy avokoa izy rehetra, - teny marin'ny Tompo. Satria tsy hotsarovako intsony ny fahotany.	
24O	31	35	0,00000	 Izao no lazain'ny Tompo, izay manome ny masoandro hanazava amin'ny antoandro; sy mametra lalàna harahan'ny volana aman-kintana hanazava amin'ny alina; mampanonja ny ranomasina, ka mirohondrohona ny onjany; - Iavehn'ny tafika no anarany: -	
24O	31	36	0,00000	 Raha mitsahatra izany lalàna izany, na oviana na oviana, eo anatrehako, - teny marin'ny Tompo, dia hitsahatra amin'izany koa ny taranak'Israely, tsy ho firenena mandrakizay eo anatrehako.	
24O	31	37	0,00000	 Izao no lazain'ny Tompo: Raha azo refesina ny lanitra ambony, ka azo takarina ny fanorenan'ny tany ambany, dia hakifiko koa ny taranak'Israely rehetra, noho izay rehetra efa nataony, - teny marin'ny Tompo.	
24O	31	38	0,00000	 Indro avy ny andro, - teny marin'ny Tompo, hanorenana indray ity tanàna ity, ho an'ny Tompo, hatramin'ny tilikambon'i Hananeela ka hatramin'ny vavahadin'ny Zorony.	
24O	31	39	0,00000	 Ny tady famolaina hohenjanina mahitsy, eo amin'ny havoan'i Gareba, ka hasangodina ho any Goa.	
24O	31	40	0,00000	 Ny lohasaham-paty aman-davenona rehetra, mbamin'ny saha rehetra hatramin'ny lohasahan-driaka Sedrona, ka hatramin'ny zorom-bavahadin-tSoavaly mitodika atsinanana dia ho fitoerana masina ho an'ny Tompo, ary tsy hongotana na horavana intsony izy mandrakizay.	
24O	32	1	0,00000	[NY FIVIDIANANA NY TANY TAO ANATOTA, FAMANTARANA NY HIVERENANA AVY ANY AMIN'NY FAHABABOANA - NIVIDY TANY TAO ANATOTA JEREMIA, ARAKA NY DIDIN'ANDRIAMANITRA - VAVAKA NATAON'NY MPAMINANY MBA HAHALALA NY HEVITR'IZANY FAMANTARANA IZANY - NY NAVALIN'NY TOMPO AZY] Teny avy amin'ny Tompo tamin'i Jeremia, tamin'ny taona fahafolo nanjakan'i Sedesiasa mpanjakan'i Jodà. Taona fahavalo ambin'ny folo nanjakan'i Nabokodonozora kosa izany. 	
24O	32	2	0,00000	 Tamin'izany, ny tafiky ny mpanjakan'i Babilona, nanao fahirano an'i Jerosalema; ary Jeremia mpaminany, nafahy tao amin'ny kianjan'ny fiambenana, tao amin'ny tranon'ny mpanjakan'i Jodà. 	
24O	32	3	0,00000	 Fa nasain'i Sedesiasa mpanjakan'i Jodà notànana izy, nataony hoe; Nahoana hianao no maminany manao hoe: Izao no lazain'ny Tompo: Indro hatolotro ny mpanjakan'i Babilona ity tanàna ity, ka ho azony; 	
24O	32	4	0,00000	 ary Sedesiasa mpanjakan'i Jodà tsy ho afaka eo an-tànan'ny Kaldeana, fa hatolotra mihitsy eo an-tànan'ny mpanjakan'i Babilona, ka hiteny aminy mifanatrika, sy hifankahita maso aminy. 	
24O	32	5	0,00000	 Dia hoentina any Babilona Sedesiasa, ary hitoetra any, mandra-pamangiko azy, - teny marin'ny Tompo. Raha miady amin'ny Kaldeana hianareo, tsy hahomby tsy akory.	
24O	32	6	0,00000	 Ary hoy Jeremia: Ny tenin'ny Tompo tonga tamiko nanao hoe: 	
24O	32	7	0,00000	 Indro ho avy atý aminao Hananeela zanak'i Seloma rahalahin-drainao, hanao hoe: Vidio ny sahako ao Anatota, fa manana ny rariny hanavotanao azy hianao, ka azonao vidina. 	
24O	32	8	0,00000	 Dia tonga tatý amiko tokoa tao amin'ny kianja fiambenana araka ny tenin'ny Tompo, Hananeela zana-drahalahin-draiko, ka nanao tamiko hoe: Mba vidio ny sahako ao Anatota, amin'ny faritanin'i Benjamina, fa manana ny rariny handovanao sy hanavotanao azy hianao, ka mba vidio àry. Fantatro tamin'izany fa tenin'ny Tompo izany. 	
24O	32	9	0,00000	 Ka novidiko tamin'i Hananeela zana-drahalahin-draiko, ilay saha ao Anatota, ary nolanjaiko ny vola ho azy, sikla volafotsy fito ambin'ny folo. 	
24O	32	10	0,00000	 Dia nosoratako ny fanekena sady nasiako tombo-kase, sy nangalako vavolombelona, vao nolanjaiko tamin'ny mizàna ny vola. 	
24O	32	11	0,00000	 Manaraka izany, nalaiko ny fanekem-pividianana, dia ilay anankiray efa voaisy tombo-kase, ilay misy ny famarafarana sy ny fepetra, sy ilay anankiray mivelatra koa. 	
24O	32	12	0,00000	 Dia natolotro an'i Baròka, zanak'i Nerià, zanak'i Maasiasa, ny fanekem-pividianana, teo anatrehan'i Hananeela, zana-drahalahin-draiko, sy teo anatrehan'ny vavolombelona nanao sonia ny fanekem-pividianana sy teo anatrehan'ny Jody rehetra, nipetraka teo an-kianjan'ny fiambenana. 	
24O	32	13	0,00000	 Ary izao no didy nomeko an'i Baròka, teo anatrehan'ireo: 	
24O	32	14	0,00000	 Izao no lazain'ny Tompon'ny tafika, Andriamanitr'Israely: Raiso ireto fanekena ireto, dia ity fanekem-pividianana voaisy tombo-kase, sy ity fanekena mivelatra koa, ka ataovy ao anaty siny tany mba haharitra ela. 	
24O	32	15	0,00000	 Fa izao no lazain'ny Tompon'ny tafika, Andriamanitr'Israely: Mbola hividy trano sy saha ary tanim-boaloboka amin'ity tany ity ny olona.	
24O	32	16	0,00000	 Nony voatolotro an'i Baròka zanak'i Nerià ny fanekem-pividianana, dia izao no vavaka nataoko tamin'ny Tompo:	
24O	32	17	0,00000	 Eny iky, ry Iaveh Tompo ô, hianao no nanao ny lanitra sy ny tany, tamin'ny hery lehibe sy ny sandrinao nahinjitra, tsy misy zavatra tsy hainao atao.	
24O	32	18	0,00000	 hianao no mamindra fo amin'ny arivony sy mamaly ny heloky ny ray, eo an-kibon'ny zaza mandimby azy, hianao no Andriamanitra lehibe sy mahery, izay manana anarana hoe: Iavehn'ny tafika,	
24O	32	19	0,00000	 lehibe amin'ny fisainana sy mahery amin'ny asa; ny masonao ajerinao ny làlan'ny taranak'i Adama rehetra, mba hamalianao azy, araka ny làlany avy, sy araka ny vokatry ny asany avy.	
24O	32	20	0,00000	 Hianao no nanao famantarana amam-pahagagana tany amin'ny tany Ejipta ka mandrak'androany, eo amin'Israely sy eo amin'ny olona, ka nampahalaza ny anaranao, araka izao hitanay anio izao.	
24O	32	21	0,00000	 hianao no nanatsoaka an'Israely olonao, tany amin'ny tany Ejipta, tamin'ny famantarana amam-pahagagana, tamin'ny tànanao mahery aman-tsandry nahinjitra, ary tamin'ny fandatsahana fampahatahorana lehibe;	
24O	32	22	0,00000	 ka nanome azy ireo ity tany ity, izay efa nianiananao tamin'ny razany homena azy, tany tondra-dronono aman-tantely.	
24O	32	23	0,00000	 Dia tonga teto izy ireo, ka nandray azy ho zakainy; kanefa tsy nihaino ny feonao izy, na nandeha araka ny lalànao; ary izay rehetra nandidianao azy hataony, dia tsy nataony, ka nentinao hanjo azy izao loza rehetra izao.	
24O	32	24	0,00000	 Indro ny tovontany hanafahana ny tanàna, efa mahatakatra azy, ary ny tanàna efa hatolotra eo an-tànan'ny Kaldeana izay mamely azy, amin'ny sabatra, ny mosary sy ny pesta; dia tanteraka izay nolazainao, ka mahita izany hianao.	
24O	32	25	0,00000	 Ary hianao, ry Iaveh Tompo ô, nanao tamiko hoe: Vidio vola io saha io ho anao, ka asio vavolombelona; ary ny tanàna ity voatolotra eo an-tànan'ny Kaldeana!...	
24O	32	26	0,00000	 Dia tonga tamin'i Jeremia ny tenin'ny Tompo nanao hoe:	
24O	32	27	0,00000	 Izaho no Iaveh Andriamanitry ny nofo rehetra; moa amiko va hisy zavatra tsy azo atao?	
24O	32	28	0,00000	 Koa izao no lazain'ny Tompo: Indro ity tanàna ity, hatolotro eo an-tanan-ny Kaldeana, sy eo an-tanan'i Nabokodonozora, mpanjakan'i Babilona, ka ho azony.	
24O	32	29	0,00000	 Hiditra amin'ity tanàna ity ny Kaldeana izay mamely azy ; dia handrehitra ity tanàna ity izy, dia handoro azy mbamin'ny trano nanaterana emboka manitra ho an'i Baala teo ambonin'ny tafony, sy nandrarahany fanatitra araraka ho an'andriamani-kafa, mba hampahatezitra ahy.	
24O	32	30	0,00000	 Satria ny zanak'Israely aman-janak'i Jodà, tsy nanao afa-tsy izay ratsy teo imasoko, hatramin'ny fahatanorany; ary ny zanak'Israely tsy nanao afa-tsy izay hampahatezitra ahy tamin'ny asan'ny tànany, - teny marin'ny Tompo.	
24O	32	31	0,00000	 Fa ity tanàna ity tsy nanao afa-tsy izay hampirehitra ny hatezerako amam-pahavinirako, hatramin'ny andro nanorenany azy ka mandrak'androany, mba hanesorako azy tsy ho eo anatrehako;	
24O	32	32	0,00000	 noho ny ratsy rehetra nataon'ny zanak'Israely sy ny zanak'i Jodà mba hampahatezitra ahy, dia izy ireo, ny mpanjakany, ny mpanapaka azy, ny mpisorony amam-paminaniny, ny lehilahy amin'i Jodà sy ny mponina ao Jerosalema.	
24O	32	33	0,00000	 Ny lamosiny no natodiny ahy, fa tsy ny tavany; ary nony mba nampianatra azy aho, nampianatra azy hatramin'ny vao maraina, dia tsy nihaino izy, mba hahazoany ny fampianarana.	
24O	32	34	0,00000	 Ary nametraka ireo fahavetavetany tao an-trano fiantsoana ny anarako, handotoany azy.	
24O	32	35	0,00000	 Nanorina ny fitoerana avon'i Baala tao an-dohasahan'ny taranak'i Hinnoma izy, ka mandeha amin'ny afo ny zanany lahy aman-janany vavy ho an'i Molòka: nefa zavatra tsy nandidiako azy akory izany na zavatra mby tao an-tsaiko velively; nanao izany fahavetavetana izany izy hampanota an'i Jodà.	
24O	32	36	0,00000	 Koa ankehitriny, izao no lazain'ny Tompo Andriamanitr'Israely ny amin'ity tanàna lazainareo hoe: hatolotra eo an-tànan'ny mpanjakan'i Babilona, amin'ny sabatra, ny mosary, ny pesta, izy:	
24O	32	37	0,00000	 Indro hangoniko izy ireo avy any amin'ny tany rehetra nandroahako azy azon'ny hatezerako amam-pahavinirako sy fisafoahako mafy; haveriko amin'ity fitoerana ity indray izy, ary hataoko mandry fahizay eto.	
24O	32	38	0,00000	 Izy ireo dia ho oloko; ary izaho ho Andriamaniny.	
24O	32	39	0,00000	 Homeko fo iray izy ary hampombaiko lalana iray mba hatahorany ahy mandrakariva, hiadanan'izy mbamin'ny taranany mandimby azy.	
24O	32	40	0,00000	 Hanao fanekena mandrakizay aminy aho, mba tsy hihatahako aminy tsy manao soa aminy intsony, ary halatsako ao am-pony ny fahatahorana ahy, mba tsy hihatahany amiko.	
24O	32	41	0,00000	 Hataoko fifaliana ho ahy ny manao soa aminy, ka hamboleko marina tokoa amin'ity tany ity izy ireo, amin'ny foko rehetra sy amin'ny fanahiko rehetra.	
24O	32	42	0,00000	 Satria izao no lazain'ny Tompo: Toy ny nitondrako ireo loza lehibe rehetra ireo, hanjo ity vahoaka ity, no hampidirako amin'izy ireo koa ny soa rehetra lazaiko momba azy.	
24O	32	43	0,00000	 Mbola hividy saha amin'ity tany ity ny olona, izay lazainareo hoe: tany lao tsy misy olona na biby intsony, efa natolotra eo an-tanan'ny Kaldeana.	
24O	32	44	0,00000	 Hovidin'ny olona vola ny saha dia hanaovana fanekena izany, hasiana tombo-kase sy hangalana vavolombelona eo amin'ny tanin'i Benjamina, sy eo amin'ny manodidina an'i Jerosalema sy eo amin'ny tanànan'i Jodà, eo amin'ny tanànan'ny tendrombohitra sy ny tanànan'ny Sefelah, ary amin'ny tanànan'ny negeba; satria hampodiko ireo lasan-ko babo, - teny marin'ny Tompo.	
24O	33	1	0,00000	[FANAMAFISANA NY TENY FAMPANANTENANA - FAMONJENA - FANAVAOZANA NY TANY AMAM-PIRENENA, NY FANJAKANA AMAM-PISORONANA, NY SOA NAMPANANTENAINA AN'I DAVIDA SY LEVÌ, ARY NY FIRENENA MANONTOLO] Tonga fanindroany tamin'i Jeremia indray ny tenin'ny Tompo, raha mbola voafahy teo amin'ny kianjan'ny fiambenana izy, nanao hoe:	
24O	33	2	0,00000	 Izao no tenin'ny Tompo izay manao izany, dia Iaveh izay misaina izany mba hanatanterahany azy, - Iaveh no anarany:	
24O	33	3	0,00000	 Antsoy aho dia hamaly anao, haneho zava-dehibe aminao, zava-tsy takatry ny saina, izay tsy fantatrao.	
24O	33	4	0,00000	 Fa izao no lazain'ny Tompo Andriamanitr'Israely, ny amin'ireo trano eto amin'ity tanàna ity, mbamin'ireo tranon'ny mpanjakan'i Jodà izay nazera hanatrehana ny milina fiadiana sy ny sabatra;	
24O	33	5	0,00000	 ary koa ny amin'ireo ndeha hiady amin'ny Kaldeana, mba hameno ireo trano ireo amin'ny fatin'olona, izay hovonoiko noho ny fahatezerako amam-pahavinirako, ary noho ny amin'ny haratsian'izy ireo ka hanafenako ny tavako amin'ity tanàna ity:	
24O	33	6	0,00000	 Indro asiako bandy ny feriny, sy tsaboiko izy, mba ho sitrana; ary hanehoako ny fiadanana sy fandriam-pahalemana be dia be izy ireo.	
24O	33	7	0,00000	 Hampodiko ny babo tamin'i Jodà sy ny babo tamin'Israely, ka haoriko ho tahaka ny taloha indray.	
24O	33	8	0,00000	 Hodioviko izy ho afaka amin'ny haratsiany rehetra izay nanotany tamiko. Havelako izy amin'ny helony rehetra izay nanevatevany ahy, izay niodinany tamiko.	
24O	33	9	0,00000	 Ary ny anaran'ity tanàna ity ho ahy dia ho anaram-pifaliana sy fiderana amam-boninahitra, any amin'ny firenen-drehetra ambonin'ny tany, izay handre ny soa rehetra hataoko aminy; ho raiki-tahotra sy hangovitra ireny, mahita ny fiadanana amam-panambinana rehetra homeko azy ireo.	
24O	33	10	0,00000	 Izao no lazain'ny Tompo: Eto amin'ity tany ity, izay lazainareo hoe: Efitra tsy misy olona na biby; eo amin'ny tanànan'i Jodà, mbamin'ny araben'i Jerosalema, izay efa lao monina tsy misy olona, na mponina, na biby,	
24O	33	11	0,00000	 dia ho re indray ny feo fifaliana amam-peo firavoravoana, ny hiran'ny mpampakatra aman-kiran'ny ampakarina, ny feon'ireo manao hoe: miderà an'ny Tompon'ny tafika, fa tsara Iaveh, ary maharitra mandrakizay ny famindram-pony; ny feon'ireo tonga hanatitra sorona fisaorana ao an-tranon'ny Tompo. Fa hampodiko indray ireo babo avy amin'ity tany ity, mba ho tahaka ny tamin'ny voalohany indray izy ireo.	
24O	33	12	0,00000	 Izao no lazain'ny Tompon'ny tafika: Eto amin'ity fitoerana ity, izay efitra tsy misy olona na biby, sy eo amin'ny tanànany rehetra dia hisy fialofana ho an'ny mpiandry biby, hampandriany eo ny biby fiompiny.	
24O	33	13	0,00000	 Eo amin'ny tanànan'ny tendrombohitra sy eo amin'ny tanànan'ny Sefelah sy eo amin'ny tanànan'ny negeba, eo amin'ny tanin'i Benjamina sy eo amin'ny manodidina an'i Jerosalema, ary eo amin'ny tanànan'i Jodà, dia mbola hizoran'ny biby fiompy eo ambanin'ny tànan'izay manisa azy, hoy Iaveh.	
24O	33	14	0,00000	 Indro avy ny andro, - teny marin'ny Tompo, hanatanterahako ny teny soa nolazaiko momba ny taranak'Israely aman-taranak'i Jodà.	
24O	33	15	0,00000	 Amin'izany andro izany, sy amin'izany fotoana izany, hampitsimoka solofo marina ho an'i Davida aho, izay hitsara araka ny hitsiny sy ny rariny amin'ny tany.	
24O	33	16	0,00000	 Amin'izany andro izany Jodà, hovonjena; ary Jerosalema, handry fahizay, ka hantsoina hoe: Iaveh-fahamarinantsika.	
24O	33	17	0,00000	 Fa izao no lazain'ny Tompo: Davida tsy ho diso zanakalahy na oviana na oviana hipetraka eo amin'ny seza fiandrianan'ny taranak'Israely.	
24O	33	18	0,00000	 Ireo levita mpisorona koa, tsy ho diso lehilahy na oviana na oviana eo anatrehako, hanolotra sorona dorana, hampanentona ny fanatitra, ary hanao ny sorona isan'andro isan'andro.	
24O	33	19	0,00000	 Ary ny tenin'ny Tompo dia natao tamin'i Jeremia, toy izao:	
24O	33	20	0,00000	 Izao no lazain'ny Tompo: Raha mahafoana ny fanekeko amin'ny andro, sy ny fanekeko amin'ny alina, hianareo, ka efa tsy amin'ny fotoanany intsony, ny andro sy ny alina;	
24O	33	21	0,00000	 amin'izany, dia ho foana ny fanekeko tamin'i Davida mpanompoko, ka tsy hanan-janakalahy hanjaka eo amin'ny seza fiandrianany izy, sy ny fanekeko amin'ireo lefitra mpirosona, manao ny fanompoana ahy.	
24O	33	22	0,00000	 Toy ny tafiky ny lanitra, tsy azo isaina, sy toy ny fasika any amin'ny ranomasina tsy azo afatra, no hampitomboako ny taranak'i Davida mpanompoko, sy ireo levita manao ny fanompoana ahy.	
24O	33	23	0,00000	 Ary ny tenin'ny Tompo dia natao tamin'i Jeremia, toy izao:	
24O	33	24	0,00000	 Tsy hitanao va ny lazain'ity vahoaka ity ataony hoe: Efa narian'ny Tompo ny fianakaviana roa nofidiny! Manamavo ny vahoakako izy izany ka ataony ho tsy firenena intsony aza ity eo anatrehan'izy ireo.	
24O	33	25	0,00000	 Izao no lazain'ny Tompo: Raha tahiny aho tsy nanao fanekena amin'ny andro sy ny alina sy tsy nandahatra ny lalàna arahan'ny lanitra sy ny tany,	
24O	33	26	0,00000	 dia amin'izay aho vao hanary ny taranak'i Jakoba sy Davida mpanompoko, ka ho tsy amin'ny taranany intsony no hangalako filohany ho an'ny taranak'i Abrahama sy Isaaka ary Jakoba! Fa hampodiko ireo lasan-ko babo ary hangoraka azy ireo aho.	
24O	34	1	0,00000	[FILAZANA NY FANDOROANA NY TANÀNA SY NY FITONDRANA AN'I SEDESIASA HO BABO - TSY RARINY NATAO TAMIN'NY ANDEVO - FAMAIZANA HANJO NY TOMPON'IREO] Teny avy amin'ny Tompo, tonga tamin'i Jeremia, fony Nabokodonozora, mpanjakan'i Babilona mbamin'ny tafiny rehetra, ny fanjakana rehetra amin'ny tany nanoa azy ho mpanapaka, ary ny firenena rehetra, niady tamin'i Jerosalema mbamin'ny tanàna rehetra momba azy, teny nanao hoe: 	
24O	34	2	0,00000	 Izao no lazain'ny Tompon'ny tafika, Andriamanitr'Israely: Mandehana hianao milaza amin'i Sedesiasa, mpanjakan'i Jodà, ka ataovy hoe: Izao no lazain'ny Tompo: Indro hatolotro ny mpanjakan'i Babilona ity tanàna ity ka hodorany. 	
24O	34	3	0,00000	 Ary hianao tsy ho afa-mandositra ny tànany, fa ho voasambotra marina tokoa hianao sy ho voatolotra eo an-tànany; ny masonao, hahita ny mason'ny mpanjakan'i Babilona, izy hiteny mifanatrika aminao, ary hianao handeha ho any Babilona. 	
24O	34	4	0,00000	 Henoy anefa ny tenin'ny Tompo, ry Sedesiasa, mpanjakan'i Jodà! Izao no lazain'ny Tompo ny aminao: Tsy ho fatin-tsabatra hianao, 	
24O	34	5	0,00000	 fa ho faty amim-piadanana, ary toy ny nandoroan'ny olona zava-manitra ho an'ireo razanao, izay mpanjaka talohanao, no handoroany izany ho anao koa; sady hitomany anao ny olona, hanao hoe: Indrisy! ry tompo! satria izaho efa nilaza izany, - teny marin'ny Tompo. 	
24O	34	6	0,00000	 Dia nolazain'i Jeremia mpaminany, tamin'i Sedesiasa mpanjakan'i Jodà tao Jerosalema, izany teny rehetra izany. 	
24O	34	7	0,00000	 Tamin'izany ny tafiky ny mpanjakan'i Babilona niady tamin'i Jerosalema sy tamin'ny tanànan'i Jodà rehetra izay mbola nahatohitra ihany, tamin'i Lakisa sy tamin'i Azeka, fa ireo no hany sisa tamin'ny tanànan'i Jodà, tamin'ny tanàna mimanda. 	
24O	34	8	0,00000	 Teny avy amin'ny Tompo natao tamin'i Jeremia taorian'ny nanaovan'i Sedesiasa mpanjaka fanekena tamin'ny vahoaka rehetra tao Jerosalema, 	
24O	34	9	0,00000	 hitory fahafana ho azy ireo mba handefasan'izy ireo ny ankizilahiny aman'ankizivaviny avy, dia ny lehilahy na vehivavy Hebrio, ka tsy hisy olona hitàna ny Jody rahalahiny ao amin'ny fanompoana intsony. 	
24O	34	10	0,00000	 Samy nanaiky avokoa ny mpanapaka sy ny vahoaka niditra tamin'izany fanekena izany, ny handefa ny ankizilahiny aman'ankizivaviny ho afaka ka tsy hitana azy ao amin'ny fanompoana intsony, sady nanaiky izy ireo no nandefa tokoa. 	
24O	34	11	0,00000	 Kanjo niova hevitra izy tatý aoriana fa naverina indray ny mpanompo na lahy na vavy izay efa nalefany ho afaka, ka notereny hilatsaka ho ankizilahy sy ho ankizivavy indray. 	
24O	34	12	0,00000	 Koa tonga tamin'i Jeremia ny teny avy amin'ny Tompo nanao hoe: 	
24O	34	13	0,00000	 Izao no lazain'ny Tompo Andriamanitr'Israely: Nanao fanekena tamin'ny razanareo aho, fony aho nitondra azy ireo, nivoaka avy any amin'ny tany Ejipta, tamin'ny trano nahandevozana, nanao hoe: 	
24O	34	14	0,00000	 Samia hianareo mandefa ny Hebrio rahalahiny izay namidy taminy avy, rahefa afaka ny fito taona; enin-taona no hanompoany anao, dia halefanao ho afaka izy hiala ao aminao; tsy nihaino ahy anefa ny razanareo, na nanongilan-tsofina akory. 	
24O	34	15	0,00000	 Fa hianareo kosa androany efa nody ka nanao izay mahitsy eo imasoko tamin'ny nitorianareo fahafahana, samy handefa ny namany avy; efa nanao fanekena teo imasoko hianareo tao amin'ny trano iantsoana ny anarako. 	
24O	34	16	0,00000	 Kanjo niova hevitra indray hianareo ity, ka manevateva ny anarako, samy namerina ny ankizilahy aman'ankizivavy izay efa nalefanareo sy navelanareo hizaka tena avy hianareo, sy nanery azy ho tonga ankizilahy aman'ankizivavy indray. 	
24O	34	17	0,00000	 Koa izao no lazain'ny Tompo: Tsy nihaino ahy hianareo fa tsy nitory fahafahana ho an'ny rahalahiny sy ho an'ny namany avy; koa indro izaho kosa mitory fahafahana ho anareo, - teny marin'ny Tompo. Halefako hianareo ho amin'ny sabatra sy ny pesta ary ny mosary, sady hataoko ho zavatra fampitahorana any amin'ny fanjakana rehetra ambonin'ny tany. 	
24O	34	18	0,00000	 Ary ireo olona nivadika ny fanekena fa tsy nanatanteraka ny tenin'ny fanekena nataony teo anatrehako, hataoko tahaka ny vantotr'ombalahy nosasahina roa handehanany eo anelanelan'ny tapany avy, 	
24O	34	19	0,00000	 dia ny filohan'i Jodà, ny filohan'i Jerosalema, ny eonoka amam-pisorona mbamin'ny vahoaka rehetra amin'ny tany namaky teo anelanelan'ny tapaky ny vantotr'ombalahy. 	
24O	34	20	0,00000	 Hatolotro eo an-tànan'ny fahavalony sy eo an-tànan'ireo mitady ny ainy izy ireo, ho hanin'ny voromanidina amam-bibin'ny tany ny fatiny. 	
24O	34	21	0,00000	 Sedesiasa mpanjakan'i Jodà sy ireo loholona ao aminy hatolotra eo an-tànan'ny fahavalony, eo an-tànan'ireo mitady ny ainy, eo an-tànan'ny tafik'i Babilona izay efa lasa niala taminareo. 	
24O	34	22	0,00000	 Indro manome didy aho, - teny marin'ny Tompo - hampiverina azy hamely ity tanàna ity indray, dia hiady aminy izy ka hahafaka azy sy handoro azy, ary hataoko zary efitra tsy misy mponina ny tanànan'i Jodà.	
24O	35	1	0,00000	[NY AMIN'NY REKABITA - NASAIN'ANDRIAMANITRA NOMEN'NY MPAMINANY DIVAY NY REKABITA, TSY NETY NISOTRO ANEFA IREO FA NORARAN'NY RAZAMBENY TSY HISOTRO DIVAY IZY - FAMPITAHANA IZANY AMIN'NY FIVADIHAN'I JODÀ AMIN'IAVEH - SOA NAMPANANTENAIN'IAVEH AN'IREO REKABITA] Ny teny avy amin'ny Tompo tonga tamin'i Jeremia, tamin'ny andron'i Joakima mpanjakan'i Jodà, nanao hoe:	
24O	35	2	0,00000	 Mandehana hianao mankany amin'ny fianakavian'ny Rekabita, ka mitenena aminy. Ento ho ao an-tranon'ny Tompo amin'ny efitrano anankiray izy ireo, ka tolory divay hosotroiny.	
24O	35	3	0,00000	 Koa dia nalaiko Jezoniasa, zanak'i Jeremia, zanak'i Habsaniasa, mbamin'ireo rahalahiny sy ireo zanany rehetra ary ny fianakavian'ny Rekabita rehetra; 	
24O	35	4	0,00000	 ka nampidiriko tao an-tranon'ny Tompo, tamin'ny efi-tranon'i Hanana, zanak'i Jegdeliasa, olon'Andriamantra, anilan'ny efitranon'ireo loholona sy ao ambonin'ny efitranon'i Maasiasa, zanak'i Seloma mpiandry varavarana. 	
24O	35	5	0,00000	 Narosoko teo anoloan'ny zanaky ny fianakavian'ny Rekabita siny feno divay mbamin'ny kapoaka, dia hoy aho taminy: Misotroa divay hianareo. 	
24O	35	6	0,00000	 Fa hoy kosa izy ireo: Tsy mba misotro divay izahay; satria izao no didy napetrak'i Jonadaba, zana-dRekaba, razanay, taminay: Aza misy misotro divay, na hianareo na ny zanakareo mandrakizay. 	
24O	35	7	0,00000	 ary aza manorina trano, na mamafy voan-javatra, na mamboly voaloboka, na manana izany akory; fa aoka hitoetra an-day amin'ny andro rehetra iainanareo, mba ho velona mandritra ny andro maro amin'ny tany izay ipetrahanareo toy ny vahiny hianareo. 	
24O	35	8	0,00000	 Koa notandremanay ny tenin'i Jonadaba, zana-dRekaba, razanay, tamin'ny zavatra rehetra nandidiany anay, ka dia tsy misotro divay na oviana na oviana, na ny tenanay, na ny vadinay, na ny zanakay lahy, na ny zanakay vavy; 	
24O	35	9	0,00000	 tsy manao trano hitoerany izahay; tsy manam-tanim-boaloboka, na saha, na tany voafafy, izahay; 	
24O	35	10	0,00000	 ary mitoetra an-day izahay; manaiky izahay, ary ny ataonay rehetra dia araka izay nandidian'i Jonadaba, razanay, anay. 	
24O	35	11	0,00000	 Nony avy izay nanafihan'i Nabokodonozora, mpanjakan'i Babilona an'izao tany izao, dia hoy izahay: Andeha isika hialoka any Jerosalema, eo anatrehan'ny tafiky ny Kaldeana sy ny tafik'i Siria, ka dia nitoetra teto Jerosalema izahay. 	
24O	35	12	0,00000	 Dia tonga tamin'i Jeremia ny teny avy amin'ny Tompo, nanao hoe: 	
24O	35	13	0,00000	 Izao no lazain'ny Tompon'ny tafika, Andriamanitr'Israely: Mandehana hianao milaza amin'ny olona any Jodà, sy amin'ny mponina ao Jerosalema hoe: Tsy mba hety handray fampianarana amin'ny fihainoana ny teniko va hianareo? - teny marin'ny Tompo. 	
24O	35	14	0,00000	 Voatandrina ny tenin'i Jonadaba zana-dRekaba; norarany tsy hisotro divay ny zanany, dia tsy nisotro izy ireo, noho ny fanekeny ny didin-drainy, mandrak'androany; ary izaho niteny taminareo koa, nefa tsy nihaino ahy hianareo! 	
24O	35	15	0,00000	 Nirahako tany aminareo ny mpaminany rehetra, mpanompoko, sady nirahako hatramin'ny vao maraina, hilaza aminareo hoe: Samia miala amin'ny làlan-dratsinareo avy hianareo; hatsarao ny fitondran-tenanareo; aza mandeha manaraka andriamani-kafa mba hanompo azy; dia honina amin'ny tany nomeko anareo, dia ny tenanareo sy ny razanareo; aza mandeha manaraka andriamani-kafa mba hanompo azy; dia honina amin'ny tany nomeko anareo, dia ny tenanareo sy ny razanareo, hianareo; kanefa tsy nanongilan-tsofina hianareo, na nihaino ahy akory. 	
24O	35	16	0,00000	 Eny, ny taranak'i Jonadaba, zana-dRekaba, nitandrina ny didy napetraky ny razany taminy; fa ity vahoaka ity kosa, tsy mba mihaino ahy! 	
24O	35	17	0,00000	 Noho izany, izao no lazain'ny Tompo, Andriamanitry ny tafika, Andriamanitr'Israely: Indro hataoko mihatra amin'i Jodà sy amin'ny mponina rehetra ao Jerosalema, ny loza rehetra voalazako ny amin'izy ireo; satria niteny tamin'izy ireo aho, fa tsy nohenoiny; ary niantso azy aho, fa tsy novaliany.	
24O	35	18	0,00000	 Ary hoy Jeremia tamin'ny fianakavian'ny Rekabita: Izao no lazain'ny Tompon'ny tafika, Andriamanitr'Israely: Noho hianareo nanaiky ny didin'i Jonadaba razanareo, sy nitandrina ny didiny rehetra, ary nanatanteraka izay rehetra nasainy nataonareo, 	
24O	35	19	0,00000	 noho izany dia izao no lazain'ny Tompon'ny tafika Andriamanitr'Israely: Na oviana na oviana tsy ho lany zanakalahy hitsangana eo anatrehako i Jonadaba, zana-dRekaba.	
24O	36	1	0,00000	[NY NANDOROAN'I JOAKIMA NY HORONAN-TARATASY MISY NY FAMINANIAN'I JEREMIA - NOTONONIN'I JEREMIA TAMIN'I BARÒKA NY FAMINANIANY, HOSORATANY - DIA NOVAKIN'I BARÒKA TAO AMIN'NY TEMPOLY IZANY - FA NASAIN'I JOAKIMA NODORANA NY TARATASY - NEFA NASAIN'ANDRIAMANITRA NATAON'I JEREMIA FANINDROANY INDRAY] Tamin'ny taona fahefatra, nanjakan'i Joakima, zanak'i Josiasa, mpanjakan'i Jodà, dia izao no teny avy any amin'ny Tompo, tonga tamin'i Jeremia: 	
24O	36	2	0,00000	 Mangalà horonan-taratasy hianao, ka soraty ao avokoa ny teny nolazaiko taminao, mamely an'Isaely sy Jodà ary ny firenena rehetra, hatramin'ny andro nitenenako taminao, hatramin'ny andron'i Josiasa ka mandrak'androany. 	
24O	36	3	0,00000	 Fa angamba dia hohenoin'ny taranak'i Jodà ny loza rehetra kasaiko hatao aminy, mba hiovany, hialany amin'ny làlan-dratsiny avy, ka hamelako ny helony amam-pahotany. 	
24O	36	4	0,00000	 Dia niantso an'i Baròka, zanak'i Nerià, Jeremia, ka ny teny rehetra nolazain'ny Tompo tamin'i Jeremia, dia nosoratan'i Baròka tamin'ny horonan-taratasy araka ny nanononany azy. 	
24O	36	5	0,00000	 Rahefa izany, nanome didy an'i Baròka Jeremia, nanao hoe; Izaho ity, voasakana, ka tsy afa-mankany an-tranon'ny Tompo. 	
24O	36	6	0,00000	 Ka mandehana ary hianao, ary vakio ao amin'ny horonan-taratasy nosoratanao, araka izay nanononako azy, ny tenin'ny Tompo mba ho ren'ny vahoaka ao an-tranon'ny Tompo amin'ny andro fifadian-kanina; vakio izany ho ren'izay rehetra an'i Jodà izay tonga avy any an-tanànany. 	
24O	36	7	0,00000	 Angamba ho tonga eo anatrehan'ny Tompo ny fifonany, ary hiova hiala amin'ny làlan-dratsiny avy izy; fa lehibe ny hatezerana amam-pahavinirana nolazain'ny Tompo hahatra amin'ity vahoaka ity. 	
24O	36	8	0,00000	 Dia nataon'i Baròka, zanak'i Nerià, avokoa, izay nandidian'i Jeremia mpaminany azy; novakiny tao an-tranon'ny Tompo, tao amin'ny horonan-taratasy ny tenin'ny Tompo.	
24O	36	9	0,00000	 Tamin'ny taona fahadimy nanjakan'i Joakima, zanak'i Josiasa mpanjakan'i Jodà, tamin'ny volana fahasivy, dia nisy fifadian-kanina nantsoina teo anatrehan'ny Tompo hataon'ny olona rehetra ao Jerosalema, sy ny olona rehetra tonga tao Jerosalema, avy any amin'ny tanànan'i Jodà. 	
24O	36	10	0,00000	 Ary novakin'i Baròka tamin'izay, tao amin'ny boky ny tenin'ny Tompo, tao an-tranon'ny Tompo, amin'ny efitranon'i Gamariasa, zanak'i Safana, mpanoratra, teo amin'ny kianja ambony, anoloan'ny vavahady Vaovao amin'ny tranon'ny Tompo, mba ho ren'ny vahoaka rehetra. 	
24O	36	11	0,00000	 Nandre ny tenin'ny Tompo rehetra, tao amin'ny boky, Mikea, zanak'i Gamariasa, zanak'i Safana; 	
24O	36	12	0,00000	 ka dia nidina nankany an-tranon'ny mpanjaka, tao amin'ny efitranon'ny mpanoratra; ka indro fa nipetraka tao avokoa ny lehibe, dia Elisama, mpanoratra, Dalaiasa, zanak'i Semeiasa, Elinatana, zanak'i Akobora, Gamariasa, zanak'i Safana, Sedekiasa, sanak'i Hananiasa, mbamin'ny lehibe rehetra. 	
24O	36	13	0,00000	 Ary nambaran'i Mikea tamin'izy ireo avokoa, ny teny reny tamin'ny namakian'i Baròka azy tao amin'ny boky ho ren'ny sofin'ny vahoaka.	
24O	36	14	0,00000	 Tamin'izay ireo lehibe rehetra, naniraka an'i Jodì, zanak'i Nataniasa, zanak'i Selemiasa, zanak'i Kosi, ho any amin'i Baròka, hilaza aminy hoe: Raiso ny horonan-taratasy, izay namakianao teny teo an-tsofin'ny vahoaka, ary mankanesa atý hianao. dia norasin'i Baròka zanak'i Nerià ilay horonan-taratasy ka nankany amin'izy ireo izy. 	
24O	36	15	0,00000	 Ary hoy ireo taminy: Mipetraha hianao ka vakio izany ho ren'ny sofinay. Dia namaky izany teo an-tsofin'izy ireo Baròka. 	
24O	36	16	0,00000	 Nony efa nandre izany teny rehetra izany izy ireo dia nifampijery tamin-tahotra, ka nanao tamin'i Baròka hoe: Tsy maintsy ambaranay amin'ny mpanjaka avokoa izany teny rehetra izany. 	
24O	36	17	0,00000	 Ary nanontany an'i Baròka izy ireo, nanao hoe: Lazao aminay izay nanoratanao izany teny rehetra izany avy tamin'ny vavany. 	
24O	36	18	0,00000	 Ka hoy Baròka taminy: Nanonona am-bava izany teny rehetra izany izy; ka nosoratako tao amin'ny boky, tamin'ny ranomainty. 	
24O	36	19	0,00000	 Dia hoy ireto lehibe tamin'i Baròka: Mandehana miery, hianao sy Jeremia, ka aoka tsy hisy olona hahalala izay misy anareo. 	
24O	36	20	0,00000	 Rehefa izany izy ireo, namela ilay horonan-taratasy tao amin'ny efitranon'i Elisama mpanoratra, dia niditra tao amin'ny mpanjaka, tao amin'ny kianja, sy nilaza teo an-tsofin'ny mpanjaka io raharaha rehetra io. 	
24O	36	21	0,00000	 Nirahin'ny mpanjaka Jodì haka ilay horonan-taratasy, dia noraisiny tao amin'ny efitranon'i Elisama, mpanoratra, dia novakiny teo an-tsofin'ny mpanjaka sy teo an-tsofin'ny lehibe rehetra nitsangana teo anatrehan'ny mpanjaka. 	
24O	36	22	0,00000	 Ny mpanjaka izany nipetraka tao an'efitrano ririnina tamin'ny volana fahasivy; ary voarehitra afo teo anoloany ny fatana. 	
24O	36	23	0,00000	 Vao toko telo na efatra no voavakin'i Jodì, dia notapahan'ny mpanjaka tamin'ny antsipikan'ny mpanoratra, ilay taratasy, ka natsipiny tao anatin'ny afo tao am-patana, mandra-pahalevon'ny afo tao am-patana ny horonan-taratasy manontolo. 	
24O	36	24	0,00000	 Tsy mba natahotra na nandriatra ny fitafiana akory ny mpanjaka sy ireto mpanompony rehetra izay nandre izany teny rehetra izany. 	
24O	36	25	0,00000	 Efa nihanta mafy tamin'ny mpanjaka anefa Elnatana sy Dalaiasa, ary Gamariasa, mba tsy handoro ilay horonan-taratay; fa tsy nohenoiny izy ireo. 	
24O	36	26	0,00000	 Rahefa izany dia nodidian'ny mpanjaka Jermiely zanak'andriana, sy Saraiasa zanak'i Ezriely, ary Selemiasa zanak'i Abdeely, hisambotra an'i Baròka mpanoratra, sy Jeremia mpaminany, nefa nafenin'ny Tompo izy ireo.	
24O	36	27	0,00000	 Ary natao tamin'i Jeremia ny tenin'ny Tompo, taorian'ny nandoran'ny mpanjaka ny horonan-taratasy, mbamin'ny teny nosoratan'i Baròka araka ny nanononan'i Jeremia avy, dia toy izao:	
24O	36	28	0,00000	 Mandehana maka horonan-taratasy hafa indray hianao; ka soraty ao avokoa ireo teny voalohany, tao amin'ilay horonan-taratasy voalohany, nodoran'i Joakima, mpanjakan'i Jodà. 	
24O	36	29	0,00000	 Ary lazao amin'i Joakima mpanjakan'i Jodà, hoe: Izao no lazain'ny Tompo: Hianao nandoro iny horonan-taratasy iny, sady nanao hoe: Ahoana no nanoratanao tamin'iny fa hoe ho avy tokoa ny mpanjakan'i Babilona, ka handrava ity tany ity, ary ataony tsy hisy olona na biby intsony eto. 	
24O	36	30	0,00000	 Noho izany, izao no lazain'ny Tompo, ny amin'i Joakima, mpanjakan'i Jodà: Tsy hisy amin'ny fianakaviany na iray aza hipetraka eo amin'ny seza fiandrianan'i Davida, sady hatsipy any ivelany ny fatiny hasian'ny hainandro, amin'ny antoandro, sy ny hatsiaka amin'ny alina. 	
24O	36	31	0,00000	 Hafototro hamely azy mbamin'ny taranany sy ny mpanompony rehetra, ny helony; ary hataoko mihatra aminy, sy amin'ny mponina ao Jerosalema, ary amin'ny olona amin'i Jodà, ny loza rehetra nolazaiko taminy, fa tsy nohainoiny aho. 	
24O	36	32	0,00000	 Dia naka horonan-taratasy hafa indray Jeremia, natolony an'i Baròka mpanoratra, zanak'i Neriàsa, ka nosoratan'i Baròka araka ny nanononan'i Jeremia azy ny teny rehetra tamin'ilay boky nodoran'i Joakima mpanjakan'i Jodà tamin'ny afo; ary teny hafa maro tahaka ireny no niampy.	
24O	37	1	0,00000	[JEREMIA TAO AN-TRANOMAIZINA - IRAK'I SEDESIASA SY NY NAVALIN'I JEREMIA - NY NISAMBORANA ITY MPAMINANY - NY NATAON'NY MPANJAKA HO AZY] Sedesiasa zanak'i Josiasa no nanjaka nandimby an'i Jekoniasa zanak'i Joakima; Nabokodonozora mpanjakan'i Babilona no nanangana azy ho mpanjaka amin'ny tanin'i Jodà.	
24O	37	2	0,00000	 Kanefa na izy, na ny mpanompony, na ny ankapobem-bahoaka tao amin'ny tany, dia samy tsy nihaino ny tenin'ny Tompo izay notononiny tamin'ny alàlan'i Jeremia mpaminany.	
24O	37	3	0,00000	 Nirahin'i Sedesiasa, mpanjaka, Jokaly zanak'i Selmiasa, sy Sofoniasa zanak'i Maasiasa mpisorona, ho any amin'i Jeremia, mpaminany, hilaza aminy hoe: Mba mifonà ho anay amin'ny Tompo Andriamanitsika.	
24O	37	4	0,00000	 Jeremia nifanerasera teo afovoan'ny vahoaka ihany, ary mbola tsy natao an-tranomaizina. 	
24O	37	5	0,00000	 Ny tafik'i Faraona kosa efa nivoaka niala teny Ejipta; ary ny Kaldeana nanao fahirano an'i Jerosalema. 	
24O	37	6	0,00000	 Dia tonga tamin'i Jeremia mpaminany ny tenin'ny Tompo Andriamanitr'Israely: 	
24O	37	7	0,00000	 Izao no lazain'ny Tompo Andriamanitr'Israely: Izao no teny hataonareo amin'ny mpanjakan'i Jodà, naniraka anareo hanontany amiko: Ny tafik'i Faraona izay efa nivoaka hamonjy anareo, dia hiverina ho any amin'ny taniny any Ejipta indray; 	
24O	37	8	0,00000	 ary ny Kaldeana kosa hiverina atý ary hiady amin'ity tanàna ity, sady hahafaka azy sy handoro azy. 	
24O	37	9	0,00000	 Izao no lazain'ny Tompo: Aza mamita-tena foana hianareo, ka manao hoe: Handeha tokoa ho any lavitra antsika any ny Kaldeana; 	
24O	37	10	0,00000	 fa tsy handeha akory izy ireo. Ary na dia ho resenareo ny tafiky ny Kaldeana rehetra izay miady aminareo aza, ka tsy hisy afa-tsy ny maratra no sisa aminy, dia samy mbola hitsangana ao an-dainy avy ihany ireo, ka handoro ity tanàna ity amin'ny afo. 	
24O	37	11	0,00000	 Tamin'ny nialan'ny tafiky ny Kaldeana tao Jerosalema noho ny amin'ny tafik'i Faraona, 	
24O	37	12	0,00000	 dia nivoaka avy ao Jerosalema koa Jeremia, hankany amin'ny tanin'i Benjamina, mba handray ao izay anjarany eo amin'ny vahoaka. 	
24O	37	13	0,00000	 Kanjo nony mby teo am-bavahadin'i Benjamina izy, indro ny kapitenin'ny mpiambina, atao hoe Jeriasa, zanak'i Selemiasa, zanak'i Hananiasa, nisambotra an'i Jeremia mpaminany, nanao hoe: Miandany amin'ny Kaldeana hianao. 	
24O	37	14	0,00000	 Fa hoy Jeremia: Tsy marina izany; tsy miandany amin'ny Kaldeana aho. Tsy nihaino izany akory anefa Jeriasa, fa nosamboriny ihany Jeremia, dia nentiny nankany amin'ny lehibe. 	
24O	37	15	0,00000	 Ary nisafoaka tamin'i Jeremia ny lehibe; nikapoka azy iry ireo ary nandatsaka azy an-tranomaizina, tao amin'ny tranon'i Jonatana mpanoratra, fa nataony tranomaizina izany.	
24O	37	16	0,00000	 Nony efa tafiditra tao an-davaka ambanin'ny andoholambo Jeremia, sady efa nitoetra tao andro maro Jeremia, 	
24O	37	17	0,00000	 vao nanirahan'i Sedesiasa nesorina tao. Dia nanontaniany mangingina tao an-tranony izy nataony hoe: Moa misy teny avy amin'ny Tompo? Ka hoy ny navalin'i Jeremia: Eny! sady nampiany hoe: Hatolotra eo an-tànan'ny mpanjakan'i Babilona hianao. 	
24O	37	18	0,00000	 Hoy koa Jeremia tamin'i Sedesiasa mpanjaka: Inona no ratsy nataoko taminao na tamin'ity vahoaka ity, no dia nalatsakareo an-tranomaizina aho? 	
24O	37	19	0,00000	 Ary aiza moa ireo mpaminaninareo naminany taminareo, nanao hoe: Tsy ho tonga hamely anareo na hamely ity tany ity ny mpanjakan'i Babilona, 	
24O	37	20	0,00000	 koa ankehitriny, masìna hianao, ry mpanjaka tompoko, mba henoy! Ho tonga anie ny fitarainako eo anatrehanao: aza dia averina any an-tranon'i Jonatana mpanoratra aho, ho faty any. 	
24O	37	21	0,00000	 Dia nanome teny Sedesiasa mpanjaka, hitana an'i Jeremia ao an-kianjan'ny tranomaizina sy hanome azy mofo iray lehibe isan'andro avy any amin'ny araben'ny Mpanao mofo, mandra-pahalanin'ny mofo rehetra ao an-tanàna. Izany no nitoeran'i Jeremia tao amin'ny kianjan'ny tranomaizina.	
24O	38	1	0,00000	[NY NANAOVANA AN'I JEREMIA TAO AN-DAVAKA FAMORIAN-DRANO - AMPANGAIN'NY LOHOLONA JEREMIA, DIA ALATSAKA AO AN-DAVAKA - MANALALANA HANAFAKA AZY, ABDEMELEKA - RESAK'I JEREMIA AMIN'NY MPANJAKA] Tamin'izay Safatiasa zanak'i Matana, Gedeliasa zanak'i Fasora, ary Jokaly zanak'i Selemiasa, ary Fasora zanak'i Melkiasa, dia nandre ny teny nolazain'i Jeremia tamin'ny vahoaka rehetra hoe:	
24O	38	2	0,00000	 Izao no lazain'ny Tompo: Izay hitoetra amin'ity tanàna ity, ho fatin'ny sabatra sy ny mosary ary ny pesta; fa izay hivoaka hanatona ny Kaldeana kosa, ho velon'aina sy hahazo ny aina ho babony, ka ho velona.	
24O	38	3	0,00000	 Izao no lazain'ny Tompo: Hatolotra ny tafiky ny mpanjakan'i Babilona ity tanàna ity, ka ho afany.	
24O	38	4	0,00000	 Dia hoy ny lehibe tamin'ny mpanjaka: Aoka hovonoina io lehilahy io! Fa mampiraviravy tànana ny lehilahy mpiady sisa eto an-tanàna mbamin'ny vahoaka rehetra izy, amin'ny fanaovana teny toy izany aminy. Fa tsy mba mitady izay hahasoa ity vahoaka ity io lehilahy io, fa izay hampidi-doza aminy ihany.	
24O	38	5	0,00000	 Ka hoy Sedesiasa mpanjaka: Anananareo fahefana izy, fa ny mpanjaka tsy mahefa na inona na inona hisakana anareo.	
24O	38	6	0,00000	 Dia noraisin'izy ireo Jeremia, ka nampidininy tao an-davak'i Melkiasa, zanak'andriana, ao an-kianjan'ny fiambenana; mahazaka no nampidinana an'i Jeremia tao an-davaka izay tsy nisy rano, fa fotaka ihany, ka nilentika tanaty fotaka Jeremia.	
24O	38	7	0,00000	 Ren'i Abdemeleka etiopiana eonoka tao an-tranon'ny mpanjaka fa hoe tao an-davaka Jeremia, nipetraka teo am-bavahadin'i Benjamina ny mpanjaka tamin'izay;	
24O	38	8	0,00000	 dia nivoaka avy tao an-tranon'ny mpanjaka Abdemeleka, ka niteny tamin'ny mpanjaka nanao hoe:	
24O	38	9	0,00000	 Ry mpanjaka tompoko ô, ratsy izany nataon'ireo olona ireo tamin'ny nitondrany toy izany an'i Jeremia mpaminany, fa nampidininy ao an-davaka izy; ho faty mosary ao ihany izy, satria tsy misy mofo intsony eto an-tanàna.	
24O	38	10	0,00000	 Dia nanome teny an'i Abdemeleka etiopiana ny mpanjaka nanao hoe: Mangalà olona telopolo lahy etoana, hiaraka aminao, ka ampakaro i Jeremia mpaminany avy ao an-davaka dieny mbola tsy maty izy.	
24O	38	11	0,00000	 Ary naka ireo olona ireo hiaraka aminy Abdemeleka, dia niditra tao amin'ny tranon'ny mpanjaka ao ambanin'ny trano firaketana. Naka lamba tonta amam-boro-kitsay tao izy, ka nalefany tamin'ny tady izany ho ao amin'i Jeremia ao an-davaka. 	
24O	38	12	0,00000	 Dia hoy Abdemeleka etiopiana tamin'i Jeremia: Ataovy ao ambany helikao ireny lamba tonta amam-borodamba ireny eo ambanin'ny tady. Nataon'i Jeremia izany. 	
24O	38	13	0,00000	 Ka nosintonin'izy ireo tamin'ny tady izy, dia nampakariny avy ao an-davaka. Ary Jeremia nitoetra teo an-kianjan'ny fiambenana. 	
24O	38	14	0,00000	 Tamin'izay dia naniraka haka an'i Jeremia Sedesiasa mpanjaka mba ho ao aminy, ao amin'ny fidirana fahatelo, amin'ny tranon'ny Tompo. Dia hoy ny mpanjaka tamin'i Jeremia: Misy zavatra hanontaniako anao, ka aza anafenana aho. 	
24O	38	15	0,00000	 Ary hoy Jeremia tamin'i Sedesiasa: MOa tsy hamono ahy tokoa va hianao, raha ilazako izany. Ary raha omeko hevitra hianao, tsy hihaino ahy. 	
24O	38	16	0,00000	 Dia nianiana mangingina amin'i Jeremia Sedesiasa mpanjaka, nanao hoe: Velona Iaveh izay nanome antsika ity fiainana ity. Tsy hamono anao aho, na hanolotra anao amin'ireo olona mitady ny ainao ireo. 	
24O	38	17	0,00000	 Ka hoy Jeremia tamin'i Sedesiasa: Izao no lazain'ny Tompon'ny tafika, Andriamanitr'Israely: Raha mivoaka hanaiky ny lehiben'ny mpanjakan'i Babilona hianao, dia ho velon'aina hianao sy ny mpianakavinao. 	
24O	38	18	0,00000	 Fa raha tsy mivoaka hanatona ny lehiben'ny mpanjakan'i Babilona kosa hianao: ity tanàna ity hatolotra eo an-tànan'ny Kaldeana, ka hodorany; hianao kosa tsy ho afa-mandositra azy ireo. 	
24O	38	19	0,00000	 Dia hoy Sedesiasa mpanjaka tamin'i Jeremia: Matahotra an'ireo Jodeana efa nanatona ny Kaldeana aho; dia hatolotry ny olona an'ireo aho ka hataon'ireo fihomehezana. 	
24O	38	20	0,00000	 Fa hoy ny navalin'i Jeremia: Tsy hanolotra anao ny olona; mba henoy re ny feon'ny Tompo amin'izay ambarako aminao, dia hahita soa amin'izay hianao ary ho voavonjy ny ainao. 	
24O	38	21	0,00000	 Fa raha mandà tsy hivoaka hianao dia izao no nambaran'ny Tompo tamiko: 	
24O	38	22	0,00000	 Indro fa ny vehivavy sisa rehetra amin'ny akohonan'ny mpanjakan'i Jodà, hoentina ao amin'ny mpanapaky ny mpanjakan'i Babilona, ka hanao aminao hoe: Sodokan'ny sakaizanao hianao, ka resiny; nihitsoka anaty fotaka ny tongotrao dia nidify kosa izy ireo. 	
24O	38	23	0,00000	 Ny vady aman-janakao rehetra hoentina ao amin'ny Kaldeana, hianao koa tsy ho afa-mandositra azy ireo, fa ho azon'ny mpanjakan'i Babilona, ary hianao no nandoro ity tanàna ity. 	
24O	38	24	0,00000	 Dia hoy Sedesiasa tamin'i Jeremia: Aoka tsy hisy olona hahare na inona na inona amin'izao resaka izao, dia tsy ho faty hianao. 	
24O	38	25	0,00000	 Raha ren'ny mpanapaka fa niresaka taminao aho, ka tonga aminao izy manao hoe: Ambarao anay izay nolazainao tamin'ny mpanjaka sy nolazain'ny mpanjaka taminao; aza misy afenina aminay, dia tsy hamono anao izahay; dia izao no avalio azy: 	
24O	38	26	0,00000	 Nanatitra ny fitarainako tamin'ny mpanjaka aho, mba tsy haveriny any an-tranon'i Jonatana izay hahafatesako, aho.	
24O	38	27	0,00000	 Dia tonga tao amin'i Jeremia tokoa ny mpanapaka rehetra, ka nanontany azy, ka novaliany araka ireo teny rehetra nandidian'ny mpanjaka azy indrindra, ka dia navelany tsy nosahiraniny izy; satria tsy nisy re ny resaka. 	
24O	38	28	0,00000	 Dia nipetraka tao an-kianja fiambenana Jeremia mandra-pahafaka an'i Jerosalema; ka dia tao ihany izy, nony azo Jerosalema.	
24O	39	1	0,00000	[NY NAHAFAHAN'I JEROSALEMA - JEROSALEMA TEO AN-TÀNAN'NY KALDEANA - NY NANAFAHANA AN'I JEREMIA - FAMPANANTENANA NATAO TAMIN'I ABDEMELEKA] Tamin'ny volana fahafolo, amin'ny taona fahasivy nanjakan'i Sedesiasa, mpanjakan'i Jodà, dia tonga teo anoloan'i Jerosalema Nabokodonozora, mpanjakan'i Babilona, mbamin'ny tafiny rehetra, ka nanao fahirano azy. 	
24O	39	2	0,00000	 Tamin'ny taona faharaika ambin'ny folo nanjakan'i Sedesiasa, volana fahefatra, andro fahasivin'ny volana, dia nisy voabanga ny tanàna; 	
24O	39	3	0,00000	 ka niditra avokoa ny mpanapaky ny mpanjakan'i Babilona, ary naka toerana mafy teo amin'ny vavahady afovoany, dia Nergaly-Seresera, mpiambina ny trano firaketana, Nabo-Sarsakima, lehiben'ny eonoka, Nergaly-Seresera, lehiben'ny majy, mbamin'ny sisa rehetra amin'ny mpanapaky ny mpanjakan'i Babilona.	
24O	39	4	0,00000	 Nony nahita azy ireo Sedesiasa, mpanjakan'i Jodà, mbamin'ny lehilahy mpiady 	
24O	39	5	0,00000	 Nenjehin'ny tafiky ny Kaldeana anefa izy ireo, ary tratrany teo amin'ny tany lemak'i Jerikao Sedesiasa. Dia noraisin'izy ireo izy ka nentiny niakatra ho any amin'i Nabokodonozora, mpanjakan'i Babilona, tao Rebla, amin'ny tanin'i Emata, ka namoaka teny fitsarana momba azy izy.	
24O	39	6	0,00000	 Ireo zanakalahin'i Sedesiasa novonoin'ny mpanjakan'i Babilona teo imasony, tao Rebla; ny lehibe rehetra tamin'i Jodà, novonoin'ny mpanjakan'i Babilona koa. 	
24O	39	7	0,00000	 Rahefa izany dia nopotsiriny ny mason'i Sedesiasa, ary nafatony tamin'ny rojo varahana roa izy hoentiny any Babilona. 	
24O	39	8	0,00000	 Rahefa izany, dia nodoran'ny Kaldeana ny tranon'ny mpanjaka mbamin'ny tranon'ny vahoaka, ary noravany ny mandan'i Jerosalema. Ny vahoaka sisa izay tafajanona tao an-tanàna, mbamin'ireo mpilefa nitolo-tena nanaiky azy; 	
24O	39	9	0,00000	 ary ny vahoaka sisa tamin'ny tany izay tafajanona teo, dia nentin'i Nabozardana lehiben'ny mpiambina, ho babo any Babilona. 	
24O	39	10	0,00000	 Fa ny olona mahantra sasantsasany, tsy manana na inona na inona, dia navelan'i Nabokodonozora, lehiben'ny mpiambina, teo amin'ny tanin'i Jodà, sady nomeny tanim-boaloboka aman-tanimboly tamin'izay andro izay izy ireo.	
24O	39	11	0,00000	 Nisy didy nomen'i Nabokodonozora, mpanjakan'i Babilona, an'i Nabozardana, lehiben'ny mpiambina, ny amin'i Jeremia, nataony hoe: 	
24O	39	12	0,00000	 Alaovy izy, ka ataovy andry maso, aza asian-dratsy; fa araka izay lazainy aminao ihany atao aminy. 	
24O	39	13	0,00000	 Ary Nabozardana, lehiben'ny mpiambina, Nabosezibana, lehiben'ny eonoka, sy Nergaly-Seresera, lehiben'ny majy, mbamin'izy rehetra mpanapaky ny mpanjakan'i Babilona, 	
24O	39	14	0,00000	 naniraka haka an'i Jeremia, tao an-kianjan'ny fiambenana; dia napetrany tamin'i Godoliasa, zanak'i Ahikama, zanak'i Safana izy, hoentiny any an-trano, ka dia nitoetra teo amin'ny vahoaka izy.	
24O	39	15	0,00000	 Fony Jeremia mbola voafahy tao an-kianjan'ny fiambenana, dia tonga taminy ny tenin'ny Tompo nanao hoe: 	
24O	39	16	0,00000	 Mandehana hianao milaza amin'i Abdemeleka Etiopiana hoe: Izao no lazain'ny Tompon'ny tafika, Andriamanitr'Israely: Indro aho hanatanteraka ny teniko momba ity tanàna ity, hampahita loza fa tsy hanasoa, ary dia ho eo imasonao androtr'izay ihany izany. 	
24O	39	17	0,00000	 Hovonjeko anefa hianao amin'izany andro izany, - teny marin'ny Tompo, - fa tsy ho voatolotra eo an-tànan'ny olona atahoranao. 	
24O	39	18	0,00000	 Hataoko afaka tokoa hianao ka tsy ho lavon-tsabatra, fa hahazo ny ainao ho babo, satria natoky ahy hianao, - teny marin'ny Tompo.	
24O	40	1	0,00000	[NY NIHAONAN'I JEREMIA SY NABOZARDANA - NY NAMONOANA AN'I GODOLIASA] Ny teny natao tamin'i Jeremia avy amin'ny Tompo taorian'ny nandefasan'i Nabozardana, lehiben'ny mpiambina azy hiala tany Ramà, nony nampanalainy izy, ilay mbola nifatotra iny, teo amin'ireo babo rehetra avy any Jerosalema sy Jodà izay nentina ho any Babilona. 	
24O	40	2	0,00000	 Nentin'ny lehiben'ny mpiambina Jeremia, ka nilazany hoe: Iaveh Andriamanitrao efa nanambara izao loza izao amin'ity tanàna ity, ka nahatonga azy izy. 	
24O	40	3	0,00000	 Notanterahan'ny Tompo izay efa voalazany, satria nanota tamin'ny Tompo hianareo sy tsy nihaino ny feony, ka dia tonga taminareo izao zavatra izao. 	
24O	40	4	0,00000	 Ary hianao izao, dia indro fa novahako ny fatorana tamin'ny tànanao, ka sitrakao moa ny hiaraka amiko ho any Babilona, dia andeha, fa hitandrina anao aho; tsy sitrakao kosa ny hiaraka amiko any Babilona, dia aoka tsy ho hoheverina izany. Jereo, eo anoloanao ny tany rehetra, ka mandehana amin'izay heverinao ho tsara sy mety. 	
24O	40	5	0,00000	 Raha mbola nijanonjanona teo, tsy nandeha Jeremia: Miverena ary, hoy izy, any amin'i Godoliasa, zanak'i Ahikama, zanak'i Safana, izay natangan'ny mpanjakan'i Babilona hanapaka ny tanànan'i Jodà, ka miaraha mitoetra aminy, eo amin'ny vahoaka; na mandehana any amin'izay tianao haleha, na aiza na aiza. Dia nomen'ity lehiben'ny mpiambina vatsy amam-panomezana izy, vao nalefany handeha.	
24O	40	6	0,00000	 Nankany amin'i Godoliasa, tany Masfà, Jeremia, ka niara-nonina taminy, teo amin'ny vahoaka sisa navela teo amin'ny tany.	
24O	40	7	0,00000	 Nony nandre ry zareo mpifehy miaramila rehetra any ambanivohitra mbamin'ireo olom-peheziny, fa hoe: Godoliasa zanak'i Ahikama no natsangan'ny mpanjakan'i Babilona ho governora amin'ny tany, sy nametrahany ny lehilahy, ny zaza amam-behivavy ary ny mahantra amin'ny tany, tsy nentin-ko babo any Babilona, 	
24O	40	8	0,00000	 dia nanatona an'i Godoliasa, tany Masfà izy ireo, izany hoe, Ismaely, zanak'i Nataniasa, Johanana sy Honatana, zanak'i Karea, Seraiasa, zanak'i Tanehometa ireo zanak'i Efoì, sy Netofà, ary Jezoniasa, zanak'ilay Moahatiana, dia ireo mbamin'ny olom-peheziny avy. 	
24O	40	9	0,00000	 Dia izao no nolazain'i Godoliasa, zanak'i Ahikama, zanak'i Safàna tamin'izy ireo sy tamin'ireo olom-peheziny: Aza matahotra ny hanompo ny Kaldeana hianareo; monena amin'ny tany, manompoa ny mpanjakan'i Babilona, dia hahita soa hianareo. 	
24O	40	10	0,00000	 Ny amiko, dia honina ao Masfà aho, ho mpanao raharahan'ny Kaldeana, tonga atý aminareo; ary hianareo kosa, angony ny divay amam-boankazo sy diloilo, ka ataovy amin'ny fasiana azy, dia monena amin'izay tanànareo, izay hipetrahanareo.	
24O	40	11	0,00000	 Ny Jodeana rehetra izay tany amin'ny tanin'i Moaba ao amin'ny taranak'i Ammona, sy tany Edoma, nony efa nandre tao amin'izany tany rehetra izany fa hoe mbola misy sisan'i Jodà navelan'ny mpanjakan'i Babilona, ary Godoliasa, zanak'i Ahikama, zanak'i Safàna, no napetrany ho governeran'izy ireo, 	
24O	40	12	0,00000	 dia tamin'izay ny Jodeana rehetra no niverina avy any amin'ny tany rehetra nandroahana azy avokoa, ka nankao amin'ny tanin'i Jodà, nanatona an'i Godoliasa, tany Masfà, ary nanangona divay amam-boankazo be dia be.	
24O	40	13	0,00000	 Fa Johanana, zanak'i Karea, mbamin'ny mpifehy miaramila tany ambanivohitra rehetra kosa, tonga tany amin'i Godoliasa tany Masfà, 	
24O	40	14	0,00000	 ka nanao taminy hoe: Fantatrao va, fa Baalisa mpanjakan'ny taranak'i Ammona, efa naniraka an'Ismaely, zanak'i Nataniasa, hamono anao? 	
24O	40	15	0,00000	 Tsy nino azy anefa Godoliasa zanak'i Ahikama. Ary niteny mangingina tamin'i Godoliasa tany Masfà Johanana, zanak'i Karea nanao hoe: Aoka ary aho handeha hamono an'Ismaely zanak'i Nataniasa, hatao tsy fantatr'olona velively. Fa nahoana no lany ringana ny sisan'i Jodà? 	
24O	40	16	0,00000	 Fa izao no nolazain'i Godoliasa, zanak'i Ahikama, tamin'i Johanana, zanak'i Karea: Aza manao izany, fa tsy marina akory izay lazainao momba an'Ismaely.	
24O	41	1	0,00000	[NY NAMONOANA AN'I GODOLIASA] Nony tamin'ny volana fahafito, tonga tao amin'i Godoliasa zanak'i Ahikama tao Masfà, Ismaely zanak'i Nataniasa zanak'i Elisama, taranak'andriana, nomban'ireo andriambaventin'ny mpanjaka sy olona folo lahy koa dia niara-nihinana tao Masfà izy ireo.	
24O	41	2	0,00000	 Ary nitsangana Ismaely, zanak'i Nataniasa, mbamin'ireo olona folo lahy niaraka taminy, ary namely sabatra an'i Godoliasa, zanak'i Ahikama, zanak'i Safàna, ka matiny izy ilay napetraky ny mpanjakan'i Babilona ho governora amin'ny tany, 	
24O	41	3	0,00000	 mbamin'ny Jodeana rehetra, izay tao aminy, dia tao amin'i Godoliasa, tao Masfà; novonoin'Ismaely koa ny Kaldeana sendra tao, dia ny olona mpiady.	
24O	41	4	0,00000	 Nony afak'ampitson'ny andro namonoana an'i Godoliasa, raha mbola tsy nisy olona nahalala izany akory, 	
24O	41	5	0,00000	 nisy olona valopolo lahy tonga avy any Sikema sy Silao ary Samaria, samy voaharatra ny volom-bavany, voatriatra ny fitafiany, voatetika ny tenany, nitondra fanatitra aman'emboka manitra, haterina ao an-tranon'ny Tompo. 	
24O	41	6	0,00000	 Nivoaka avy ao Masfà Ismaely, zanak'i Nataniasa, hitsena azy ireo, sady nitomany ka nony tafahaona taminy, dia nanao tamin'izy ireo hoe: Andeha hianareo ho any amin'i Godoliasa, zanak'i Ahikama. 	
24O	41	7	0,00000	 Kanjo vao tonga teo afovoan'ny tanàna izy ireo, dia novonoin'Ismaely, zanak'i Nataniasa sy iretsy olona niaraka taminy, ka natsipiny tao afovoan'ny lava-drano.	
24O	41	8	0,00000	 Nisy folo lahy tamin'izy ireo anefa, nilaza tamin'Ismaely hoe: Aza mba vonoina izahay, fa manam-pitaovana miafina any an-tsaha, dia varim-bazaha, orja, diloilo, sy tantely. Ka dia nijanona izy, fa tsy namono an'ireo teo afovoan'iretsy rahalahiny. 	
24O	41	9	0,00000	 Ny lava-drano nanarian'Ismaely ny fatin'ireo olona novonoiny noho ny amin'i Godoliasa, dia ilay nataon'i Asa, mpanjaka, noho ny amin'i Baasa, mpanjakan'Israely, io no nofenoin'Ismaely, zanak'i Nataniasa, faty.	
24O	41	10	0,00000	 Dia nentin'Ismaely ho babo ny olona sisa tao Masfà, ireo zanakavanin'ny mpanjaka mbamin'ny vahoaka rehetra tafajanona tao Masfà, izay nomen'i Nabozardana lehiben'ny mpiambina an'i Godoliasa, zanak'i Ahikama, ho filohany; nentin'Ismaely zanak'i Nataniasa ho babo ireo, dia lasa nankany amin'ny taranak'i Ammona izy.	
24O	41	11	0,00000	 Nony ren'i Johanana zanak'i Karea mbamin'ny mpifehy miaramila rehetra teo aminy ny ratsy rehetra nataon'Ismaely zanak'i Nataniasa, 	
24O	41	12	0,00000	 dia nitondra ny miaramilany rehetra izy ka niainga hiady amin'Ismaely zanak'i Nataniasa; tratrany tao akaikin'ny kamory lehibe ao Gabaona io. 	
24O	41	13	0,00000	 Faly ireo vahoaka rehetra teo amin'Ismaely, nony nahita an'i Johanana zanak'i Karea, mbamin'ny mpifehy miaramila rehetra niaraka taminy, 	
24O	41	14	0,00000	 ka niverina nandeha nikambana tamin'i Johanana, zanak'i Karea, avokoa ny vahoaka rehetra nentin'Ismaely ho babo avy any Masfà. 	
24O	41	15	0,00000	 Fa Ismaely zanak'i Nataniasa no afa-nandositra teo anatrehan'i Johanana ka nankany amin'ny taranak'i Ammona, nomban'ny olona valo lahy. 	
24O	41	16	0,00000	 Noraisin'i Johanana, zanak'i Karea mbamin'ny mpifehy miaramila rehetra nomba azy, ny vahoaka sisa rehetra izay efa nentin'Ismaely zanak'i Nataniasa, avy any Masfà, nony avy namono an'i Godoliasa, zanak'i Ahikama izy, dia ny olona mpiady, ny zaza amam-behivavy, ary ny eonoka, ka nentiny niverina avy any Gabaona izy ireo. 	
24O	41	17	0,00000	 Dia nandeha izy ireo, ka teo amin'ny tranom-bahiny ao Kanaama, akaikin'i Betleema, no nijanona, vao lasa nankany Ejipta, 	
24O	41	18	0,00000	 nanalavitra ny Kaldeana izay natahorany, noho ny namonoan'Ismaely zanak'i Nataniasa an'i Godoliasa zanak'i Ahikama, izay napetraky ny mpanjakan'i Babilona, ho governoran'ny tany.	
24O	42	1	0,00000	[NY VAHOAKA MANDOSITRA MANKANY EJIPTA] Tamin'izay, nanatona an'i Jeremia avokoa ny mpifehy miaramila rehetra mbamin'i Johanana, zanak'i Kare, Jezoniasa, zanak'i Osaiasa, ary ny vahoaka rehetra na kely na lehibe, 	
24O	42	2	0,00000	 ka nanao taminy hoe: Aoka ho tonga eo anatrehanao anie izao fihantanay izao; mivavaha amin'ny Tompo Andriamanitrao, ho an'izao sisa rehetra izao, fa maro izahay taloha, nefa efa tonga vitsy sisa araka izao hitan'ny masonao izao. 	
24O	42	3	0,00000	 Aoka hambaran'ny Tompo Andriamanitrao aminay, izay làlana tokony hizoranay, sy izay zavatra tokony hataonay. 	
24O	42	4	0,00000	 Ary hoy Jeremia mpaminany, namaly azy ireo: Dia reko izany; ka indro aho, hivavaka amin'ny Tompo Andriamanitrareo araka ny teninareo; ary hambarako aminareo avokoa, fa tsy misy hanafenako izay havalin'ny Tompo anareo.	
24O	42	5	0,00000	 Dia hoy izy ireo tamin'i Jeremia: Aoka Iaveh no ho vavolombelona marina sy mahatoky miampanga anay, raha tsy manatanteraka ny zavatra rehetra araka ny tenin'ny Tompo Andriamanitrao izay hampitondrainy anao ho anay izahay. Hanaiky ny feon'ny Tompo Andriamanitray, izay nanirahanay anao izahay, 	
24O	42	6	0,00000	 na ho soa na ho ratsy, mba hihavian'ny soa aminay amin'ny fanekenay ny feon'ny Tompo Andriamanitray.	
24O	42	7	0,00000	 Nony afaka folo andro, tonga tamin'i Jeremia ny tenin'ny Tompo, 	
24O	42	8	0,00000	 ka nantsoiny Johanana zanak'i Karea, mbamin'ny mpifehy miaramila rehetra teo aminy, sy ny vahoaka rehetra na kely na lehibe, 	
24O	42	9	0,00000	 dia nilazany hoe: Izao no lazain'ny Tompo Andriamanitr'Israely, izay nanirahanareo ahy hitondra eo anatrehany ny hatakareo: 	
24O	42	10	0,00000	 Raha manohy ny fonenana amin'ity tany ity hianareo, dia haoriko, fa tsy horavako, hamboleko, fa tsy hongotako, fa anenenako ny loza namelezako anareo. 	
24O	42	11	0,00000	 Aza matahotra ny mpanjakan'i Babilona, izay atahoranareo; aza matahotra azy - teny marin'ny Tompo, - fa momba anareo aho, hamonjy sy hanafaka anareo amin'ny tànany. 	
24O	42	12	0,00000	 Hataoko mahazo famindram-po hianareo, ka hamindra fo aminareo izy, dia hampody anareo amin'ny taninareo. 	
24O	42	13	0,00000	 Fa raha hoy kosa hianareo: Tsy honina amin'ity tany ity izahay; ka tsy manaiky ny feon'ny Tompo Andriamanitrareo hianareo; 	
24O	42	14	0,00000	 raha hoy hianareo: Tsia fa any Ejipta no halehanay, izay tsy hahitanay ady, tsy handrenesanay feon'anjomara, tsy hahatsiarovanay noana, ka any no honenanay; 	
24O	42	15	0,00000	 dia henoinareo ny tenin'ny Tompo, ry sisa amin'i Jodà: Izao no lazain'ny Tompo Andriamanitr'Israely: Raha mitodi-maso mankany Ejipta hianareo mba ho any ka miditra hitoetra any hianareo, 	
24O	42	16	0,00000	 ny sabatra atahoranareo, hahatratra anareo any amin'ny tany Ejipta, ny mosary ahinareo mafy, hanjohy anareo any Ejipta, ary ho faty any hianareo. 	
24O	42	17	0,00000	 Izay rehetra mitodi-maso mankany Ejipta mba ho any sy honina any, dia ho fatin'ny sabatra sy ny mosary ary ny pesta avokoa, fa tsy misy ho velona sy afa-mandositra ny loza hahatrako aminy. 	
24O	42	18	0,00000	 Fa izao no lazain'ny Tompon'ny tafika, Andriamanitr'Israely: Toy ny niantefan'ny fahatezerako amam-pahavinirako tamin'ny mponina tao Jerosalema, no hiantefan'ny fahatezerako aminareo, nony tafiditra any Ejipta hianareo, ka dia ho fisahato, fitalanjonana, fanozonana ary fandatsan'ny olona hianareo sady tsy hahita ity tany ity intsony. 	
24O	42	19	0,00000	 Ry sisa amin'i Jodà ô, izao no lazain'ny Tompo aminareo: Aza miditra any Ejipta hianareo; fantaro tsara fa efa nanariko am-pahibemaso hianareo izao androany. 	
24O	42	20	0,00000	 Fa efa naningo-tena hianareo, tamin'ny nanirahanareo ahy ho amin'ny Tompo Andriamanitsika, nanao hoe: Mivavaha amin'ny Tompo Andriamanitsika ho anay, fa izay rehetra holazain'ny Tompo Andriamanitsika, dia ambarao anay fa hotanterahanay avokoa. 	
24O	42	21	0,00000	 Nanambara izany taminareo aho androany, fa tsy nihaino ny feon'ny Tompo Andriamanitrareo kosa hianareo, na ny zavatra inona na ny zavatra inona nanirahany ahy ho aminareo.	
24O	42	22	0,00000	 Koa aoka ho fantatrareo marimarina izao, fa ho fatin'ny sabatra sy ny mosary ary ny pesta any amin'ny tianareo aleha honenana hianareo.	
24O	43	1	0,00000	[NY NANKANESAN'NY JODY ANY EJIPTA - FAMINANIANA MOMBA NY HAHALASANAN'I NABOKODONOZORA NY TANY EJIPTA] Nony tapitra voalazan'i Jeremia tamin'ny vahoaka rehetra avokoa ny tenin'ny Tompo Andriamaniny, ireo teny rehetra nanirahan'ny Tompo Andriamaniny azy ho aminy, 	
24O	43	2	0,00000	 dia niteny Azariasa zanak'i Osaiasa, sy Johanana, zanak'i Karea, mbamin'ireo lehilahy mpiavonavona rehetra, ka nanao tamin'i Jeremia hoe: Milaza lainga hianao; Iaveh Andriamanitsika tsy naniraka anao hilaza aminay hoe: Aza miditra any Ejipta mba hitoetra ao. 	
24O	43	3	0,00000	 Fa Baròka, zanak'i Neriàsa, no nanome fo anao, mba hanolotra anay ho eo an-tànan'ny Kaldeana, hahafaty anay sy hahalasan-ko babo anay any Babilona. 	
24O	43	4	0,00000	 Ka dia tsy nihaino ny feon'ny Tompo nandidy azy hitoetra amin'ny tanin'i Jodà, Johanana, zanak'i Karea, sy ny mpifehy miaramila rehetra mbamin'ny vahoaka rehetra. 	
24O	43	5	0,00000	 Fa nentin'i Johanana, zanak'i Karea, mbamin'ireo mpifehy miaramila rehetra ihany ny sisan'i Jodà rehetra, ireo izay efa niverina avy any amin'ny firenena rehetra nielezany, honina eo amin'ny tanin'i Jodà, 	
24O	43	6	0,00000	 ny lehilahy, ny zaza amam-behivavy, ny zanakavavin'ny mpanjaka, mbamin'ny olona rehetra, navelan'i Nabozardana lehiben'ny mpiambina niaraka tamin'i Godoliasa, zanak'i Ahikama, zanak'i Safàna, ary koa Jeremia mpaminany, mbamin'i Baròka, zanak'i Neriàsa. 	
24O	43	7	0,00000	 Niditra tany amin'ny tany Ejipta izy ireo, dia tonga hatrany Tafnesa, fa tsy nihaino ny feon'ny Tompo.	
24O	43	8	0,00000	 Ary tonga tamin'i Jeremia tao Tafnesa ny tenin'ny Tompo nanao hoe: 	
24O	43	9	0,00000	 Mitondrà vato lehibe eny an-tànanao, ka afeno eo anatrehan'ny lehilahy amin'i Jodà, ataovy ao anaty simenitra eo amin'ny ngorodona taila, izay anoloan'ny tranon'i Faraona, ao Tafnesa; 	
24O	43	10	0,00000	 dia lazao amin'izy ireo hoe: Izao no lazain'ny Tompon'ny tafika, Andriamanitr'Israely: Indro aho haniraka haka an'i Nabokodonozora, mpanjakan'i Babilona mpanompoko, sy hametraka ny seza fiandrianany eo ambonin'ireto vato nafeniko ireto; ary izy hamelatra ny karipetrany eo ambonin'ireo. 	
24O	43	11	0,00000	 Ho avy izy, ka hamely ny tany Ejipta; ka izay ho amin'ny fahafatesana, matesa; izay ho amin'ny fahababoana, baboy; izay ho amin'ny sabatra, alavoin-tsabatra. 	
24O	43	12	0,00000	 Handrehitra afo ao amin'ny tranon'ireo andriamanitr'i Ejipta aho, ka hodorany izany, ary heontiny babo ireo andriamanitra ireo; ary hihodidinany hoatra ny hihodidinan'ny mpiandry ondry ny lambany ny tany Ejipta, vao hiala eo amim-piadanana izy. 	
24O	43	13	0,00000	 Ireo tsangam-bato ao an-tranon'ny Masoandro, eo amin'ny tany Ejipta, hotorotoroiny, ary ireo tranon'ny andriamanitr'i Ejipta hodorany.	
24O	44	1	0,00000	[FETIN-TSAMPY TANY EJIPTA - ANATRA FARANY NATAON'I JEREMIA - LOZA HANJO NY JODY ANY EJIPTA RAHA TSY MIALA AMIN'NY FANOMPOAN-TSAMPY IZY - VALY AN'AVONAVONA NATAON'NY JODY - NY NAVALIN'I JEREMIA INDRAY - FILAZANA INDRAY NY LOZA HANJO NY JODY MANOMPO SAMPY] Ny teny tonga tamin'i Jeremia, ho an'ny Jodeana rehetra nitoetra tany amin'ny tany Ejipta, dia izay nitoetra tany Migdola, tany Tafnesa, tany Nofa, sy tany amin'ny tany Fatoresa, nanao hoe:	
24O	44	2	0,00000	 Izao no lazain'ny Tompon'ny tafika, Andriamanitr'Israely: Efa hitanareo ny loza rehetra nahatrako tamin'i Jerosalema sy ny tanànan'i Jodà rehetra, fa indreo izy ankehitriny, dia efa tany lao sy tsy misy mponina intsony,	
24O	44	3	0,00000	 noho ny ratsy nataony hampahatezitra ahy tamin'ny nandehanany hanatitra emboka manitra amam-panompoana amin'izay andriamani-kafa tsy nisy nahalala, na izy, na hianareo, na ny razanareo.	
24O	44	4	0,00000	 Efa naniraka ny mpaminany mpanompoko rehetra taminareo aho, sady naniraka azy hatramin'ny vao maraina, hilaza aminareo hoe: Aza dia manao izany fahavetavetana hàlako izany hianareo.	
24O	44	5	0,00000	 Kanefa tsy nihaino izy ireo, na nanongilan-tsofina mba hialany amin'ny haratsiany sy tsy hanaterany emboka manitra intsony, amin'izay andriamani-kafa.	
24O	44	6	0,00000	 Ka dia niantefa tamin'izy ireo ny fahavinirako amam-pahatezerako, ka nirehitra tamin'ny tanànan'i Jodà sy ny làlam-ben'i Jerosalema, ka tonga tany lao sy efitra izany, araka ny hita ankehitriny izao.	
24O	44	7	0,00000	 Koa ankehitriny dia izao no lazain'ny Tompo, Andriamanitry ny tafika, Andriamanitr'Israely: Nahoana hinareo no nampidi-doza mafy toy izao aminareo, dia izay haharingana anareo ao amin'i Jodà, na ny lehilahy na ny vehivavy aminareo, na ny zaza na ny vao minono aminareo, tsy hisy izay sisa havela akory;	
24O	44	8	0,00000	 dia izay hampahatezitra ahy amin'ny asan-tànanareo, amin'ny anateranareo emboka manitra amin'izay andriamani-kafa, eo amin'ny tany Ejipta, izay nidiranareo hitoerana, mba haharingana anareo, sy hahatonga anareo ho fanozona sy fandatsa amin'ny firenena rehetra ambonin'ny tany?	
24O	44	9	0,00000	 Hadinonareo va ny heloky ny razanareo, ny heloky ny mpanjakan'i Jodà, ny heloky ny vehivavy ao Jodà, ny heloky ny tenanareo, amin'ny tanin'i Jodà, sy teny an-dalam-ben'i Jerosalema?	
24O	44	10	0,00000	 Mandrak'androany izy ireo tsy mbola nanenina, tsy mbola nana-tahotra, tsy mbola nandeha araka ny lalàko na ny didy nataoko teo anoloanareo sy teo anoloan'ny razanareo.	
24O	44	11	0,00000	 Noho izany, izao no lazain'ny Tompon'ny tafika, Andriamanitr'Israely: Indro aho hitodi-tava hamely anareo, hahatonga loza aminareo sy handringana an'i Jodà rehetra.	
24O	44	12	0,00000	 Halaiko ny sisa amin'i Jodà, izay nitodi-maso mankany Ejipta mba ho tonga hitoetra any: Ho levona any amin'ny tany Ejipta, dia ho lavo izy ireo: ho levon'ny sabatra sy ny mosary; na ny kely na ny lehibe, ho fatin'ny sabatra sy ny mosary izy ireo ary ho tonga fisahato, fitalanjonana, fanozona, ary fandatsa.	
24O	44	13	0,00000	 Toy ny namangiako an'i Jerosalema tamin'ny sabatra sy ny mosary ary ny pesta no hamangiako an'izay mitoetra eo amin'ny tany Ejipta.	
24O	44	14	0,00000	 Tsy hisy ho afaka handositra na ho velona ny sisa amin'i Jodà, tamin'ireo izay tonga mba honina eto amin'ny tanin'i Ejipta, ka hiverina indray amin'ny tanin'i Jodà, izay irin'ny fony hiverenana mba honenana. Satria tsy hisy hody any izy afa-tsy izay vitsivitsy afa-mandositra ihany. 	
24O	44	15	0,00000	 Tamin'izay namaly an'i Jeremia ny lehilahy rehetra, nahalala fa efa nanatitra emboka manitra tamin'ireo andriamani-kafa, ny vadiny sy ny vehivavy rehetra tafavory teo amin'ny fivoriam-be ary ny vahoaka rehetra nitoetra tany amin'ny tany Ejipta tao Fatoresa, ka nanao hoe: 	
24O	44	16	0,00000	 Tsy mihaino anao izahay amin'ny teny nolazainao taminay, amin'ny anaran'ny Tompo. 	
24O	44	17	0,00000	 Fa ny teny rehetra naloaky ny vavanay, dia tsy maintsy tanterahanay tokoa tokoa, amin'ny fanaterana emboka manitra amin'ny Mpanjakavavin'ny lanitra, amin'ny fandrarahana fanatitra araraka ho azy, araka ny efa nataonay dia izahay sy ny razanay ary ny mpanjakanay amam-panapaka anay tany amin'ny tanin'i Jodà sy teny an-dalam-ben'i Jerosalema. Tamin'izany, izahay voky hanina, niadana ary tsy nahita loza. 	
24O	44	18	0,00000	 Fa hatramin'ny nitsaharanay tsy nanatitra emboka manitra ho an'ny Mpanjakavavin'ny lanitra sy tsy nandrarahanay fanatitra araraka ho azy, vao tsy nanana na inona na inona izahay, sady levon'ny sabatra ama-mosary. 	
24O	44	19	0,00000	 Ary raha nanatitra emboka manitra sy nandraraka fanatitra araraka ho an'ny Mpanjakavavin'ny lanitra izahay, moa takona ny vadinay va ny nanaovanay mofomamy manambara azy, sy nandrarahanay fanatitra araraka ho azy?	
24O	44	20	0,00000	 Dia niteny tamin'ny vahoaka rehetra Jeremia, namelively ny lehilahy sy ny vehivavy sy ireo namaly azy toy izany, ka nanao taminy hoe: 	
24O	44	21	0,00000	 Tsy izany indrindra va no tsaroan'ny Tompo sy tafasondrotra tao am-pony, dia ny emboka manitra nodoranareo tany an-tanànan'i Jodà, sy teny an-dalam-ben'i Jerosalema, na hianareo sy ny razanareo, na ny mpanjakanareo amam-panapaka anareo, na ny vahoaka tamin'ny tany? 	
24O	44	22	0,00000	 Tsy nahalefitra mihaotra noho izay intsony Iaveh, noho ny haratsian'ny nataonareo, sy noho ny fahavetavetana notanterahinareo ka dia zary efitra lao, voaozona, ary tsy misy mponina ny taninareo, araka izao hita anio izao. 	
24O	44	23	0,00000	 Satria hianareo nanolotra emboka manitra sy nanota tamin'ny Tompo, fa tsy nihaino ny feon'ny Tompo, ny lalàny sy ny fitsipika aman-didiny; dia noho izany no niharan'izao loza manjo anareo izao hianareo, araka izao hita anio izao.	
24O	44	24	0,00000	 Ka dia hoy Jeremia tamin'ny vahoaka rehetra, sy tamin'ny vehivavy rehetra nanao hoe: Mihainoa ny tenin'ny Tompo, hianareo Jodà rehetra atý amin'ny tany Ejipta. 	
24O	44	25	0,00000	 Izao no lazain'ny Tompon'ny tafika, Andriamanitr'Israely: Hianareo sy ny vadinareo, samy efa nanambara tamin'ny vavanareo sy nanatanteraka tamin'ny tànanareo nanao hoe: Ho efainay tokoa ny voady nataonay, hanolotra emboka manitra sy handraraka fanatitra araraka ho an'ny Mpanjakavavin'ny lanitra. Aoka àry, ka efao ny voadinareo, aza diso ny manatanteraka ny voadinareo. 	
24O	44	26	0,00000	 Koa mihainoa ny tenin'ny Tompo, ry Jodà rehetra mitoetra atý amin'ny tany Ejipta: Indro aho fa mianiana amin'ny anarako lehibe, hoy Iaveh, fa tsy hotononin'ny vavan'ny lehilahy amin'i Jodà eran'ny tany Ejipta intsony, ny anarako, hatao hoe: Velona Iaveh Tompo. 	
24O	44	27	0,00000	 Indro aho miambina azy ireo, hampidi-doza fa tsy soa amin'izy ireo, ka dia ho levon'ny sabatra sy ny mosary avokoa, ny lehilahy amin'i Jodà, mandra-paharingany. 	
24O	44	28	0,00000	 Ary izay vitsy kely ho afa-mandositra ny sabatra, dia ho tafaverina any amin'ny tanin'i Jodà, avy atý amin'ny tany Ejipta. Ka dia ho fantatr'izay sisa amin'i Jodà rehetra, dia izay tonga tany Ejipta, hitoetra tany, izay to teny, na izaho, na izy ireo. 	
24O	44	29	0,00000	 Ary izao no famantarana ho anareo - teny marin'ny Tompo, - fa hovangiako eto amin'ity fitoerana ity tokoa hianareo, mba hampiharihary aminareo fa tsy maintsy to mihitsy ny teniko hahatonga loza aminareo. 	
24O	44	30	0,00000	 Izao no lazain'ny Tompo: Indro aho manolotra an'i Hofra Faraona, mpanjakan'i Ejipta, eo an-tànan'ny fahavalony, sy eo an-tànan'izay mitady ny ainy; toy ny nanolorako an'i Sedesiasa, mpanjakan'i Jodà, tamin'i Nabokodonozora, mpanjakan'i Babilona, fahavalony sy nitady ny ainy.	
24O	45	1	0,00000	[FAMPANANTENANA SOA AN'I BARÒKA] Ny teny nolazain'i Jeremia mpaminany tamin'i Baròka, zanak'i Nierasa, fony izy nanoratra ireo teny ireo tamin'ny taratasy araka ny nanononan'i Jeremia azy, tamin'ny taona fahefatra nanjakan'i Joakima, zanak'i Josiasa, mpanjakan'i Jodà, toy izao: 	
24O	45	2	0,00000	 Izao no lazain'ny Tompo mpanjakan'Israely ny aminao, ry Baròka: 	
24O	45	3	0,00000	 Hianao nanao hoe: Idiran-doza aho ity! fa tsindrian'ny Tompo alahelo ny fijaliako, reraky ny misento aho, fa tsy mahita fitsaharana. Ka lazao aminy hoe: 	
24O	45	4	0,00000	 Izao no lazain'ny Tompo: Indro fa izay efa naoriko ravako, izay efa namboleko ongotako; dia izao teny rehetra izao. 	
24O	45	5	0,00000	 Ary hianao kosa hitady zava-dehibe ho anao? Aza mitady izany, fa indro hahatonga loza amin'ny nofo rehetra aho, - teny marin'ny Tompo, - fa hianao kosa homeko ny ainao ho babonao, any amin'izay fitoerana rehetra halehanao.	
24O	46	1	0,00000	[FAMINANIANA VOALOHANY NY AMIN'I EJIPTA: ADY AO KARKEMISA: FIOMANANA HO AMIN'NY ADY; RESY NY TAFIKY NY EJIPSIANA - FAMINANIANA FAHAROA - FANAFIHAN'NY KALDEANA AN'I EJIPTA: FIHANTSIAN'ADY - FANATANTERAHANA - FAMPIONONANA AN'ISRAELY] Tenin'ny Tompo tonga tamin'i Jeremia mpaminany, ny amin'ireo firenena mpanompo sampy.	
24O	46	2	0,00000	 Ny amin'i Ejipta. Teny mamely ny tafik'i Nekao Faraona mpanjakan'i Ejipta, teo amoron'ny ony Eofrata, tao Karkemisa, izay resin'i Nabokodonozora, mpanjakan'i Babilona, tamin'ny taona fahefatra nanjakan'i Joakima, zanak'i Josiasa, mpanjakan'i Jodà.	
24O	46	3	0,00000	 Vonony ny ampinga kely aman'ampinga be ka mandrosoa hiady!	
24O	46	4	0,00000	 Ataovy amin'ny kalesa ny soavaly; Miakàra ambony soavaly hianareo mpitaingina azy! Hianareo misatroka fiarovan-doha, milahara! Fotsio ny lefona, iakanjoy ny fiarovan-tratra.	
24O	46	5	0,00000	 Fa inona re ity hitako e? Raiki-tahotra izy ireo, ka miamboho lahy! Resy ny mpiadiny! Mandositra tsy miherika akory izy ireo! Fa misy fampangorohoroana hatraiza hatraiza, - teny marin'ny Tompo.	
24O	46	6	0,00000	 Ny faingan-tongotra, aza afa-mandositra! ny lehilahy mahery fo, aza afa-mitsoaka! Any amin'ny tany avaratra, amoron'ny ony Eofrata, indro izy mivembena dia lavo.	
24O	46	7	0,00000	 Iza izato miakatra hoatra an'i Nila sy misamboaravoara ny onjany hoatra ny ony be?	
24O	46	8	0,00000	 Ejipta izao miakatra hoatra an'i Nila izao, ka misamboaravoara ny onjany hoatran'ny ony be, Hoy izy: Hiakatra aho, ka hanapaka ny tany, haringako ny tanàna mbamin'ny mponina ao aminy.	
24O	46	9	0,00000	 Mandrosoa, ry soavaly; Mirimorimoa, ry kalesy! Miaingà, ry mpiady! Ry Etiopiana sy Libiana mitanà ampinga, Ry Lidiana, mitanà sy manenjàna tsipìka!	
24O	46	10	0,00000	 Fa andron'ny Tompo Iavehn'ny tafika ity, andro famaliana, hamaliany ny fahavalony! Mihinana ny sabatra ka mivoky, etsaky ny ran'ireny izy; fisoronana ho an'ny Tompo Iavehn'ny tafika izao, any amin'ny tany avaratra amoron'ny ony Eofrata.	
24O	46	11	0,00000	 Miakara any Galaada, ka makà ditin-kazo manitra, Ry virjiny, zanakavavin'i Ejipta. Mampitombo ny fanafody foana hianao; fa tsy hanam-pahasitranana tsy akory.	
24O	46	12	0,00000	 Ren'ny firenen-tsamihafa ny henatrao; manenika ny tany ny fikiakiakanao; fa ny samy mahery no mifandona; ka samy lavo izy roa tonta.	
24O	46	13	0,00000	 Ny teny nataon'ny Tompo tamin'i Jeremia, mpaminany, ny amin'ny hihavian'i abokodonozora mpanjakan'i Babilona hamely ny tany Ejipta.	
24O	46	14	0,00000	 Torionareo any Ejipta, ampandreneso any Migdola, ampandreneso any Nofa sy any Tafnesa; ka lazao hoe: Milahara hianareo, ka miomana; fa efa mandripaka sahady eny amin'ny manodidina anareo ny sabatra!	
24O	46	15	0,00000	 Hanky! efa lavo ny maherinao, tsy nahajoro izy, satria nazeran'ny Tompo amin'ny tany izy.	
24O	46	16	0,00000	 Hamaroiny ny isan'izay tafintohina, ka lavo mifanindry ireny, sady manao hoe: Mitsangàna isika, miverena any amin'ny firenentsika, sy any amin'ny tany nahaterahantsika, lavitra ny sabatra mahafaty olona.	
24O	46	17	0,00000	 Izao no fiantsoantsony any: Voa Faraona, mpanjakan'i Ejipta: nandiso ny fotoana mety izy!	
24O	46	18	0,00000	 Velona aho, - teny marin'ny Mpanjaka, tompon'ny anarana hoe: Iavehn'ny tafika: Tahaka an'i Tabora eo amin'ny tendrombohitra, tahaka an'i Karmela, eo ambonin'ny ranomasina, dia tamy izy.	
24O	46	19	0,00000	 Fehezo ny entanao, entan-tsambotra, ry mponina zanakavavin'i Ejipta, fa indro Nofa ho zary tany efitra; hodorana izy, ka tsy hisy mponina intsony.	
24O	46	20	0,00000	 Ejipta dia ombivavy kely tsara tarehy fatratra, fa misy fihitra tonga avy any avaratra.	
24O	46	21	0,00000	 Ny mpikarama eo aminy kosa, hoatra ny zanak'omby voafahy. Indreny miamboho koa izy ireo dia miara-mandositra, fa tsy manohitra izy, fa nihatra taminy ny androm-pahoriana, dia ny fotoana hamaliana azy.	
24O	46	22	0,00000	 Ny feony dia hoatra ny sasasasan'ny menarana mandeha; satria marobe izy ireo no tonga, dia tonga eo aminy, mitondra famaky, sahala amin'ny mpikapa hazo.	
24O	46	23	0,00000	 Nokapain'ireo ny alany, - teny marin'ny Tompo, nefa nikitroka efa izaitsizy; satria maro noho ny valala izy ireo, ka efa tsy tambo isaina.	
24O	46	24	0,00000	 Mangaihay ny zanakavavin'i Ejipta; natolotra eo an-tanan'ny firenena any avaratra izy!	
24O	46	25	0,00000	 Hoy Iavehn'ny tafika, Andriamanitr'Israely: Indro, hovangiako avokoa Amona any No, sy Faraona sy Ejipta, ireo andriamaniny sy ny mpanjakany, ary Faraona mbamin'ireo natoky azy.	
24O	46	26	0,00000	 Ary hatolotra eo an-tànan'izay mitady ny ainy izy ireo, dia eo an-tanan'i Nabokodonozora, mpanjakan'i Babilona, sy eo an-tanan'ny mpanompony. Fa any aorian'izany, vao honenana izy, toy ny tamin'ny andro taloha, - teny marin'ny Tompo.	
24O	46	27	0,00000	 Ary hianao, aza matahotra, ry Jakoba, mpanompoko, aza manam-badi-po, ry Israely. Indro hianao, halaiko avy any an-tany lavitra, ary ny taranakao, avy any amin'ny tany nahababo azy. Ho tafaverina Jakoba, ka hiadana, handry fahizay, tsy misy mpanaitaitra.	
24O	46	28	0,00000	 Aza matahotra hianao, ry Jakoba, mpanompoko, - teny marin'ny Tompo, - fa momba anao aho! Haringako avokoa ny firenena rehetra nandroahako anao. Fa hianao kosa tsy mba haringako. Hofaiziko ara-drariny anefa hianao, fa tsy dia havelako ho afa-potsiny tsy akory.	
24O	47	1	0,00000	[NY FILISTINA] Tenin'ny Tompo, tonga tamin'i Jeremia mpanimany, ny amin'ny Filistina, fony Faraona tsy mbola namely an'i Gazà.	
24O	47	2	0,00000	 Izao no lazain'ny Tompo: Indro, misy rano be misondrotra avy any avaratra; dia tonga sahala amin'ny renirano maria tondraka, ka hanafotra ny tany mbamin'izay rehetra ao aminy, na ny tanàna, na ny mponina. Mihorakoraka ny lehilahy, ary midradradradra avokoa ny mponina amin'ny tany.	
24O	47	3	0,00000	 Rahefa re ny fikatraoky ny tongo-tsoavaliny, sy ny firodorodon'ny kalesany aman-tabataban'ny kodiarany: tsy miherika izay zanany intsony ny rainy, fa efa miraviravy tànana fatratra ny olona.	
24O	47	4	0,00000	 Izany dia noho ny fahatongavan'ny andro handringanana ny Filistina rehetra; handripahana an'izay sisa amin'ny mpikambana amin'i Tira sy Sidona; fa horavan'ny Tompo ny Filistina, izay sisa amin'ny nosy Kaftora.	
24O	47	5	0,00000	 Tonga mangadihady loha Gaza; levona Askalona, mbamin'ny lohasaha manodidina azy. Mandra-pahoviana hianao no mbola hiteti-tena ihany?	
24O	47	6	0,00000	 Indrisy, ry sabatry ny Tompo, mandra-pahoviana no tsy hanam-pitsaharana hianao? Midìra indray ao amin'ny tranonao, miatoa ary mandria!	
24O	47	7	0,00000	 Hataonao ahoana moa no fitsahatra, fa nomen'ny Tompo didy hianao? Mankany Askalona sy any amoron-dranomasina no itarihany azy.	
24O	48	1	0,00000	[NY MOABITA - NY HABEN'NY LOZA HANJO AN'I MOABA - FIFANALAVIRAN'NY FIETRENY SY NY FAHEFAN'IZANY FIRENENA IZANY TALOHA - NY AVONAVON'I MOABA IZAY ANTONY NAMELEZANA AZY - FITARAINAN'ITY MPAMINANY, NOHO IZANY FANDRAVANA IZANY - TSY AZO IHILANANA ANEFA NY ANJARAN'I MOABA - FAMPANANTENANA NY FIVERENANA] An'i Moaba. Izao no lazain'ny Tompon'ny tafika, Andriamanitr'Israely: Loza ho an'i Nabao, fa rava; safo-kenatra Kariataima, fa azo; safo-kenatra ny trano mimanda, fa voazera;	
24O	48	2	0,00000	 tsy misy intsony izay voninahitr'i Moaba! Any Hesebona no hidinihana ny loza hamelezana azy: Andeha hofongorantsika eo amin'ny firenena izy! Hianao koa, ry Madmena, hatao gina; mandeha manaraka eo aorianao ny sabatra.	
24O	48	3	0,00000	 Injany, avy ao Horonaima misy antoantso hoe: Fandringanana sy fandravana lozan-tany re!	
24O	48	4	0,00000	 Montsana Moaba; mandefa antsoantso ny ankizy madinika ao aminy.	
24O	48	5	0,00000	 Eny, fa misy fitomaniana ao amin'ny fiakaran'i Loita, mitomany ny olona no miakatra eo; eny, eo amin'ny fidinan'i Horonaima, fitarainam-pahoriana no re.	
24O	48	6	0,00000	 Mandosira, vonjeo ny ainareo! Ho tahaka ny anjavidy an-tany foana anie izy.	
24O	48	7	0,00000	 Fa noho hianao nitoky tamin'ny asan-tananao aman-drakitrao, dia ho lasan'ny hafa koa hianao; ary indray ho lasan-ko babo Kamosy mbamin'ny mpisorony amam-pilohany rehetra.	
24O	48	8	0,00000	 Ho tonga hamely ny tanàna rehetra ny mpandringana, ka tsy hisy ho afaka aminy izy ireo na iray aza; ny lohasaha, ho simbana; ary ny tanety, horobaina, araka ny voalazan'ny Tompo.	
24O	48	9	0,00000	 Omeo elatra Moaba, fa tokony hanidina izy; ho ravana ny tanànany, ka tsy hisy mponina intsony.	
24O	48	10	0,00000	 Ho voaozona anie izay mitsilamodamoka amin'ny asan'ny Tompo! Ho voaozona anie izay mihazona ny sabany tsy handatsa-dra!	
24O	48	11	0,00000	 Hatry ny fony mbola zaza Moaba dia nandry fahizay, niotrika teo amin'ny faikany, tsy nafindrafindra vilany, tsy lasana ho any amin'ny fahababoana, ka dia naharitra ny tsirony, ary tsy niova ny fofony.	
24O	48	12	0,00000	 Koa indro, tonga ny andro, - teny marin'ny Tompo, hanirahako mpamindra am-bilany, hamindra vilany azy, hofoanany ny vilaniny, ary hovakiny ny sininy.	
24O	48	13	0,00000	 Dia ho menatra Moaba noho ny amin'i Kamosy toy ny nahamenaran'ny taranak'Israely, noho ny amin'i Betela izay nitokiany.	
24O	48	14	0,00000	 Ahoana no ahazoanareo milaza hoe: mpiady izahay, lehilahy mahery an'ady izahay?	
24O	48	15	0,00000	 Moaba efa rava; ny tanànany efa midona-tsetroka; ny zatovony voafantina, midina ho any am-pamonoana, - teny marin'ny mpanjaka, manana anarana hoe: Iavehn'ny tafika.	
24O	48	16	0,00000	 Antomotra ny fandravana an'i Moaba; mimaona fatratra ny loza hanjo azy.	
24O	48	17	0,00000	 Hianareo rehetra mifanakaiky aminy, samia mitsapa alahelo azy, ary hianareo rehetra mahalala ny anarany, samia milaza hoe: Ahoana no dia tapaka ny tehina mafy toy izany, ny tehim-panjakana kanto toy izany?	
24O	48	18	0,00000	 Mietre amin'ny voninahitrao dia mipetraha amin'ny tany, ry mponina, zanakavavin'i Dibona; fa tafakatra hamely anao ny mpandringana an'i Moaba, ny mandanao efa voazerany.	
24O	48	19	0,00000	 Mijanòna eo an-dalambe, ka mitazàna, ry kala mponina ao Aroera; anontanio ny lehilahy mandositra, sy ny vehivavy mitsoaka, ka ataovy hoe: Inona no mihatra?	
24O	48	20	0,00000	 Mangaihay Moaba, fa voazera; samia hianareo mitoloko sy mitaraina! Ambarao any Arnona, fa rava Moaba!	
24O	48	21	0,00000	 Misy fitsarana tonga, mihatra amin'ny tany lemaka, amin'i Helona, amin'i Jasà,	
24O	48	22	0,00000	 amin'i Mefaata, amin'i Dibona, amin'i Nabao, amin'i Beta-Deblataima,	
24O	48	23	0,00000	 amin'i Kariataima, amin'i Beta-Gamola, amin'i Beta-Maona,	
24O	48	24	0,00000	 amin'i Kariota, amin'i Bosra, sy amin'ny tanana rehetra amin'ny tanin'i Moaba, na ny lavitra na ny akaiky.	
24O	48	25	0,00000	 Voakapa ny tandrok'i Moaba, ary tapaka ny sandriny, - teny marin'ny Tompo.	
24O	48	26	0,00000	 Ataovy doroka izy, fa nitsangan-kanohitra an'ny Tompo. Aoka Moaba hihosinkosina amin'ny loany, ary aoka izy koa ho tonga fihomehezana!	
24O	48	27	0,00000	 Fa moa Israely tsy fihomehezana taminao va? Moa nisy nahatratra azy ho naman'ny mpangalatra va? no dia nihifikifi-doha hianao,isaky ny miteny ny aminy?	
24O	48	28	0,00000	 Ilaozy ny tanàna, mitoera any amin'ny vatolampy, ry mponina any Moaba, ka aoka ho tahaka ny domohina izay manao ny akaniny eny ambonin'ny hantsana mangotanatana.	
24O	48	29	0,00000	 Efa renay ny avonavon'i Moaba, ilay fatra-piavonavona, ny fisolanandrany, ny avonavony, ny reharehany, ary ny hambom-pony.	
24O	48	30	0,00000	 Izaho koa dia mahalala, - teny marin'ny Tompo, ny fioha-bavany sy ny bedibedy foanany, ary ny asany tsinontsinona.	
24O	48	31	0,00000	 Koa migogogogo aho, noho ny amin'i Moaba; midradradradra aho, noho ny amin'i Moaba rehetra, mitsetra ny olona, noho ny amin'ny mponina ao Kir-Heresa.	
24O	48	32	0,00000	 Mihoatra noho ny fitomaniana an'i Jazera no itomaniako anao ry tanimboalobok'i Sabama. Tafita ny ranomasina ny rantsanao tafapaka amin'ny ranomasin' Jazera izy, Kanjo ny fitoazana anao amam-piotazana ny voalobokao, nianjeran'ny mpandringana.	
24O	48	33	0,00000	 Foana ny fifaliana amam-piravoravoana, eo amin'ny saha voavoly hazo mamoa sy ny tanin'i Moaba; nataoko tankina ny divay eo amin'ny barika fandoman-boaloboka; tsy hosihosena intsony amim-pihobiana maresaka izy; ny hoby efa tsy hoby intsony.	
24O	48	34	0,00000	 Noho ny antsoantson'i Hesebona re hatrany Eleale; hatrany Jasà, dia mandefa ny antsoantsony izy ireo; hatrany Segora ka hatrany Horonaima, hatrany Eglata-Selisia, fa mbamin'ny ranon'i Nemrina aza no ho tankina.	
24O	48	35	0,00000	 Tiako hofaranana ny amin'i Moaba, - teny marin'ny Tompo, izay miakatra ho eo amin'ny fitoerana avony, sy manolotra emboka manitra amin'ny andriamaniny.	
24O	48	36	0,00000	 Koa mitaraina hoatra ny sodina ny foko, noho ny amin'i Moaba; eny, ny foko, noho ny amin'ny mponina ao Kri-Heresa, mitaraina hoatra ny sodina. Koa very avokoa izay tombony efa azony.	
24O	48	37	0,00000	 Fa nibory ny loha rehetra, voaharatra ny somotra rehetra, misy tetika amin'ny tanàna rehetra, ary misy lasaka koa ny valahana.	
24O	48	38	0,00000	 Eny ambony tafon-trano rehetra sy eny amin'ny kianja ao Moaba, tsy misy afa-tsy figogogogoana fotsiny; fa nomontsaniko Moaba hoatra ny fanaka tsy ahoan'ny olona intsony, - teny marin'ny Tompo.	
24O	48	39	0,00000	 He ity fahatorotorony! Mba misentoa hianareo. He ity fiambohon'i Moaba amin-kenatra! Tonga fihomehezana Moaba, tonga fampitahorana ho an'izay rehetra mifanakaiky aminy izy.	
24O	48	40	0,00000	 Fa izao no lazain'ny Tompo: Indro izy miezaka hanidina toy ny voro-mahery, mamelatr'elatra eo ambonin'i Moaba.	
24O	48	41	0,00000	 Azo Kariota; afaka ny trano mimanda; ary ny fon'ny mpiady maherin'i Moaba amin'izany andro izany, dia toy ny fon'ny vehivavy mihetsi-jaza.	
24O	48	42	0,00000	 Voaongana Moaba amin'ny maha-firenena azy, satria nitsangan-kanohitra an'ny Tompo.	
24O	48	43	0,00000	 Tahotra, lavaka amam-pandrika, no mitatao anao, ry mponina any Moaba, - teny marin'ny Tompo.	
24O	48	44	0,00000	 Izay mandositra ny zava-mahatahotra azy, ho latsaka ao an-davaka; ary izay miakatra avy ao an-davaka, ho voan'ny fandrika; fa hataoko tonga aminy, dia amin'i Moaba, ny taona famangiana azy, - teny marin'ny Tompo.	
24O	48	45	0,00000	 Mijanona eo amin'ny alokalok'i Hesebona ny mpandositra lany hery; kanjo misy afo mivoaka avy ao Hesebona, ary misy lelafo avy ao afovoan'i Sehona; ka nandevona ny valahan'i Moaba, sy ny karan-dohan'ny zanaky ny fitabatabana.	
24O	48	46	0,00000	 Loza ho anao, ry Moaba! Very ny vahoaka ao Kamosy; fa ny zanakao lahy entina atao sesi-tany, ny zanakao vavy lasan-ko babo.	
24O	48	47	0,00000	 Mbola hampodiko anefa ny voababo amin'i Moaba, any amin'ny farandro any, - teny marin'ny Tompo. Hatreto ny fitsarana an'i Moaba.	
24O	49	1	0,00000	[FAMINANIANA MAMELY NY AMMONITA, NY EDOMITA, DAMASY, NY ARABO, ELAMA] Teny mamely ny taranak'i Ammona. Izao no lazain'ny Tompo: Tsy manan-taranaka va Israely? Tsy manan-kandova va izy? Ahoana no nangalan'i Melkoma an'i Gada ho azy, sy nakan'ny vahoakany fonenana eo amin'ny tanànany?	
24O	49	2	0,00000	 Noho izany, indro avy ny andro, - teny marin'ny Tompo, hampikotrokotrohako ao Raban'ny taranak'i Ammona ny akoran'ady. Dia hanjary antontan-java-drava izy, ary ny zanany hodorana amin'ny afo; ary Israely kosa handova ny an'ireo efa nandova ny azy, - teny marin'ny Tompo.	
24O	49	3	0,00000	 Migogogogoa, ry Hesebona, fa voaroba Hai; Midradradradrà, ry zanakavavin'i Rabah, misikina lasàka, migogogogoa; mivoivoiza manaraka ny fefy; fa nentin-ko sesi-tany Melkoma, mbamin'ny mpisorony amam-panapaka miaraka aminy koa.	
24O	49	4	0,00000	 Ahoana no ireharehanao amin'izay lohasahanao, - mahavokatra be hoe ny lohasahanao. - ry zanakavavy mpiodina, izay mitoky amin'ny harenanao, manao hoe: Zovy moa no sahy handroso hamely ahy?	
24O	49	5	0,00000	 Indro aho mitondra ny tahotra hamely anao; - tenin'ny Tompo, Iavehn'ny tafika, avy amin'izay rehetra manodidina anao; ka samy horoahina hizotra amin'izay hitsiny avy hianareo, sady tsy hisy hamory izay mandositra akory.	
24O	49	6	0,00000	 Rahefa afaka anefa izany mbola hampodiko ny voababo amin'ny taranak'i Ammona, - teny marin'ny Tompo.	
24O	49	7	0,00000	 Teny mamely an'i Edoma. Izao no lazain'ny Tompon'ny tafika: Efa tsy misy fahendrena intsony va ao Temana? Lany hevitra va ireo mahira-tsaina? Efa levona va ny fahendren'izy ireo?	
24O	49	8	0,00000	 Mandosira, miverena ilàlana, mifitsaha hianareo, ry mponina any Dedana, fa hahatonga fandravana amin'i Esao aho, amin'ny andro amangiako azy.	
24O	49	9	0,00000	 Raha mpioty voaloboka no tonga aminao, tsy mamela hotsimponina izy, na dia kely aza, raha mpangalatra tonga alina kosa, mandroba izy, mandra-pahafa-pony.	
24O	49	10	0,00000	 Fa izaho no nampiboridana an'i Esao, sy nampiharihary ny fiereny, ka tsy afa-miery intsony izy. Ringana avokoa ny taranany, ny rahalahiny, ny mifanakaiky aminy, ka tsy misy intsony izy.	
24O	49	11	0,00000	 Ilaozy ny kambotinao, fa izaho no hamelona azy, ary izaho no aoka hitokian'ny mpitondra-tena ao aminao.	
24O	49	12	0,00000	 Satria izao no lazain'ny Tompo: Indro, fa izay tsy tokony hisotro amin'ity kapoaka ity dia hisotro marina tokoa; ka hianao kosa ve ho afa-potsiny? Tsia, tsy ho afa-potsiny hianao, fa hisotro azy marina tokoa!	
24O	49	13	0,00000	 Satria, izao no efa nianianako tamin'ny tenako, teny marin'ny Tompo: Bosrà dia ho fitalanjonana sy fandatsa, ho tany efitra sady voaozona; ary ny tanànany rehetra ho rava mandrakizay.	
24O	49	14	0,00000	 Nahazo filazana avy amin'ny Tompo aho, sady nisy iraka nalefa ho any amin'ny firenena hanao hoe: Mivoria hianareo, ary mandehana mamely azy, mitsangàna hianareo mba hiady!	
24O	49	15	0,00000	 Fa efa nataoko kely bitika hianao eo amin'ny firenena, ataon'ny olona tsy ho zavatra.	
24O	49	16	0,00000	 Nahasodoka anao ny tahotra nampihorohoroanao ny olona sy ny hambom-ponao, hianao izay monina eny an-tsefatsefa-bato, sady mitoetra eny an-tampon-kavoana. Nefa na hataonao avo toy ny an'ny voromahery aza ny akaninao, dia havariko avy eny hianao, - teny marin'ny Tompo.	
24O	49	17	0,00000	 Ho zary fitalanjonana Edoma: Ho talanjona avokoa ny mpandalo, sady hisitrisitra, mahita ny feriny rehetra.	
24O	49	18	0,00000	 Hanahaka ny nandravana an'i Sodoma sy Gomora mbamin'ireo tanàna nanodidina azy izy, hoy Iaveh; ka tsy hisy olona monina ao, na hisy zanak'olombelona hipetraka ao.	
24O	49	19	0,00000	 Indro izy, miakatra sahala amin'ny liona, avy ao an-kirihitralan'i Jordany izay misy vilona mandrakariva; ka hampandosiriko tampoka hiala ao Edoma, dia ilay voafidiko no hapetrako ao. Fa iza moa no tahaka ahy? Zovy no hihantsy ahy? ary iza moa no mpiandry ondry hifanandrina amiko?	
24O	49	20	0,00000	 Ka henoy ary ny fikasana naraikitry ny Tompo hamelezana an'i Edoma, sy ny hevitra nosaininy hamelezana ny mponina any Temàna: Eny, hotaritarihana hoatra ny ondry malemy izy; eny, hitanàka mihitsy ny taniny fiandrasana biby fiompy.	
24O	49	21	0,00000	 Mihorohoro ny tany, azon'ny fiezinezin'ny fianjerany, re hatrany amin'ny ranomasina Mena ny feony miantsoantso.	
24O	49	22	0,00000	 Indro izy misondrotra, miezaka manodidina toy ny voromahery; mamelatra ny elany eny ambonin'i Bosrà; ary ny fon'ireo mpiady maherin'i Edoma, amin'izany andro izany, dia tahaka ny fon'ny vehivavy mihetsi-jaza.	
24O	49	23	0,00000	 Teny mamely an'i Damasa. Very hevitra Hamata sy Arfada, fa nandre filazan-doza izy, ska nivarahontsan'ny tahotra, mova tsy ny ranomasina misamboaravoara tsy mety mitony.	
24O	49	24	0,00000	 Ketraka i Damasa ka nihodina handositra; azon'ny vadi-po izy; ny fangirifiriana amam-panaintainana manindry azy, tahaka ny vehivavy raha miteraka.	
24O	49	25	0,00000	 Zary haolo manao ahoana re ilay tanàna be voninahitra, Ilay tanànam-pahafinaretana sy fifaliana.	
24O	49	26	0,00000	 Koa ho lavo eny amin'ny kianjany ny zatovony, mbamin'ny miaramilany rehetra, ho faty amin'izany andro izany izy ireo, - teny marin'ny Tompon'ny tafika.	
24O	49	27	0,00000	 Handrehitra afo ao anatin'ny mandan'i Damasa aho, ka handevona ny lapan'i Bena-Hadada izany.	
24O	49	28	0,00000	 Teny mamely an'i Sedara sy ireo fanjakan'i Hasora, izay nasian'i Nabokodonozora, panjakan'i Babilona. Izao no lazain'ny Tompo: Mitsangàna, mandehana mamely an'i Sedara, aringano ny taranaky ny Atsinanana!	
24O	49	29	0,00000	 Aoka halaina ny lainy sy ny biby fiompiny! hoesorina aminy ny ambain-dainy, mbamin'ny entany rehetra sy ny ramevany! ary aoka hisy hiantsoantso aminy hoe: Misy fangorohoroana hatraiza hatraiza!	
24O	49	30	0,00000	 Manavota aina hianareo, mandosira araka izay tratry ny ainareo, mamitsaha, ry mponina any Hasora! - teny marin'ny Tompo. Fa Nabokodonozora, mpanjakan'i Babilona, namoron-kevitra hamelezana anareo, nanao fikasana hamelezana anareo,	
24O	49	31	0,00000	 Mitsangàna, mandehana mamely firenena tsy manana ahiahy, mandry fahizay eo amin'ny fonenany, - teny marin'ny Tompo, dia izay tsy manam-bavahady, na hidy, izay mitoka-monina.	
24O	49	32	0,00000	 Ny ramevany ho babonareo, ny biby fiompiny iray dia marenina, ho remby. Haeliko any amin'ny rivotra rehetra ireo olona mihety fihirifana ireo, ary hahatonga fandravana azy avy hatraiza hatraiza aho, - teny marin'ny Tompo.	
24O	49	33	0,00000	 Ka dia ho zary fieren'amboadia Hasora, sy ho tany lao mandrakizay; tsy hisy olona monina ao, tsy hisy zanak'olombelona hipetrakao ao akory.	
24O	49	34	0,00000	 Ny tenin'ny Tompo izay natao tamin'i Jeremia mpaminany, ny amin'i Elama, tamin'ny niandohan'ny nanjakan'i Sedesiasa mpanjakan'i Jodà, nanao hoe:	
24O	49	35	0,00000	 Izao no lazain'ny Tompon'ny tafika: Indro fa andeha hotapahako ny tsipìkan'i Elama, izay fototry ny heriny.	
24O	49	36	0,00000	 Hitondra rivotra efatra ho amin'i Elama aho, avy amin'ny lafiny efatry ny lanitra, dia haeliko amin'ireo rivotra rehetra ireo izy; ka tsy hisy firenena tsy ho tongan'ny mpandositra avy ao Elama.	
24O	49	37	0,00000	 Hampangovitra an'i Elama eo anoloan'ny fahavalony aho, sy eo anoloan'izay mitady ny ainy. Hahatonga loza aminy aho, dia ny afon'ny fahatezerako mirehitra, - teny marin'ny Tompo. Ary handefa sabatra eo aorian'izy ireo aho, mandra-pandringako azy.	
24O	49	38	0,00000	 Hapetrako ao Elama ny seza fiandrianako, ka haripako avokoa, na mpanjaka na mpanapaka ao, - teny marin'ny Tompo.	
24O	49	39	0,00000	 Nefa any amin'ny farandro any, hampodiko ny voababo tamin'i Elama, - teny marin'ny Tompo.	
24O	50	1	0,00000	[BABILONA] Ny teny notononin'ny Tompo tamin'ny alàlan'i Jeremia mpaminany, ny amin'i Babilona sy ny tanin'ny Kaldeana.	
24O	50	2	0,00000	 Ambarao any amin'ny firenena, torio izao, manangàna saina, ka torionareo izao; aza afeninareo fa lazao hoe: Azo, Babilona. Mangaihay ny sampiny, voazera ny andriamanitra tsy izy ao.	
24O	50	3	0,00000	 Fa misy firenena avy any avaratra miakatra hamely azy, ka hataony lao ny taniny, fa tsy hisy olo-monina intsony; nitsoaka nandositra, na ny olona na ny biby, dia lasa, - teny marin'ny Tompo.	
24O	50	4	0,00000	 Amin'izany andro izany, sy amin'izany fotoana izany, hiverina ny zanak'Israely, dia izy sy ny zanak'i Jodà koa miaraka aminy. Hitomany eny am-pandehanana izy ireo, ka hitady an'ny Tompo Andriamaniny.	
24O	50	5	0,00000	 Hanontany ny amin'i Siona izy, dia hitodika manatrika azy. Avia hianareo, ka miraiketa amin'ny Tompo isika, amin'ny fanekena mandrakizay, tsy hohadinoina na oviana na oviana.	
24O	50	6	0,00000	 Efa andian'ondry nanjiona ny oloko narebirebin'ny mpiandry azy, teny an-tendrombohitra manodoka; nitety ny tendrombohitra aman-kavoana ombieny ombieny izy, ka nanadino ny valany.	
24O	50	7	0,00000	 Izay nahita azy ireo, nihinana azy avokoa; ka hoy ny fahavalony: Tsy meloka isika! satria izy ireo efa nanota tamin'ny Tompo, ilay fonenan'ny fahamarinana; tamin'ny Tompo, ilay fanantenan'ny razany.	
24O	50	8	0,00000	 Mandosira, mialà ao afovoan'i Babilona hianareo, ary mitsoaha miala ao amin'ny tanin'ny Kaldeana; aoka ho toy ny osilahy, loha-làlan'ny andiam-biby fiompy.	
24O	50	9	0,00000	 Fa indro aho hanainga sy handefa hamely an'i Babela ny fitambaran'ny firenena lehibe avy amin'ny tany any avaratra. Hilahatra hiady aminy ireny ka hahafaka azy avy any; ny tsipìkany dia tsipìkan'ny mpiady mahery izay tsy mba miverina mitondra tànam-polo.	
24O	50	10	0,00000	 Dia horobaina Kaldea, ho voky avokoa izay handroba azy, - teny marin'ny Tompo.	
24O	50	11	0,00000	 Eny, mifalia hianareo; eny, miravoravoa hianareo, ry mpamabo ny lovako; eny, aoka hifalihavanja hoatra ny ombivavy kely eny an-tanim-bilona hianareo; sady haneno toy ny soavaly lahy!	
24O	50	12	0,00000	 Safo-kenatra ny reninareo; mivoaramenan'ny henatra ilay niteraka anareo. Indro izy, fa farahidiny amin'ny firenena, efitra, tany foana, tany karankaina!	
24O	50	13	0,00000	 Noho ny hatezeran'ny Tompo tsy honenana intsony izy, fa ho tonga tany lao; izay rehetra handalo eo akaikin'i Babela ho talanjona sy hisitrisitra avokoa mahita ny feriny.	
24O	50	14	0,00000	 Milahara hamely an'i Babela, manodidina azy, hianareo mitana tsipìka rehetra. Tifiro izy, aza itsitsian-jana-tsipìka, fa nanota tamin'ny Tompo.	
24O	50	15	0,00000	 Manaova akoran'ady amin'ny manodidina azy, hatraiza hatraiza; manandra-tànana izy, mirodana ny tilikambony, mikoa ny mandany. Fa famalian'ny Tompo izao: ampitondray valim-bonoana izy: toraky ny nataony no ataovy aminy!	
24O	50	16	0,00000	 Aringano ao Babela izay mamafy, sy izay mitana antsy fijinjana amin'ny andro fararano. Eo anatrehan'ny sabatra mpandringana samia mihodina ho any amin'ny fireneny avy; samia mandositra ho any amin'ny taniny avy!	
24O	50	17	0,00000	 Israely dia ondry mania izay nohazain'ny liona: ny voalohany nihinana azy, dia ny mpanjakan'i Asiria; ilay anankiray hafa kosa indray, nanapatapaka ny taolany, dia Nabokodonozora, mpanjakan'i Babela.	
24O	50	18	0,00000	 Noho izany, izao no lazain'ny Tompon'ny tafika, Andriamanitr'Israely: Indro aho hamangy ny mpanjakan'i Babela sy ny taniny, toy ny efa namangiako ny mpanjakan'i Asiria.	
24O	50	19	0,00000	 Dia hampodiko ho any amin'ny fonenany indray Israely ka hiraotra eny Karmela sy eny Basàna izy; ary eny an-tendrombohitr'i Efraima sy Galaada, izy no handeha hivoky.	
24O	50	20	0,00000	 Amin'izany andro izany, sy amin'izany fotoana izany, - teny marin'ny Tompo, hikaroka izay helok'Israely ny olona, fa tsy hisy intsony izany, satria havelako heloka izay sisa navelako.	
24O	50	21	0,00000	 Miakara hamely ny tanim-piodinana, sy hamely ny mponim-panasaziana; ravao, aringano mifanarakaraka izy, - teny marin'ny Tompo, ka tanteraho avokoa izay nandidiako anao.	
24O	50	22	0,00000	 Fikotrokotrok'ady eny amin'ny tany sy fandringanana be!	
24O	50	23	0,00000	 Ahoana re no naharava sy montsana ilay fampohazan'ny tany rehetra? Ahoana i Babela no zary zavatra maharikoriko, eo afovoan'ny firenena?	
24O	50	24	0,00000	 Nofandrihako tamin'ny tady vavarana hianao, ka voa, ry Babela, nefa tsy nampoizinao velively izany; hita hianao ka voasambotra, satria nila ady tamin'ny Tompo.	
24O	50	25	0,00000	 Novohan'ny Tompo ny firaketam-piadiany; ka navoakany avy ao ny fitaovam-pahatezerany; fa ananan'ny Tompo, Iavehn'ny tafika, raharaha ny tanin'ny Kaldeana.	
24O	50	26	0,00000	 Avia hamely azy avokoa hianareo any rehetra any, vohay ny sompiny ka atokotokoy hoatra ny antontam-bary, dia levony; fa aza avela hisy sisa na dia kely aza.	
24O	50	27	0,00000	 Vonoy avokoa ireo ombalahy, aoka hidina ho any am-pamonoana izy. Loza ho azy fa tonga ny androny, dia ny fotoana hamangiana azy.	
24O	50	28	0,00000	 Fikiakiakan'ireo mandositra, sy ireo mitsoaka miala amin'ny tanin'i Babela! Manambara any Siona ny famalian'ny Tompo Andriamanitsika izy, dia ny famaliany noho ny amin'ny tempoliny!	
24O	50	29	0,00000	 Antsoy hamely an'i Babela ny mpandefa tsipìka, mbamin'izay rehetra mpanenjana tsipìka, mitobia manodidina azy hianareo; aza misy afa-mandositra! Toraky ny nataony rehetra no mba ataovy aminy kosa, fa nitsangana hanohitra an'ny Tompo, hanohitra an'ilay Masin'Israely.	
24O	50	30	0,00000	 Koa noho izany, ny zatovony ho lavo eny amin'ny kianjany, ary ny lehilahy mpiadiny rehetra ho ringana avokoa, amin'izany andro izany, - teny marin'ny Tompo.	
24O	50	31	0,00000	 Indro aho manandrina anao, ry ilay mpirehareha! - tenin'ny Tompo, Iavehn'ny tafika, fa tonga ny andronao, dia ny fotoana hamangiako anao.	
24O	50	32	0,00000	 Handraingiraingy ilay mpirehareha, ho lavo izy, ka tsy hisy mpanarina; horehetako afo ny tanànany, ka ho levon'izany avokoa ny manodidina azy.	
24O	50	33	0,00000	 Izao no lazain'ny Tompon'ny tafika: Ampahorina ny zanak'Israely mbamin'ny zanak'i Jodà miaraka aminy koa; mitana azy avokoa izy nitondra azy ho babo fa tsy mety mandefa azy.	
24O	50	34	0,00000	 Mahery anefa ny mpanao famaliana ho azy ireo, Iavehn'ny tafika no anaran'izy io; ka hiaro azy ireo amim-pahefana tokoa izy mba hampiadana ny tany, sy hampangovitra ny mponina ao Babela.	
24O	50	35	0,00000	 Sabatra hamely ny Kaldeana, - teny marin'ny Tompo, sy hamely ny mponina ao Babela, sy hamely ny mpanapaka aman-olon-kendriny!	
24O	50	36	0,00000	 Sabatra hamely ny mpisandoka, ka aoka ho very saina izy! Sabatra hamely ny maheriny, ka aoka hivadi-po ireny!	
24O	50	37	0,00000	 Sabatra hamely ny soavaly aman-kalesiny, mbamin'ireo fakofakon'olona rehetra izay eo afovoany, ka aoka ho toy ny vehivavy ireny! Sabatra hamely ny rakiny, ka oka horobaina ireny!	
24O	50	38	0,00000	 Faharitana anie no ho amin'ny ranony, ka aoka ho tankina! Satria tanin-tsampy izany ary eo anatrehan'ireny zava-mampahatahotra ireny, dia mirebireby izy ireo.	
24O	50	39	0,00000	 Koa ny biby any an'efitra aman'amboadia no honina eo, ny ostrisa no hiorim-ponenana eo; fa ny olona tsy hisy honina eo intsony mandrakizay; tsy hisy mponina intsony eo, amin'ny taona mifandimby.	
24O	50	40	0,00000	 Toy ny tamin'ny nandravan'Andriamanitra an'i Sodoma, Gomora, mbamin'ireo tanàna manodidina azy, - teny marin'ny Tompo, no tsy hisian'olona monina eo; ny zanak'olombelona tsy hitoetra eo.	
24O	50	41	0,00000	 Indro misy firenena avy any avaratra; firenena lehibe, ombam-panjaka maro, no mitsangana avy any amin'ny faran'ny tany.	
24O	50	42	0,00000	 Tsipìka aman-dongy no entiny an-tànana; olo-masiaka tsy mahalala antra izy. Mireondreona hoatra ny ranomasina ny feony, mitaingin-tsoavaly izy, milahatra hoatra ny olona iray monja, hamely anao, ry zanakavavin'i Babela.	
24O	50	43	0,00000	 Mandre izany ny mpanjakan'i Babela dia niraviravy tànana, nandry an-driran'antsy, tra-panaintainana toy ny vehivavy eo am-piterahana.	
24O	50	44	0,00000	 Indro izy miakatra toy ny liona, avy ao an-kirihitralan'i Jordany, izay misy vilona mandrakariva, fa tampoka kosa no hampandosirako azy ireo hiala ao, ka ilay anankiray voafidiko no hapetrako honina ao. Fa iza moa no tahaka ahy? Zovy no hihantsy ahy, ary iza no mpiandry ondry hahafanandrina amiko?	
24O	50	45	0,00000	 Koa henoy ary ny fikasana naraikitry ny Tompo hamelezana an'i Babela, sy ny hevitra nosaininy hamelezana ny tanin'ny Kaldeana; Eny, hotaritarihana hoatra ny ondry osa izy; ary ho gaga foana amin'izany ny tanim-bilona!	
24O	50	46	0,00000	 Mihorohoro ny tany, rahefa re fa hoe azo Babela, ka misy antso re any amin'ny firenena.	
24O	51	1	0,00000	[TENY MAMELY AN'I BABILONA] Izao no lazain'ny Tompo: Indro hohetsehiko hamely an'i Babela sy hamely ny mponina amin'i Kaldea ilay fanahy mpandringana.	
24O	51	2	0,00000	 Ary handefa mpanakororoka hikororoka an'i Babela aho; ka hataony foana ny tany fa hiantoraka hamely azy hatraiza hatraiza ireo, amin'ny andro fahoriana.	
24O	51	3	0,00000	 Aoka ny mpandefa tsipìka hanenjana ny tsipìkany, hamely ny mpandefa tsipìka mbamin'izay miedinedina amin'ny akanjo fiarovan-tratrany. Aza mitsitsy ny zatovony, aringano avokoa ny tafiny rehetra.	
24O	51	4	0,00000	 Aoka hisy maratra ho faty, lavo amin'ny tanin'ny Kaldeana, ary voatrobaka eny an-dalamben'i Babela.	
24O	51	5	0,00000	 Satria Israely sy Jodà tsy mba maty vady manana ny Andriamaniny Iavehn'ny tafika; ary ny tanin'ny Kaldeana feno ny ratsy nataony tamin'ilay Masin'Israely.	
24O	51	6	0,00000	 Mandosìra lavitra an'i Babilona hianareo, ary samia mamonjy ny ainy! Aoka tsy ho faty noho ny fahotany hianareo fa andro famalian'ny Tompo izao; ka hamaly azy araka izay mendrika azy izy.	
24O	51	7	0,00000	 Kapoaka volamena teny an-tanan'ny Tompo Babela, nahamamo ny tany rehetra izy; nisotro ny divainy ny firenena, ka tonga mibedibedy foana ny firenena.	
24O	51	8	0,00000	 Nianjera tampoka anefa Babela, ka torotoro; migogogogoa azy; makà diloilo manitra hatao amin'ny feriny; angamba ho sitrana ihany izy.	
24O	51	9	0,00000	 Efa nitady hanasitrana an'i Babela isika, nefa tsy sitrana izy; ka avelao izy, fa andao isika ho any amin'ny tanintsika avy. Satria mahatakatra ny lanitra ny fitsarana azy, sy tafapaka hatrany amin'ny rahona.	
24O	51	10	0,00000	 Nahariharin'ny Tompo ny mahamarina ny antsika, ka andeha isika dia hitantara, any Siona, ny asan'ny Tompo Andriamanitsika.	
24O	51	11	0,00000	 Ranito ny zana-tsipìka; misarona ny ampinganareo! Efa nanetsika ny fanahin'ny mpanjakan'i Media Iaveh; fa ny fiheviny an'i Babela dia ny handrava azy. Fa izany no valim-bonoana hataon'ny Tompo dia ny hamaliany noho ny amin'ny tempoliny.	
24O	51	12	0,00000	 Manangàna faneva hamely ny mandan'i Babilona, ataovy mafy ny fahirano; alatsaho ny mpiambina; manaova otrika! Fa nanao hevitra Iaveh, ka dia manatanteraka izay voalazany hamelezany ny mponina ao Babela.	
24O	51	13	0,00000	 Ry ilay monina amoron'ny rano be, sady be rakitra ô, tonga ny fiafaranao; tapitra ny fotoana firembenao.	
24O	51	14	0,00000	 Efa nianiana tamin'ny tenany Iavehn'ny tafika, nanao hoe: Hofenoiko olona hoatra ny valala hianao! ary hanao hobim-pandresena eo aminao ireny.	
24O	51	15	0,00000	 Izy no nahary ny tany tamin'ny heriny; nampiorina izao tontolo izao tamin'ny fahendreny; ary namelatra ny lanitra tamin'ny fahalalany.	
24O	51	16	0,00000	 Amin'ny feony, dia miangona ny rano eny an-danitra; mampiakatra ny rahona avy amin'ny faran'ny tany izy, mampamirapiratra hela-baratra izay ihavian'ny ranonorana mivatravatra, ary mamoaka ny rivotra avy ao amin'ny fanangonana azy.	
24O	51	17	0,00000	 Kentrina, tsy manan-tsaina avokoa ny olombelona; menatra noho ny amin'ny sampiny avokoa ny mpanefy ireny, satria fitaka foana ny sampiny, fa tsy misy fofon'aina akory amin'izy ireny.	
24O	51	18	0,00000	 Zava-poana ireny, asa mamitaka foana; ho levona izy, amin'ny andro fanasaziana.	
24O	51	19	0,00000	 Tsy mba toy izany ny anjaran'i Jakoba; fa namorona izao tontolo izao izy; ary ny anjara lovany dia ilay manana anarana hoe Iavehn'ny tafika.	
24O	51	20	0,00000	 Hianao no ataoko fampohaza, ataoko fiadiana: hianao no anorotoroako firenena; hianao no andravako fanjakana;	
24O	51	21	0,00000	 hianao no anorotoroako ny soavaly amam-pitaingina azy; hianao no anorotoroako ny kalesa amam-pitaingina azy.	
24O	51	22	0,00000	 Hianao no anorotoroako ny lehilahy amam-behivavy, hianao no anorotoroako ny anti-dahy sy ny zaza; hianao no anorotoroako ny zatovolahy aman-jatovovavy.	
24O	51	23	0,00000	 Hianao no anorotoroako ny mpiandry ondry sy ny andian'ondriny; hianao no anorotoroako ny mpiasa tany sy ny omby entiny miasa; hianao no anorotoroako ny governora amam-panjaka.	
24O	51	24	0,00000	 Nefa hafotitro amin'i Babilona mbamin'ny mponina rehetra any Kaldea ny ratsy rehetra nataony tao Siona teo imasonareo, - teny marin'ny Tompo.	
24O	51	25	0,00000	 Indro aho manohitra anao, ry tendrombohitry ny fandravana, - teny marin'ny Tompo, izay mandrava ny tany rehetra; maninjitra ny tanako hamely anao aho, dia manakodia anao avy eny ambony harambato, sy mahatonga anao ho tendrombohitra kila.	
24O	51	26	0,00000	 Tsy hakana vato fehizoro hianao na vato fanorenana; fa ho zava-drava mandrakizay, - teny marin'ny Tompo.	
24O	51	27	0,00000	 Manangàna saina, amin'ny tany; Mitsofa anjomara, amin'ny firenena; manokàna firenena hamely azy; miantsoa hamely azy ny fanjakan'i Ararata sy Menni ary Askeneza. Manendre ny filohan'ny tafika hamely azy; mandefasa ny soavaly toy ny valala mitsangam-bolo.	
24O	51	28	0,00000	 Manokàna ny firenena hamely azy, dia ireo mpanjakan'i Media, ny kapiteniny amam-panapaka, sy ny tany rehetra izay tapahany.	
24O	51	29	0,00000	 Mihorohoro ny tany, mihefikefika izy, fa mandroso ho tanteraka ny hevitry ny Tompo hamely an'i Babela, mba hanova ny tanin'i Babela ho tany mampatahotra, tsy misy mponina.	
24O	51	30	0,00000	 Ireo lehilahy maherin'i Babela nitsahatra tsy niady; mihiboka ao anaty trano mimanda; lany ny heriny, tonga toy ny vehivavy izy; nodorana ny fonenany; notapahana ny hidim-bavahadiny.	
24O	51	31	0,00000	 Mihorakoraka ny tsimandoa hifanena amin'ny tsimandoa, ary ny iraka hifanena amin'ny iraka; hilaza amin'ny mpanjakan'i Babilona, fa afaky ny fahavalo ny tanànany avy hatraiza hatraiza.	
24O	51	32	0,00000	 Ny fintana efa voatana; ny heniheny doroana amin'ny afo, ary ny lehilahy mpiady efa kivy ery!	
24O	51	33	0,00000	 Fa izao no lazain'ny Tompon'ny tafika, Andriamanitr'Israely: Ny zanakavavin'i Babela dia toy ny famoloana amin'ny fotoana fanosena azy, ka kely foana sisa, dia ho tonga aminy, ny andro fararano.	
24O	51	34	0,00000	 Nandany ahy, nandevona ahy, Nabokodonozora, mpanjakan'i Babela; nampitsatoka ahy teo, toy ny vazy foana, nitelina ahy, toy ny dragona; nameno ny kibony, tamin'ny nahandroko tsara indrindra, dia nandroaka ahy.	
24O	51	35	0,00000	 Hanody an'i Babela anie ny nofoko rotika! no holazain'ny mponina ao Siona; hanody ny mponina any Kaldea anie ny rako! no ho tenin'i Jerosalema.	
24O	51	36	0,00000	 Koa izao no lazain'ny Tompo: Indro fa izaho mandray ny adinao hiandraikitra azy, ary manatanteraka ny valim-bonoana ho anao: Ka horitiko ny ranomasiny, hataoko tankina ny loharanony.	
24O	51	37	0,00000	 Ary Babela dia korontam-bato, ho fieren'amboadia, ho fampitahorana sy fanesoana, tsy hisy mponina.	
24O	51	38	0,00000	 Indray mierona hoatra ny liona izy reheta; sy mikaonkaona toa zana-diombavy.	
24O	51	39	0,00000	 Dieny mirehidrehitra iny izy, dia hampidinako fisotro, ka hataoko mamo, mba hanaranany fo amin'ny fifaliana: dia ho raiki-tory amin'ny torimaso mandrakizay, sy tsy hahatsiaro intsony; - teny marin'ny Tompo.	
24O	51	40	0,00000	 Hampidiniko ho any amin'ny famonoana, toy ny zanak'omby, izy, toy ny ondralahy aman'osilahy.	
24O	51	41	0,00000	 Manao ahoana no nahafahana an'i Sesàka, sy nahazoana an'ilay fireharehan'ny tany rehetra? Nanao ahoana no nahatongavany ho zavatra fampitahorana, Babela, eo amin'ny firenena?	
24O	51	42	0,00000	 Nisondrotan'ny ranomasina Babela, nosaforany tamin'ny onjany mirohondrohona.	
24O	51	43	0,00000	 Ny tanànany zary zavatra fampitahorana, tany lao sy efitra; tany tsy misy zanak'olombelona mandalo akory.	
24O	51	44	0,00000	 Hamangy an'i Bela ao Babela aho: Ka izay nateliny, hotsoahako avy eo am-bavany, ary ny firenena, tsy hitanjozotra ho ao aminy intsony. Ny mandan'i Babela aza, nirodana.	
24O	51	45	0,00000	 Mivoaha hiala ao aminy, ry oloko, ary samia mamonjy ny ainareo, eo anatrehan'ny firehetan'ny hatezeran'ny Tompo.	
24O	51	46	0,00000	 Aza reraka foana ny fonareo, aza matahotra, noho ny tsaho izay ho re honohono amin'ny tany! Fa hisy tsaho hitranga amin'ny taona iray, ary hisy tsaho hafa kosa, amin'ny taona manaraka iray; dia hisy fifamelezana mafy amin'ny tany, mpanapaka manao jadona mifanohitra.	
24O	51	47	0,00000	 Koa indro, avy ny andro, hamangiako ny sampin'i Babela; dia hangaihay ny taniny rehetra, ary ho lavo eo aminy avokoa ny voavono ao aminy.	
24O	51	48	0,00000	 Ny lanitra sy ny tany mbamin'izay rehetra ao aminy, hanao hobim-kafaliana, noho ny amin'i Babela; satria hiantontan'ireo mpandringana, avy any amin'ny avaratra izy, - teny marin'ny Tompo.	
24O	51	49	0,00000	 Tsy maintsy ho lavo i Babela, ry ilay maty amin'Israely, toy ny nahalavoan'ireo maty eran'ny tany ho an'i Babela.	
24O	51	50	0,00000	 Hianareo nieren'ny sabatra, miaingà, fa aza mijanona! Mahatsiarova an'ny Tompo any an-tany lavitra, ary aoka ho velona ao am-ponareo ny fiheverena an'i Jerosalema!	
24O	51	51	0,00000	 Menatra izahay, fa nandre ny fanalam-baraka; safo-kenatra ny tarehinay, fa ny hafa firenena no tonga, nanevateva ny fitoerana masina, ao an-tranon'ny Tompo.	
24O	51	52	0,00000	 Koa indro avy ny andro, - teny marin'ny Tompo, hamangiako ny sampiny, ka hitoloko eran'ny taniny rehetra ny vonoina ho faty.	
24O	51	53	0,00000	 Na hisondrotra hatrany an-danitra aza Babela, na hataony tsy azo anihina aza ny tranony mimanda avo, dia ho tongan'ny mpandrava ihany izy, noho ny didiko, - teny marin'ny Tompo.	
24O	51	54	0,00000	 Injany misy horakoraka manako any amin'i Babela any: loza lehibe any amin'ny tanin'ny Kaldeana!	
24O	51	55	0,00000	 Fa mandrava an'i Babela Iaveh, ka ataony mitsahatra ny tabatabany maresaka; mirohondrohona hoatra ny ranobe ny onjan'izy ireo, dia mandefa ny feon'ny firohondrohony.	
24O	51	56	0,00000	 Satria tonga namely azy ny mpandrava, namely an'i Babela; voasambotra ny mpiady maheriny; tapatapaka ny tsipìkany; fa Andriamanitry ny famaliana Iaveh, dia hamaly marina tokoa izy!	
24O	51	57	0,00000	 Hataoko mamo ny mpanapaka aman'olon-kendriny, ny governora amam-pitsarany, ary ny mpiady maheriny, ka ho raiki-tory amin'ny torimaso mandrakizay ireo, dia tsy hifoha intsony, - teny marin'ny Mpanjaka, izay manana anarana hoe: Iavehn'ny tafika.	
24O	51	58	0,00000	 Izao no lazain'ny Tompon'ny tafika: Efa voafongotra mihitsy ny mandan'i Babela malalaka be; ary voadotra ny vavahadiny avo be. Ka dia zava-poana izany no isasaran'ny vahoaka, ho an'ny afo no hisasaran'ny firenena, ka lany hery foana amin'izay izy.	
24O	51	59	0,00000	 Didy nomen'i Jeremia, mpaminany, an'i Saraiasa, zanak'i Nerisa, zanak'i Maasiasa fony izy nandeha nankany Babilona, niaraka tamin'i Sedesiasa mpanjakan'i Jodà, tamin'ny taona fahefatra nanjakany. Fa Saraiasa no lehiben'ny tao an-dain'ny mpanjaka.	
24O	51	60	0,00000	 Nosoratan'i Jeremia tamin'ny boky iray, avokoa, ny loza hanjo an'i Babilona, dia ireo teny rehetra voasoratra ny amin'i Babilona ireo. 	
24O	51	61	0,00000	 Ary hoy Jeremia tamin'i Saraiasa: Rahefa tonga any Babilona hianao dia tandremo ny mba hamaky ireo teny ireo, dia ataovy hoe: 	
24O	51	62	0,00000	 Iaveh ô, hianao no nilaza ny amin'ity fitoerana ity fa ho ravana izy ka tsy hisy honina eto intsony, na olona na biby, fa ho tany maty mandrakizay izy!	
24O	51	63	0,00000	 Ary rahefa tapitra ny famakiana ity boky ity, dia asio vato mifehy aminy, ka atsipazo any afovoan'i Eofrata any izy,	
24O	51	64	0,00000	 sy ataovy hoe: Toy izao no hilentehan'i Babilona, sy tsy hifongarany intsony, avy amin'ny loza hahatrako aminy, fa ho lavo lany hery izy. Hatreo no tenin'i Jeremia.	
24O	52	1	0,00000	[NY NAHAFAHANA AN'I JEROSALEMA] Iraika amby roapolo taona Sedesiasa, fony izy tonga mpanjaka; ary iraika ambinin'ny folo taona izy, no nanjaka tao Jerosalema. Ny anaran-dreniny dia Amitala, zanakavavin'i Jeremia, avy ao Lobna. 	
24O	52	2	0,00000	 Nanao izay ratsy eo imason'ny Tompo izy, nianatra izay rehetra nataon'i Joakima. 	
24O	52	3	0,00000	 Ary noho ny fahatezeran'ny Tompo no nahatongavan'izany tamin'i Jerosalema sy Jodà, mandra-panariny azy, tsy ho eo anatrehan'ny tavany. Ary Sedesiasa dia niodina tamin'ny mpanjakan'i Babilona.	
24O	52	4	0,00000	 Tamin'ny taona fahasivy nanjakan'i Sedesiasa, tamin'ny volana fahasivy, tamin'ny andro fahafolon'ny volana, dia tonga hamely an'i Jerosalema Nabokodonozora, mpanjakan'i Babilona, mbamin'ny tafiny rehetra; ka nitoby tamin'ny tandrifiny sy nanao manda fanakekezana manodidina azy; 	
24O	52	5	0,00000	 ary natao fahirano ny tanàna, hatramin'ny taona faharaika ambin'ny folo nanjakan'i Sedesiasa. 	
24O	52	6	0,00000	 Nony tamin'ny volana fahefatra, andro fahasivin'ny volana, dia efa mafy ny mosary tao an-tanàna, ka tsy nisy intsony izay hanin-ko hanin'ny vahoakan'ny tany; koa tamin'izay, 	
24O	52	7	0,00000	 dia nobangaina ny tanàna, ka vaky nandositra avokoa ny lehilahy mpiady; alina no nivoahany tao an-tanàna, tamin'ny vavahady anelanelan'ny manda roa akaikin'ny sahan'ny mpanjaka; raha ilay voahodidin'ny Kaldeana iny ny tanàna, dia nihazo ny làlan'ny tany lemaka izy. 	
24O	52	8	0,00000	 Nenjehin'ny miaramila Kaldeana anefa ny mpanjaka; ka trany teo amin'ny tany lemak'i Jerikao Sedesiasa; dia niparitaka lavitra azy ny miaramilany rehetra. 	
24O	52	9	0,00000	 Nosamboriny ny mpanjaka, dia nentina niakatra any amin'ny mpanjakan'i Babilona, tao Rebla, amin'ny tanin'i Hemata, dia namoaka teny fitsarana momba azy izy. 	
24O	52	10	0,00000	 Novonoin'ny mpanjakan'i Babilona teo imason-drainy ireo zanakalahin'i Sedesiasa; novonoina tao Rebla koa ny mpanapaka rehetra tamin'i Jodà. 	
24O	52	11	0,00000	 Rahefa izany nopotsiriny ny mason'i Sedesiasa, ka nafatony tamin'ny rojo varahana roa izy, ary nentin'ny mpanjakan'i Babilona nankany Babilona izy, sy notanany an-tranomaizina mandra-pahafatiny.	
24O	52	12	0,00000	 Tamin'ny volana fahadimy, andro fahafolon'ny volana, dia izay taona fahasivy ambin'ny folo nanjakan'i Nabokodonozora, no tonga tany Jerosalema Nabozardana, kapitenin'ny mpiambina, izay mpandraharahan'ny mpanjakan'i Babilona; 	
24O	52	13	0,00000	 ka nandoro ny tranon'ny Tompo, mbamin'ny tranon'ny mpanjaka sy ny trano rehetra tao Jerosalema; nodorany tamin'ny afo avokoa ny trano lehibe rehetra. 	
24O	52	14	0,00000	 Ary noravan'ny miaramila Kaldeana rehetra, nanaraka ny kapitenin'ny mpiambina, ny manda nanodidina an'i Jerosalema.	
24O	52	15	0,00000	 Nentin'i Nabozardana, kapitenin'ny mpiambina, ho babo ny sasany tamin'ny olo-mahantra indrindra, mbamin'ny olona sisa tafajanona tao an-tanàna, sy ireo efa nitsoaka nanatona ny mpanjakan'i Babilona, ary ny mpanao tao-zavatra sisa. 	
24O	52	16	0,00000	 Navelan'i Nabozardana kapitenin'ny mpiambina ihany anefa ny olo-mahantra sasany tamin'ny tany ho mpamboly voaloboka sy ho mpiasa tany.	
24O	52	17	0,00000	 Novakivavin'ny Kaldeana ny andry varahana amin'ny tranon'ny Tompo, mabamin'ny ranomasina varahana sy ny fanambaniny izay tao an-tranon'ny Tompo, dia nentiny nankany Babilona ny varahana tamin'ireo. 	
24O	52	18	0,00000	 nentiny koa ny vilany, ny lapelina, ny antsy, ny vilia kely, ny kaopy, mbamin'ny fanaka varahana rehetra, fitondra manao ny fanompoana. 	
24O	52	19	0,00000	 Nentin'ny kapitenin'ny mpiambina koa ny tavin-drano, ny fanembohana, ny vilia kely, ny vilany, ny fanaovan-jiro, ny sotro, ary ny siny, dia izay vita amin'ny volamena sy ny volafotsy. 	
24O	52	20	0,00000	 Ny amin'ny andry roa, ny ranomasina, mbamin'ireo omby varahana roa ambin'ny folo nitaingenany sy ny fanambaniny, izay nampanaovin'i Salomona mpanjaka, tao an-tranon'ny Tompo, dia tsy nisy tokony handanjana ny varahana tamin'ireo fanaka rehetra ireo. 	
24O	52	21	0,00000	 Ny amin'ny andry dia valo ambin'ny folo hakiho no hahavon'ny andry iray, ary kofehy roa ambin'ny folo hakiho no nandrefy azy manodidina, ary voatondro efatra ny hateviny, ary poakaty izy. 	
24O	52	22	0,00000	 Nisy loha andry varahana ny tampony; dimy hakiho no hahavon'ny loha andry iray; nisy harato sy ampongabendanitra ny manodidina ny loha andry, ary varahana avokoa izany. Torak'izany koa ny andry faharoa, mbamin'ny ampongabendanitra. 	
24O	52	23	0,00000	 Ampongabendanitra enina amby sivifolo, no tamin'ny lafiny, ary zato no isan'ny ampongabendanitra rehetra tamin'ny harato, amin'ny manodidina rehetra. 	
24O	52	24	0,00000	 Nalain'ny kapitenin'ny mpiambina Saraiasa, mpisorona lehibe, Sofonia, mpisorona amin'ny filaharana manarakaraka, ary ny mpiandry varavarana telo lahy. 	
24O	52	25	0,00000	 Ny tao an-tanàna koa, nangalany manamboninahitra ananakiray, mpifehy ny olom-piady, olona fito lahy, anisan'ny mpanolo-tsaina manokan'ny mpanjaka, izay hita tao an-tanàna, ny mpanoratry ny komandin'ny miaramila, miadidy ny fanoratana ny olona amin'ny tany no miaramila, ary ankapobem-bahoaka amin'ny tany enimpolo lahy izay hita tao an-tanàna. 	
24O	52	26	0,00000	 Nosamborin'i Nabozardana kapitenin'ny mpiambina ireo, dia nentiny ho any amin'ny mpanjakan'i Babilona, any Rebla. 	
24O	52	27	0,00000	 Novonoin'ny mpanjakan'i Babilona ireo, sy nataony maty tao Rebla, amin'ny tanin'ny Emata. Toy izany no nitondrana an'i Jodà ho babo, lavitry ny taniny.	
24O	52	28	0,00000	 Izao no isan'ny olona nentin'i Nabokodonozora ho babo: Lehilahy avy amin'i Jodà, telo amby roapolo sy telo arivo, tamin'ny taona fahafito; 	
24O	52	29	0,00000	 olona tamin'ny mponina tao Jerosalema, roa amby telopolo amby vaonjato, tamin'ny taona fahavalo ambin'ny folo nanjakan'i Nabokodonozora; 	
24O	52	30	0,00000	 lehilahy avy amin'i Jodà, dimy amby efapolo sy fiton-jato koa, nentin'i Nabozardana, kapitenin'ny mpiambina, ho babo, tamin'ny taona fahatelo amby roapolo nanjakan'i Nabokodonozora. Enin-jato sy efatra arivo no tontalin'izy rehetra.	
24O	52	31	0,00000	 Tamin'ny taona fahafito amby telopolo nahababo an'i Joasina, mpanjakan'i Jodà, volana faharoa ambin'ny folo, andro fahadimy amby roaplon'ny volana tamin'ny taona vao nanjakan'i Evil-Merodaka, mpanjakan'i Babilona, dia nampitraka ny lohan'i Joasina tao an-tranomaizina. 	
24O	52	32	0,00000	 Nanaovany teny be halemem-panahy; nasandrany ho ambony noho ny seza fipetrahan'ireo mpanjaka niaraka taminy tao Babilona; 	
24O	52	33	0,00000	 nasainy novana ny fitafiany tao an-tranomaizina; ary tsy tapaka nihinana teo anatrehany Joasina, tamin'ny andro rehetra niainany. 	
24O	52	34	0,00000	 Ny amin'ny fivelomany, ny fivelomany hatrany hatrany dia ny mpanjakan'i Babilona no niantoka azy isan'andro, mandra-pahafatiny, tamin'ny andro rehetra niainany.	
25O	1	1	0,00000	[TONON-KIRA FITOMANIANA VOALOHANY: FAHORIAN'I JEROSALEMA; FIANTSOANTSOANY] ALEPH: Ahoana re no mitoetra manirery ity, ilay tanàna be olona! Zary toa mpitondratena, ilay nalaza tamin'ny firenena! izy izay mpanjakavavy eo amin'ny faritany, natao mpandoa hetra.	
25O	1	2	0,00000	 BETH: Mitomany amin'alahelo izy, mandritra ny alina; voton-dranomaso ny takolany, tsy misy mampionona azy ireo mpitia azy rehetra; nivadika taminy ireo namany rehetra, ka tonga fahavalony.	
25O	1	3	0,00000	 GHIMEL: Jodà dia lasan-ko babo, fadiranovana, voaheloka hiasa mafy; mitoetra any amin'ny firenena, tsy mahita fitsaharana; tratran'ireo mpanenjika azy, teo an-kadilanana tery.	
25O	1	4	0,00000	 DALETH: Misaona ny làlan'i Siona, fa tsy misy intsony ny miakatra ho amin'ny fetiny. Rava avokoa ny vavahadiny, mitaraina ny mpisorony, miferin'aina ny virjininy ary tra-pahoriana mangidy izy.	
25O	1	5	0,00000	 HE: Ny mpampahory azy mahery, ny fahavalony miadana; fa izy nampahorin'ny Tompo, noho ny hamaroan'ny fahadisoany. Ny zanany madinika lasan-ko babo, eo anoloan'ny mpampahory.	
25O	1	6	0,00000	 VAV: Afaka amin'ny zanakavavin'i Siona ny voninahiny rehetra; Ny mpanapaka azy dia hoatra ny serfa tsy mahita vilona ka mandeha tsy manan-kery, eo anoloan'ny manenjika azy.	
25O	1	7	0,00000	 ZAIN: Tsaroan'i Jerosalema amin'ny andron'ny fahoriany amam-pirenireneny ny zava-tsoa sarobidy rehetra izay nananany, hatry ny andro fahagola. Ankehitriny, rahefa lavon'ny tànan'ny mpampahory azy ny olony, sady tsy misy mamonjy azy, dia mahita azy ny fahavalony, ka mihomehy ny fifadiany asa.	
25O	1	8	0,00000	 HETH: Nampitombo ny fahotany Jerosalema, ka tonga zava-maloto; mamingavinga azy avokoa izay nanaja azy, fa nahita ny fitanjahany; mandefa feo mitoloko koa izy, sady miamboho.	
25O	1	9	0,00000	 TETH: Miseho eo ambany rambon'akanjony ny lotony; tsy nitsapa ny farany izy; ka mahagaga ny nahalavoany; sady tsy misy mampionona azy. Iaveh ô, jereo ity fahantrako, fa mahery ny fahavalo!	
25O	1	10	0,00000	 YOD: Nandroso ny tànany ny mpampahory naka ny zava-tsoany rehetra; fa hitany ny firenena, niditra tao amin'ny fitoerany masina, dia ireo firenena izay namoahanao didy nataonao hoe: Tsy hiditra ao amin'ny fiangonanao izy!	
25O	1	11	0,00000	 KAPH: Misento avokoa ny vahoaka; mitady hanina izy; izay firavaka ananany, afoiny atakalo hanina, izay mampody ny aina ao aminy, jereo Iaveh ô, zahao ity fietrena nilatsahako.	
25O	1	12	0,00000	 LAMED: Hianareo rehetra izay mandeha amin'ny làlana, jereo ka mahità, raha mba misy fahoriana toy izao manjo ahy izao, dia izaho izay nokapohan'ny Tompo, tamin'ny andron'ny fahatezerany mirehitra.	
25O	1	13	0,00000	 MEM: Ny taolako dia nandatsahany avy any ambony, afo mandoro azy; novelarany fandrika eo anoloan'ny tongotro, ka nampihemotra ahy; nahatrany tamiko ny fahoriana ka reraka mandritra ny andro izao aho.	
25O	1	14	0,00000	 NUN: Ny jiogan'ny fahotako dia voafehy, tao an-tànany; voatambatra ho fehezany ireny, ka mitambesatra amin'ny vozoko, nataony mihozohozo ny heriko. Natolotry ny Tompo eo an-tànan'izay tsy leoko aho.	
25O	1	15	0,00000	 SAMECH: Nalain'ny Tompo avokoa ny mahery rehetra, izay teto afovoako; niantso tafika hamely ahy izy, hanorotoro ny zatovolahiko; nohosihosen'ny Tompo, toy ny eo amin'ny famiazam-boaloboka, ny virjiny, zanakavavin'i Jodà.	
25O	1	16	0,00000	 AIN: Izany no itomaniako, ka mamarin-dranomaso ny masoko, eny ny masoko; fa tsy mba misy olona ato anilako, mampionona ahy, mamelombelona ny aiko. Vontom-pahoriana ny zanako, fa mahery ny fahavalo.	
25O	1	17	0,00000	 PHE: Mananty tanan-droa Siona, ... Tsy misy mampionona azy! Nantsoin'ny Tompo hamely an'i Jakoba, ny fahavalony ka manarona azy izy. Eo afovoan'izy ireo Jerosalema, dia zary toa zava-maloto.	
25O	1	18	0,00000	 TSADE: Tena marina Iaveh, satria efa nandà ny didiny aho. Endrey! ry firenena rehetra ô, mba mihainoa hianareo, ary mijere ny alaheloko: ny virjiniko sy ny zatovoko lasan-ko babo.	
25O	1	19	0,00000	 KOPH: Niantso lehilahy mpitia ahy aho, fa nofitahany; ny mpisoroko aman-doholona maty ao an-tanàna, tamin'ilay izy nitady hanina iny hamelomany ny ainy.	
25O	1	20	0,00000	 RESCH: Iaveh ô, jereo ity fahoriako! Mangotika ny atiko; mikorontana ny foko ato anatiko, fa niodina dia niodina tokoa aho. Eny ivelany, matin'ny sabatra ny zanako, ao an-trano, fahafatesana koa!	
25O	1	21	0,00000	 SCHIN: Ren'ny olona ny fitolokoko, nefa tsy misy mampionona ahy izy. Raha nandre ny manjo ahy ny fahavaloko rehetra, dia mifaly izy, satria niasa hianao. Hampiavy ny andro voalazanao hianao; ka ho tonga toa ahy koa ireo!	
25O	1	22	0,00000	 THAV: Ho mby eo anatrehanao avokoa anie ny faharatsian'ireo, mba hitondranao azy, toy ny nataonao tamiko noho ny fahadisoako rehetra! Fa be ny fisentoako, ka marary ny foko!	
25O	2	1	0,00000	[FAHARAVAN'I JEROSALEMA] ALEPH : Ahoana re no nanaronan'ny Tompo rahona, noho ny fahatezerany ny zanakavavin'i Siona? Navariny aman-tany avy any an-danitra, ny hatsarana kanton'Israely, tsy tsaroany intsony ity fitoeran-tongony, tamin'ny andro fahatezerany rehetra.	
25O	2	2	0,00000	 BETH: Noravan'ny Tompo, tsy nananany antra, ny fonenan'i Jakoba rehetra. Narodany tamin'ny hatezerany ny mandan'ny zanakavavin'i Jodà. Nazerany amin'ny tany ireo; ohamavoiny ny fanjakana amam-panjaka.	
25O	2	3	0,00000	 GHIMEL: Noho ny fahatezerany mirehitra notapahany avokoa ny herin'Israely; ny tànany ankavanana, nahemony teo anoloan'ny fahavalony; toy ny afo midedadeda no narehiny tao amin'i Jakoba, mandevona ny manodidina rehetra.	
25O	2	4	0,00000	 DALETH: Nanenja-tsipìka toy ny ataon'ny fahavalo izy ary naninjitra ny tànany ankavanana, toy ny mpanani-bohitra; ka naripany avokoa izay nahafinaritra ny maso; tamin'ny lain'ny zanakavavin'i Siona naidiny toy ny afo ny fahatezerany.	
25O	2	5	0,00000	 HE: Nanao toy ny fahavalo ny Tompo: Israely noravany; ny lapany noravany avokoa; ny mandany narodany; ny fijalian'ny zanakavavin'i Siona notongoaviny fijaliana.	
25O	2	6	0,00000	 VAV: Nidirany an-kery ny fefiny, toy ny tanimboly; noravany ny fitoerany masina. Nataon'ny Tompo nitsahatra tao Siona ny fety aman-tsabata; tamin'ny firehetan'ny hatezerany dia nariany amim-panesoana ny mpanjaka amam-pisorona.	
25O	2	7	0,00000	 ZAIN: Nanjary sosotra amin'ny oteliny ny Tompo sy madikidiky amin'ny fitoerany masina. Natolony ho eo an-tanan'ny fahavalo ny mandan'ny lapany; dia nisy nihorakoraka toy ny amin'ny andro fety tao an-tranon'ny Tompo.	
25O	2	8	0,00000	 HETH: Nosainin'ny Tompo ny handravana ny mandan'ny zanakavavin'i Siona, dia nohenjaniny ny famolaina, tsy nahemony tsy handrava, ny tànany; nataony misaona ny manda sy ny manda ivelany, niara-nitsingidina amin'alahelo ireo.	
25O	2	9	0,00000	 TETH: Ny vavahadiny tafalentika amin'ny tany, novakiny, notapahany ny hidiny, ny mpanjakany amam-panapaka efa any amin'ny firenena, tsy misy intsony ny lalàna, ny mpaminany aza tsy mandray fahitana avy amin'ny Tompo intsony.	
25O	2	10	0,00000	 YOD: Mipetraka mangina amin'ny tany, ny loholon'ny zanakavavin'i Siona; nasiany vovoka ny lohany; mitafy lasàka mitanondri-doha amin'ny tany, ny virjinin'i Jerosalema.	
25O	2	11	0,00000	 KAPH: Levona azon'ny ranomaso ny masoko, mangotika ny atiko; mitsonika amin'ny tany ny atiko, noho ny ratran'ny zanakavavin'ny vahoakako, raha ilay toran'ny harerahana iny ny ankizy aman-jaza minono, any amin'ny kianjan'ny tanàna.	
25O	2	12	0,00000	 LAMED: Hoy izy amin-dreniny: Aiza no misy mofo sy divay? dia lavo toy ny voan'ny sabatra izy; eny amin'ny kianjan'ny tanàna, ary miala aina eny an-trotroan'ny reniny.	
25O	2	13	0,00000	 MEM: Inona no azoko lazaina aminao? Iza no mety ho hita mitovy aminao, ry zanakavavin'i Jerosalema? Iza no hohariko aminao, mba hampiononako anao, ry virjiny, zanakavavin'i Siona? Fa lehibe hoatra ny ranomasina ny ratranao; iza no hanasitrana anao?	
25O	2	14	0,00000	 NUN: Ny hitan'ny mpaminaninao ho anao, dia fahitana mpamitaka sy foana: Tsy naneho ny helokao taminao izy, mba hamily tsy hihatra aminao ny fahababoana, fa ny nolazainy taminao ho fahitana, dia teny mandainga sy mandrebireby.	
25O	2	15	0,00000	 SAMECH: Miteha-tànana avokoa ny amin'ny momba anao, izay rehetra mandeha amin'ny làlana; misitrisitry sy mihifikifi-doha amin'ny zanakavavin'i Jerosalema. Io va ilay tanàna natao hoe: fahatsaran-tarehy lavorary fifalian'ny tany rehetra?	
25O	2	16	0,00000	 PHE: Misanasana vava mamely anao ny fahavalonao rehetra; misitrisitry mikitro-nify, manao hoe: Nolevonintsika izy! Ity no ilay andro nandrasantsika, tratrantsika izy, hitantsika izy!	
25O	2	17	0,00000	 AIN: Nataon'ny Tompo izay nokasainy; notanterahany ny teniny izay efa nolazainy hatramin'ny andro taloha; nandrava izy fa tsy niantra, nampifaly ny fahavalo noho ny aminao izy; nanandratra ny tandroky ny mpampahory anao izy.	
25O	2	18	0,00000	 TSADE: Mitaraina amin'ny Tompo ny fon'izy ireo! Ry mandan'ny zanakavavin'i Siona ô! Avelao handriaka hoatra ny riaka ny ranomasonao, andro aman'alina; aoka tsy hanam-pitsaharana ny anakandriamasonao! Aza mety mijanona akory.	
25O	2	19	0,00000	 KOPH: Mitsangàna, miantsoantsoa mandritra ny alina, hatramin'ny filatsahan'ny fiambenana; aidino hoatra ny rano ny fonao, eo anatrehan'ny tavan'ny Tompo! Manandrata tànana aminy, ho an'ny ain'ny zanakao madinika, izay lavo toran'ny hanoanana, eny an-joron-dàlana rehetra eny.	
25O	2	20	0,00000	 RESCH: Iaveh ô, jereo ka diniho: Iza no mbola nataonao toy izao, na oviana na oviana? Endrey! Misy vehivavy mba efa mihinana ny naloaky ny kibony ve? Dia ny zanany madinika izay malalany? Endrey! Mba efa vonoina eo amin'ny fitoerana masin'ny Tompo, na ny mpisorona na ny mpaminany!	
25O	2	21	0,00000	 SCHIN: Miampatrampatra amin'ny tany eny an-dalambe, ny ankizy sy ny anti-dahy; ny virjiniko aman-jatovoko, lavon'ny sabatra; namono tamin'ny andron'ny fahatezeranao hianao; namono tsy nanana antra hianao!	
25O	2	22	0,00000	 THAV: Nantsoinao, hoatra ny amin'ny andro fety, ny fampangorohoroana ahy hatraiza hatraiza; tamin'ny andron'ny fahatezeran'ny Tompo, tsy nisy afa-nidify na nandositra: naringan'ny fahavaloko izay notiaviko sy nobeaziko!	
25O	3	1	0,00000	[FITARAINANA, FANANTENANA ARY FAMPIONONANA] ALEPH: Izaho no ilay olona nahita ny fahoriana tamin'ny tsora-kazon'ny fahatezerany.	
25O	3	2	0,00000	 Nentiny sy nampandehaniny aho tamin'ny aizina fa tsy tamin'ny mazava.	
25O	3	3	0,00000	 Izaho irery no asiany dia asian'ny tànany mandritra ny andro.	
25O	3	4	0,00000	 BETH: Ny nofo aman-koditro, nataony korotika; ny taolako notapatapahany. 	
25O	3	5	0,00000	 Nanorina izay hamelezany ahy izy; notemerany ny mangerokeroka sy mahasorisorena aho.	
25O	3	6	0,00000	 Nampitoeriny amin'ny maizina, toy ny efa maty fahagola aho.	
25O	3	7	0,00000	 GHIMEL: Nohodidininy tamboho aho, tsy ho afa-mivoaka; novesarany gadra vy.	
25O	3	8	0,00000	 Na mitaraina sy miangavy aza aho, tampenany avokoa ny fidiran'ny fivavahako.	
25O	3	9	0,00000	 Notampenany vato voapaika ny làlako; nakorokorony ny sakeli-dalako.	
25O	3	10	0,00000	 DALETH: Mova izy amiko tsy ny orsa manotrika sy ny liona manotrika iny.	
25O	3	11	0,00000	 Naviliny ny làlako, dia noviravirainy aho, ka nataony fandao!	
25O	3	12	0,00000	 Nanenjana ny tsipìkany izy; dia izaho no napetrany hokendreny amin'ny zana-tsipìkany.	
25O	3	13	0,00000	 HE: Natanterany ny valahako ny zanaky ny tranon-jana-tsipìkany;	
25O	3	14	0,00000	 efa fihomehezan'ny vahoakako rehetra aho, ataony an-kira mandritra ny andro.	
25O	3	15	0,00000	 Novokisany zava-mangidy aho, nobobohany absinta.	
25O	3	16	0,00000	 VAV: Nampikosohiny fasika ny nifiko; nasitriny tao anaty lavenona aho.	
25O	3	17	0,00000	 Ny fanahiko voasintona mafy lavitra ny fahatokiana, ny fifaliana efa hadinoko,	
25O	3	18	0,00000	 ka hoy aho: Very ny heriko, mbamin'ny fanantenako an'ny Tompo.	
25O	3	19	0,00000	 ZAIN: Tsarovinao ny fahoriako amam-pijaliako, ny absinta aman'afero!	
25O	3	20	0,00000	 Mahatsiaro izany mandrakariva ny fanahiko, ka reraka ato anatiko izy.	
25O	3	21	0,00000	 Izao no hotsarovako ato anatin'ny foko, ka dia izany no mba hanantenako.	
25O	3	22	0,00000	 HETH: Famindram-pon'ny Tompo no tsy nahalany ritra antsika, fa tsy lany ny famindram-pony.	
25O	3	23	0,00000	 Mihavao isa-maraina izany; lehibe ny fahamarinanao!	
25O	3	24	0,00000	 Iaveh no anjarako, hoy ny fanahiko, koa izy no hanantenako.	
25O	3	25	0,00000	 TETH: Tsara fo Iaveh amin'izay manantena azy, amin'ny fanahy mitady azy.	
25O	3	26	0,00000	 Tsara ny miandry amim-pahanginana, ny famonjen'ny Tompo.	
25O	3	27	0,00000	 Tsara ho an'ny olona ny mitondra ny jioga hatramin' ny fahatanorany.	
25O	3	28	0,00000	 YOD: Aoka hitoetra irery amim-pahanginana izy, raha ampitondrain'Andriamanitra an'izany.	
25O	3	29	0,00000	 Aoka hanohoka ny vavany amin'ny vovoka izy; angamba misy hantenaina!	
25O	3	30	0,00000	 Aoka hanolotra ny takolany amin'izay mamely azy izy; aoka hivoky latsa izy!	
25O	3	31	0,00000	 KAPH: Satria ny Tompo tsy manary mandrakizay;	
25O	3	32	0,00000	 fa raha mampahory izy, dia mangoraka, araka ny famindram-pony lehibe ;	
25O	3	33	0,00000	 Ary tsy satriny ny manetry, na mampahory ny zanak'olombelona.	
25O	3	34	0,00000	 LAMED: Raha hitsakitsahin'ny olona amin'ny tongony, ny babo rehetra amin'ny tany;	
25O	3	35	0,00000	 raha ny manana ny rariny no ampandeferin'ny olona, eo anatrehan'ny Avo indrindra;	
25O	3	36	0,00000	 raha misy mampidi-doza ny olona amin'ny adiny, moa tsy ho hitan'ny Tompo va izany?	
25O	3	37	0,00000	 MEM: Iza moa no niteny, dia tanteraka izany, raha tsy efa voadidin'ny Tompo?	
25O	3	38	0,00000	 Tsy avy amin'ny vavan'ny Avo Indrindra va no mivoaka ny soa sy ny loza?	
25O	3	39	0,00000	 Ka ahoana no itarainan'ny olombelona raha mbola velona izy? Aoka ny fahotany avy no sampy hitarainany!	
25O	3	40	0,00000	 NUN: Aoka isika samy handinika ny làlany sy hamantatra azy, ka hiverina amin'ny Tompo,	
25O	3	41	0,00000	 amin'Andriamanitra any an-danitra: Asondroty ny fontsika mbamin'ny tanantsika.	
25O	3	42	0,00000	 Izahay dia efa nanota, efa niodina; hianao tsy namela heloka.	
25O	3	43	0,00000	 SAMECH: Nisarona ny fahatezeranao hianao, dia nenjehinao izahay, novonoinao tsy nanananao antra:	
25O	3	44	0,00000	 Nisarona rahona hianao, tsy hisy hidiran'ny fivavahana.	
25O	3	45	0,00000	 Nataonao fakofako amam-paikan-javatra eo afovoan'ny firenena izahay.	
25O	3	46	0,00000	 PHE: Misanasana vava aminay avokoa ny fahavalonay rehetra;	
25O	3	47	0,00000	 ny tahotra aman-davaka no anjaranay, sy ny fandravana amam-pandringanana.	
25O	3	48	0,00000	 Ranomaso mandriaka no mijononoka amin'ny masoko, noho ny fandravana ny zanakavavin'ny vahoakako.	
25O	3	49	0,00000	 AIN: Mitomany tsy mijanona ny masoko, satria tsy misy hiainana,	
25O	3	50	0,00000	 mandra-pitsinjony sy ijeren'Iaveh any an-tampon'ny lanitra.	
25O	3	51	0,00000	 Mampidi-pahoriana amin'ny fanahiko ny masoko, noho ny amin'ireto zanakavavin'ny tanànako rehetra.	
25O	3	52	0,00000	 TSADE: Manenjika ahy, hoatra ny fanenjika fody, ireo mpankahala ahy tsy ahoana tsy ahoana.	
25O	3	53	0,00000	 Nitady hamono ny aiko tao anatin'ny lavaka izy ireo, dia efa nandatsaka vato hanindry ahy.	
25O	3	54	0,00000	 Nisondrotra mihoatra ny lohako ny rano, ka hoy aho: Maty aho!	
25O	3	55	0,00000	 KOPH: Iaveh ô, niantso ny anaranao tany anaty lavaka lalina aho.	
25O	3	56	0,00000	 Renao ny feoko: Aza manentsin-tadìny, amin'ny fisentoako, amin'ny fitarainako!	
25O	3	57	0,00000	 Tamin'ny andro niantsoako anao, nanatona hianao, dia nanao hoe: Aza matahotra!	
25O	3	58	0,00000	 RESCH: Tompo ô, niandraikitra ny adiko hianao, namonjy ny aiko.	
25O	3	59	0,00000	 Hitanao, ry Iaveh, ny anaovany an-keriny amiko, omeo ny rariny aho!	
25O	3	60	0,00000	 Hitanao avokoa ny lolom-pony sy ny fiokoan'izy rehetra hamely ahy.	
25O	3	61	0,00000	 SCHIN: Renao avokoa, ry Iaveh, ny latsa ataony, ny fiokoan'izy rehetra hamely ahy,	
25O	3	62	0,00000	 ny resaky ny fahavaloko mbamin'ny fisainany hamely ahy mandritra ny andro.	
25O	3	63	0,00000	 Jereo, fa na mipetraka izy ireo na mitsangana, dia izaho no ataony an-kira.	
25O	3	64	0,00000	 Valio araka ny mendrika azy ireo izy, ry Iaveh ô! araka ny asan'ny tànany,	
25O	3	65	0,00000	 ataovy jamba ny fony; atokano ho azy ny ozonao.	
25O	3	66	0,00000	 Enjeho an-katezerana izy, ary fongory, tsy ho ety ambanin'ny lanitry ny Tompo!	
25O	4	1	0,00000	[LOZA TAMIN'NY ANDRO FARAN'NY FAHIRANO] ALEPH : Ahoana no nihamatroka ny volamena, nihasimba ny volamena madio, nieli-patrana ny vato voahasina, eny an-joron-dalambe rehetra eny.	
25O	4	2	0,00000	 BETH: Ireo zanakalahin'i Siona, miendrik'andriana indrindra, voatombana an-danjam-bolamena madio, ka ahoana no natao toy ny vilany tany, asa-tànan'ny mpanefy vilany?	
25O	4	3	0,00000	 GHIMEL: Ny amboadia aza manolotra nono amin'ny zanany, ka mampinono azy; fa ny zanakavavin'ny vahoakako kosa nanjary masiaka, hoatra ny ostritsa any an'efitra.	
25O	4	4	0,00000	 DALETH: Ny lelan'ny zaza minono tafaraikitra amin'ny lanilaniny, azon'ny hetaheta; mangataka hanina ny ankizy madinika, nefa tsy nisy olona manome azy.	
25O	4	5	0,00000	 HE: Ireo nihinam-kanim-py fahizay, dia midaboky ny hanoanana eny an-dalambe; mandamaka eny amin'ny zezika ireo nolanjaina mipetraka amin'ny jaky.	
25O	4	6	0,00000	 VAV : Fa ny heloky ny zanakavavin'ny vahoakako tafahoatra noho ny fahotan'i Sodoma, izay noravana indray mihelina monja, nefa tsy nisy tanana niainga hamely azy.	
25O	4	7	0,00000	 ZAIN : Namirapiratra noho ny oram-panala ny mpanapaka azy, fotsy noho ny ronono; mena noho ny voahangy ny tenany; vato safira ny tarehiny.	
25O	4	8	0,00000	 HETH : Ny tavany, mainty noho ny fahamaizinana, ka tsy fantatra intsony izy eny an-dalambe, ny hodiny, miraikitra amin'ny taolany, maina tahaka ny hazo.	
25O	4	9	0,00000	 TETH : Sambatra ireo matin-tsabatra, noho iretsy matin'ny hanoanana, izay mihareraka tsikelikely, maratra, noho ny tsy fisian'ny vokatry ny tany!	
25O	4	10	0,00000	 YOD : Nisy vehivavy mora mangoraka, nefa tànany no nahandro ny zanany, dia nataony hanina izany, tamin'ny fandringanana ny zanakavavin'ny vahoakako.	
25O	4	11	0,00000	 KAPH : Nanampatra hatramin'ny fara fahatezerany Iaveh, nandefa ny fahatezerany mirehitra; dia nandrehitra afo tao Siona izy, ka levon'izany ny fanorenany.	
25O	4	12	0,00000	 LAMED : Tsy mba nino ireo mpanjakan'ny tany, na ny mponina rehetra tamin'izao tontolo izao, fa ny mpandrafy, ny fahavalo dia ho tafiditra ny vavahadin'i Jerosalema.	
25O	4	13	0,00000	 MEM : Izany no tonga dia noho ny fahotan'ny mpaminaniny, sy ny heloky ny mpisorony, izay nandatsaka tao anatin'ny mandany ny ran'ny marina.	
25O	4	14	0,00000	 NUN : Niraparapa toy ny jamba teny an-dalambe izy ireo, sady nihosin-dra, hany ka tsy azo nokasihina akory ny fitafiany.	
25O	4	15	0,00000	 SAMECH: Mitanilà! Maloto e! hoy ny antsoantson'ny olona, Mitanilà hianareo! Mitanilà hianareo! Aza mikasika azy. Nirenireny atsy sy arý, ka hoy ny olona any amin'ny firenena: Aoka tsy hitoetra atý ireny!	
25O	4	16	0,00000	 PHE: Ny tavan'ny Tompo vinitra nampihataka azy; tsy mijery ireny intsony izy. Ny mpisorona, tsy nasian'ny fahavalo hajany; ny anti-panahy, tsy nananany antra.	
25O	4	17	0,00000	 AIN: Ary isika, nihavizaka ny masontsika, mbola miandry izay vonjy foana; eny an-tampon'ny tilikambontsika eny isika no nitsinjo, izay firenena tsy hahavonjy antsika akory.	
25O	4	18	0,00000	 TSADE: Nitsikilo ny diantsika izy, nisakana antsika tsy handeha eny amin'ny kianjantsika. Manantomotra ny fiafarantsika, tapitra ny androntsika; eny, efa tonga ny fiafarantsika!	
25O	4	19	0,00000	 KOPH: Izay nanenjika antsika dia faingam-pandeha, noho ny voromahery eny an-danitra. Notanahiny teny an-tendrombohitra isika; nanaovany otrika tany an'efitra.	
25O	4	20	0,00000	 RESCH: Ilay fofon'aintsika, ilay voahosotry ny Tompo, voasambotra tao an-davak'izy ireo, dia ilay nataontsika hoe: Eo ambanin'ny alokalony, no ho velona any amin'ny firenena isika.	
25O	4	21	0,00000	 SCHIN: Mifalia sy miravoravoa, ry zanakavavin'i Edoma, izay monina any amin'ny tanin'i Hosa! Horosoana ny kapoaka koa hianao; ka himamo dia hitanjaka.	
25O	4	22	0,00000	 THAV: Lasan'izay ny helokao, ry zanakavavin'i Siona, tsy hanesi-tany anao intsony izy. Mamangy ny helokao izy, ry zanakavavin'i Edoma, asehony miharihary ny fahotanao.	
25O	5	1	0,00000	[VAVAK'I JEREMIA MPAMINANY] Tsarovy ny nanjo anay, ry Iaveh ô, jereo sy diniho ity fahafaham-barakanay.	
25O	5	2	0,00000	 Ny lovanay, lasan'ny hafa firenena, ny tranonay, lasan'ny olon-tsy fantatra.	
25O	5	3	0,00000	 Kamboty tsy manan-dray izahay, toy ny mpitondratena ny reninay.	
25O	5	4	0,00000	 Mividy vola izahay vao misotro ny ranonay, mikarama vao mahazo kitay.	
25O	5	5	0,00000	 Ny mpanenjika anay mandodona anay avy ao aoriana; ka reraka, tsy mahita hiainana izahay.	
25O	5	6	0,00000	 Mananty tànana amin'i Ejipta sy amin'i Asiria izahay, hivoky mofo.	
25O	5	7	0,00000	 Nanota ny razanay, tsy eo intsony anefa izy, ka izahay ity no mivesatra ny helony.	
25O	5	8	0,00000	 Andevo no manapaka anay, tsy misy olona manafaka anay amin'ny tànan'ireo.	
25O	5	9	0,00000	 Manao vy very ny ainay hahazoanay hanina eo anoloan'ny sabatry ny efitra.	
25O	5	10	0,00000	 Mahamay, hoatra ny lafaoro, ny hoditray, noho ny hamafin'ny hanoanana.	
25O	5	11	0,00000	 Nosavihin'izy ireo ny vehivavy tao Siona, mbamin'ny virjiny tamin'ny tanànan'i Joda.	
25O	5	12	0,00000	 Misy mpanapaka nahanton'ny tànan'izy ireo, ny tavan'ny anti-panahy tsy nasiany hajany,	
25O	5	13	0,00000	 ny zatovo nitondra ny fikosohom-bary;ny ankizy nivembena, mivesatra hazo.	
25O	5	14	0,00000	 Ny loholona nitsahatra tsy nankeny am-bavahady intsony; ary ny zatovo tsy nitendry ny valihany intsony.	
25O	5	15	0,00000	 Nitsahatra ny fifalian'ny fonay; niova ho fisaonana ny dihinay.	
25O	5	16	0,00000	 Nianjera ny satro-boninahitry ny lohanay; eny, loza ho anay, fa nanota izahay!	
25O	5	17	0,00000	 Izao no antony raha marary ny fonay, izao no antony raha nihamaizina ny masonay,	
25O	5	18	0,00000	 dia satria lao ny tendrombohitra Siona, ka ny amboadia no mikarenjy ao.	
25O	5	19	0,00000	 Hianao, ry Iaveh, dia ao amin'ny fiketrahanao mandrakizay;ny seza fiandriananao maharitra amin'ny taona mifandimby!	
25O	5	20	0,00000	 Ahoana no dia hanadinoanao anay mandrakizay, dia handao anay amin'ny andro lava toy izao?	
25O	5	21	0,00000	 Ampivereno aminao izahay, ry Iaveh, dia hiverina, havaozy ny andronay toy ny fahiny indray.	
25O	5	22	0,00000	 Fa dia narianao tokoa va izahay, sy ho tezitra tsy an'erany aminay va hianao?	
26O	1	1	0,00000	[FISEHOAN'ANDRIAMANITRA] Ary tamin'ny taona fahatelopolo, volana fahefatra, andro fahadimin'ny volana, raha teo amin'ireo babo, teo amoron'ny ony Kobara aho, dia nisokatra ny lanitra, ka nahita fahitana avy amin'Andriamanitra aho.	
26O	1	2	0,00000	 Tamin'ny andro fahadimin'ny volana, taona fahadimy nahababo an'i Joasina, mpanjaka, tamin'izay, -	
26O	1	3	0,00000	 tonga tamin'i Ezekiela, zanak'i Bozi, mpisorona, ny tenin'ny Tompo, tany amin'ny tanin'ny Kaldeana, amoron'ny ony Kobara, ary mbý teo aminy teo ny tànan'ny Tompo.	
26O	1	4	0,00000	 Hitako, fa indro, avy any avaratra, nisy tafio-drivotra sy rahona lehibe, aman'afo mivongana, izay manjopiaka manodidina, ary ao afovoany dia toa zavatra mitarehy metaly voatsoboka anaty afo no niseho teo.	
26O	1	5	0,00000	 Ary hitako teo afovoany, ny endri-java-manan'aina efatra, ka toy izao no fijery azy: miendrik'olombelona izy.	
26O	1	6	0,00000	 Samy nanan-tarehy efatra ary samy nanana elatra efatra avy izy. 	
26O	1	7	0,00000	 Mahitsy ny tongony, ary toy ny faladian'ny zanak'omby ny faladiany, sady nanjelanjelatra hoatra ny varahana vaodio ireo. 	
26O	1	8	0,00000	 Nisy tànan'olona avy teo ambanin'ny elany, amin'ny lafiny efatra, ary samy nanana ny tavany aman'elany avy, izy efatra. 	
26O	1	9	0,00000	 Nifanendry ny elany; tsy nihodina izy raha mandeha, fa samy nizotra tamin'izay hitsiny avy. 	
26O	1	10	0,00000	 Izao avy no notahafin'ny tarehany: ny anoloana, tarehan'olombelona, ny ankavanana, tarehan-diona, azy efatra; ny ankavia tarehan'ombalahy, azy efatra, ary tareham-boromahery azy efatra. 	
26O	1	11	0,00000	 Toy izany ireo tarehany. Nivelatra teo amboniny, ny elatr'izy ireo; ka ny elany roa avy nifanendry tamin'ny an'ny namany; ary ny elany roa kosa, nanarona ny tenany. 	
26O	1	12	0,00000	 Samy nizotra tamin'izay hitsiny avy izy; izay nasain'ny fanahy naleha no nalehany; tsy niodina izy raha mandeha. 	
26O	1	13	0,00000	 Ny fijery an'ireo zava-manan'aina ireo, dia tahaka ny vainafo mivaivay; hoatra ny fanilo no fijery azy; mifanaretsaka eny anelanelany eny ny afo, mampajambena; sady misy tselatra mivoaka avy ao amin'ny afo. 	
26O	1	14	0,00000	 Ary mivoivoy nankatsý nankarý ireo zava-manan'aina ireo, tahaka ny tselabaratra no fijery azy. 	
26O	1	15	0,00000	 Dia nibanjina ireo zava-manan'aina ireo aho, ka indro nisy kodiarana anankiray teo amin'ny tany, teo anilany, anoloan'ny tavany efatra. 	
26O	1	16	0,00000	 Ka ny fijery an'ireo kodiarana ireo, sy ny tarehany, dia tahaka ny an'ny vaton'i Tarsisa, ary sahala daholo izy efatra; ny fijery azy aman-tarehany dia hoatra ny kodiarana itsofohan-kodiarana hafa ao afovoany. 	
26O	1	17	0,00000	 Raha mandeha izy, dia mizotra tandrifin'ny lafiny efatra, sady miherika eny am-pandehanany. 	
26O	1	18	0,00000	 Avo mahatsiravina ny hazo faribolany, sady feno maso avokoa ny manodidina ny fari-bolan'ireo kodiarana efatra ireo. 	
26O	1	19	0,00000	 Raha nandeha ireo zava-manan'aina, nandeha teo anilany koa ireto kodiarana; raha misondrotra avy amin'ny tany ireo zavatra ireo, misondrotra koa ny kodiarana. 	
26O	1	20	0,00000	 Izay nasain'ny fanahy alehany, no nalehan'izy ireo; fa naingain'ny fanahy izy; ary niara-niainga taminy koa ireto kodiarana; satria tao amin'ny kodiarana ny fanahin'ny zava-manan'aina. 	
26O	1	21	0,00000	 Ka raha mandeha ireo, mandeha ireto; raha mijanona ireo, mijanona ireto; ary raha misondrotra avy amin'ny tany ireo, misondrotra koa ireto kodiarana; satria tao amin'ny kodiarana ny fanahin'ny zava-manan'aina. 	
26O	1	22	0,00000	 Teo ambonin'ny lohan'ireo zava-manan'aina ireo, nisy tahaka ny andohalambo miendri-kristaly mamirapiratra, mivelatra teo ambonin'ny lohany. 	
26O	1	23	0,00000	 Ka teo ambanin'io andohalambo io ny elany no nivelatra nifanendry, sady nanana elatra roa avy koa nanarona ny tenany teo an-daniny avy. 	
26O	1	24	0,00000	 Nony mandeha izy ireo, dia reko ny fikopakipaky ny elany, ka toy ny firohondrohon'ny rano be, tahaka ny feon'ny Tsitoha, fihahohahom-pitabatabana toy ny re avy amin'ny toby; nony mijanona izy, dia avelany milefitra ny elany. 	
26O	1	25	0,00000	 Ary nisy naneno re avy ao amin'itsy andohalambo nivelatra teo ambonin'ny lohany; nony mijanona izy, dia navelany hilefitra ny elany. 	
26O	1	26	0,00000	 Eo ambonin'ilay andohalambo nivelatra teo ambonin'ny lohany, nisy hoatra ny vato safira, mitarehin-tseza fiandrianana; ary toa nisy hoatra ny endrik'olona teo ambonin'io mitarehin-tseza fiandrianana io. 	
26O	1	27	0,00000	 Tao anatiny sy tao amin'ny manodidina dia nisy hitako hoatra ny zavatra miendri-metaly, tahaka ny afo no fijery azy, hatramin'izay niseho ho tahaka ny valahany no ho miakatra; ary hatramin'izay niseho ho toa valahany no ho midina kosa dia nisy zavatra hitako, toy ny afo no fijery azy, ary nisy famirapiratana manodidina azy. 	
26O	1	28	0,00000	 Hoatra ny fijery ny avana eny amin'ny rahona, amin'ny andro misy orana, no fijery ny famirapiratana nanodidina azy. Toy izany no fijery ny sarin'ny voninahitry ny Tompo. Nony nahita izany aho, dia lavo niankohoka tamin'ny tavako, nandre feon'olona niteny.	
26O	2	1	0,00000	[IRAHIN'ANDRIAMANITRA NY MPAMINANY HITONDRA NY TENINY AMIN'NY VAHOAKANY] Dia hoy izy tamiko nanao hoe: Mitsangana, ry zanak'olona, fa hiteny aminao aho. 	
26O	2	2	0,00000	 Ary raha niteny tamiko izy, dia niditra tato anatiko ny Fanahy, sady nampitsangana ahy, ka nandre an'Ilay niteny tamiko aho. 	
26O	2	3	0,00000	 Hoy izy tamiko: Ry zanak'olona, indro hianao irahiko, ho any amin'ny zanak'Israely, ho any amin'ireo vahoaka mpiodina izay niodina tamiko; fa efa nanota tamiko, mandrak'androany aza, ireo sy ny razany. 	
26O	2	4	0,00000	 Ireo zanaka manao tarehy tsy mahalala menatra sy mafy fo ireo no anirahako anao. Izao no holazainao aminy: Izao no tenin'ny Tompo, Tompo. 	
26O	2	5	0,00000	 Ka na nihaino izy ireo, na tsy nihaino, - fa taranaka mpiodina izy - dia nahalala fa efa nisy mpaminany teo aminy. 	
26O	2	6	0,00000	 Ary hianao, aza matahotra azy, ry zanak'olona, na matahotra izay teniny; fa miaraka amin'ny hery aman-tsilo hianao, sy miara-mitoetra amin'ny maingoka. Aza matahotra izay teniny, na mivadi-po noho ny tarehany, fa taranaka mpiodina izy. 	
26O	2	7	0,00000	 Lazao aminy ihany ny teniko, na hihaino izy na tsy hihaino; fa mpiodina izy ireo. 	
26O	2	8	0,00000	 Ary hianao, ry zanak'olona, henoy izao lazaiko aminao izao: Aza miodina tahaka izany taranaka miodina izany. Sokafy ny vavanao, ka hano izay omeko anao. 	
26O	2	9	0,00000	 Dia nojereko, ka indro nisy tànana natsotra nankatý amiko, ary indro fa nitana horonan-taratasy. 	
26O	2	10	0,00000	 Novelariny teo anoloako io, ka voasoratra ny tao anatiny sy ny teo ivelany; ary hira fisaonana amam-pitomaniana sy fitarainana no voasoratra teo.	
26O	3	1	0,00000	[NY NANIRAHAN'ANDRIAMANITRA NY MPAMINANY] Hoy izy tamiko: Ry zanak'olona, hano io hitanao eo anoloanao io; hano io taratasy io, dia mandehana miteny amin'ny taranak'Israely.	
26O	3	2	0,00000	 Nosokafako ny vavako dia nafahany ahy io taratasy io; 	
26O	3	3	0,00000	 ka hoy izy tamiko: Ry zanak'olona, vokiso ny kibonao, ary fenoy ity taratasy atolotro anao ity ny tsinainao. Dia nohaniko izany, ka mamy hoatra ny tantely izy tao am-bavako. 	
26O	3	4	0,00000	 Ary hoy izy tamiko: Ry zanak'olona, mandehana mankany amin'ny taranak'Israely, ary lazao aminy ny teniko. 	
26O	3	5	0,00000	 Fa tsy ho any amin'ny firenena hafa fiteny, na miboeriboeri-piteny, no anirahako anao; fa ho any amin'ny taranak'Israely. 	
26O	3	6	0,00000	 Tsy ho any amin'ny firenena maro hafa fiteny sy miboeriboeri-piteny, ka tsy ho azonao ny teniny, fa ho amin'izy ireo no anirahako ana; hahazo ny teninao izy. 	
26O	3	7	0,00000	 Ary tsy hety hihaino anao ny taranak'Israely, satria tsy mety mihaino ahy izy, fa henjan-kandrina sy tsy vaky afero avokoa, ny taranak'Israely. 	
26O	3	8	0,00000	 Nefa, indro, efa nataoko mafy hoatra ny handriny, ny handrinao. 	
26O	3	9	0,00000	 Nataoko hoatra ny diamondra ny handrinao, mafy noho ny vatolampy aza. Koa aza matahotra azy, na mangovitra eo anatrehany, fa taranaka miodina izy. 	
26O	3	10	0,00000	 Hoy koa izy tamiko: Ry zanak'olona, alatsaho am-po avokoa ny teny holazaiko aminao, ary henoy amin'ny sofinao, izy. 	
26O	3	11	0,00000	 Mandehana hianao mankany amin'ireo lasan-ko babo, dia any amin'ireo zanaky ny firenenao, ka mitenena aminy; lazao aminy hoe: Izao no lazain'ny Tompo Tompo, na hihaino izy ireo na tsy hihaino. 	
26O	3	12	0,00000	 Dia nofaohin'ny Fanahy aho, ka injay nisy feo nikotrokotroka mafy reko tao ivohoko, nanao hoe: Hankalazaina anie ny voninahitry ny Tompo ao amin'ny fitoerana fonenany. 	
26O	3	13	0,00000	 Reko ny fikopakopaky ny elatr'ireo zava-manan'aina, nifandona, sy ny firohondrohon'ny kodiarana teo anilany, ary nisy feon-javatra nikotrokotroka mafy. 	
26O	3	14	0,00000	 Nofaohin'ny Fanahy sy entiny aho, ka lasa; fangidiana amam-pisafoahana no tao amin'ny fanahiko; ary ny tànan'ny Tompo nihazona ahy mafy. 	
26O	3	15	0,00000	 Dia tonga tany Tel-Abida aho, tany amin'ireo babo, nonina teo amoron'ny ony Kobara, sy tany amin'ny tany nonenany; ka nandritra ny hafitoana aho, dia ankona foana teo afovoan'izy ireo. 	
26O	3	16	0,00000	 Nony afaka hafitoana, tonga tamiko ny tenin'ny Tompo nanao hoe: 	
26O	3	17	0,00000	 Ry zanak'olona, tendreko ho mpitily eo amin'ny taranak'Israely hianao, hihaino ny teny haloaky ny vavako hianao; ary hananatra azy ireo amin'ny anarako. 	
26O	3	18	0,00000	 Raha izaho milaza amin'ny ratsy fanahy hoe: Ho faty tokoa hianao; nefa hianao kosa tsy mananatra azy, tsy miteny mananatra azy amin'ny làlan-dratsiny, mba hahavelona azy, dia ho faty amin'ny helony ilay ratsy fanahy; nefa hadiniko amin'ny tànanao ny rany. 	
26O	3	19	0,00000	 Fa rahefa nananatra an'ilay ratsy ihany kosa hianao, fa izy no tsy nety niala amin'ny haratsiany aman-dàlan-dratsiny; dia izy ihany no ho faty amin'ny helony; fa hianao kosa dia efa namonjy ny fanahinao. 	
26O	3	20	0,00000	 Raha misy olo-marina miala amin'ny fahamarinany sy manao heloka, ka mametraka fandrika eo anoloany aho, dia ho faty izy; noho hianao tsy nananatra azy dia ho faty amin'ny fahotany izy; ny asa fahamarinana nataony tsy ho tsarovana intsony; ary ny rany kosa hadiniko amin'ny tànanao. 	
26O	3	21	0,00000	 Fa tsy nanota tokoa, dia ho velona tokoa izy, satria nahazo anatra; ary hianao koa, ho efa namonjy ny fanahinao.	
26O	3	22	0,00000	 Teo amiko ny tànan'ny Tompo, ary hoy izy tamiko: Mitsangàna hianao, mankanesa any an-tany lemaka, fa any no hitenenako aminao. 	
26O	3	23	0,00000	 Nitsangana aho nankany an-tany lemaka, dia indro teo ny voninahitry ny Tompo, tahaka ilay voninahitra efa hitako tany amin'ny ony Kobara; ka lavo niankohoka terý aho. 	
26O	3	24	0,00000	 Niditra tato anatiko ny Fanahy, ka nataony mijoro amin'ny tongotro aho; ary niteny tamiko Iaveh nanao hoe: Mandehana mirindrin-trano ao aminao. 	
26O	3	25	0,00000	 Fa indro hianao, ry zanak'olona, hasiana tady hafatotra, ary tsy ho afa-mivoaka ho any amin'izy ireo. 	
26O	3	26	0,00000	 Haraikitro amin'ny lanilaninao ny lelanao, ka ho moana hianao, dia tsy ho mpaniny azy ireo, satria taranaka miodina izy. 	
26O	3	27	0,00000	 Rahefa hiteny aminao aho, dia hosokafako ny vavanao, ka hilaza amin'izy ireo hianao hanao hoe: Izao no lazain'ny Tompo Tompo: Izay mety hihaino, aoka hihaino; ary izay tsy mety aoka tsy hihaino; fa taranaka miodina izy ireo.	
26O	4	1	0,00000	[MIVESATRA NY HELOK'ISRAELY SY JODÀ NY MPAMINANY - NY MOFOM-PAHORIANA - NY HANINA MALOTO] Ary hianao, ry zanak'olona, makà biriky anankiray, apetraho eo anoloanao, ka manorata sarin-tanàna anankiray eo, dia ny sarin'i Jerosalema. 	
26O	4	2	0,00000	 Ataovy fahirano izy; manaova tilikambo hamelezana azy; manandràta tovon-tany hikatrohana aminy; manorena toby manodidina azy. 	
26O	4	3	0,00000	 Ary hianao makà lapoaly vy; atoavy toy ny manda vy eo anelanelanao sy ny tanàna io, ka atodiho hanandrina azy ny tavanao; dia hatao fahirano izy; ka hataonao fahirano izy. Aoka ho famantarana ho an'ny taranak'Israely izany.	
26O	4	4	0,00000	 Ary ataovy ambany mandry ny ilanao havia; ka ataovy eo ny heloky ny taranak'Israely; ary ny andro handrianao toy izany, dia hitondranao ny helok'izy ireo. 	
26O	4	5	0,00000	 Ary araka ny isan'ny andro no nanisako ny taonan'ny helok'izy ireo ho anao; ka dia sivifolo sy telon-jato andro no hitondranao ny heloky ny taranak'Israely. 	
26O	4	6	0,00000	 Rahefa tapitra ireo andro ireo, dia ny ilanao havanana indray no hataonao ambany mandry, ka hitondra ny heloky ny taranak'i Jodà kosa hianao, efapolo andro; fa nisaiko ho taona iray ny andro iray ho anao. 	
26O	4	7	0,00000	 Dia hitodika hanandrina an'i Jerosalema atao fahirano, ny tavanao aman-tsandrinao mihanjaka, ka haminany hamely azy hianao. 	
26O	4	8	0,00000	 Ary indro, efa nopetahako tady hianao, mba tsy ho afa-mivadi-mandry, mandra-pahatapitrao ny andron'ny fahiranonao. 	
26O	4	9	0,00000	 Makà fromenta, orja, kalamaka, voanemba, ampemba ary epaotra; ataovy am-bilany iray ireo, ka anaovy mofo ho anao, araka ny isan'ny andro handrinao amin'ny ilanao, sivifolo sy telon-jato andro no hihinananao azy. 	
26O	4	10	0,00000	 Roapolo sikla no lanjan'ny haninkohaninao amin'ny indray andro, asio elanelany ny fihinanana azy. 	
26O	4	11	0,00000	 Rano kely ihany no hosotroinao, dia ampahenin'ny hina, asio elanelany ny fisotro azy. 	
26O	4	12	0,00000	 Toy ny mofo orja no ihinano azy; ary diky no anendaso azy, eo imason'izy ireo. 	
26O	4	13	0,00000	 Dia hoy Iaveh tamiko: Toy izany no hihinanan'ny zanak'Israely ny mofony voaloto, any amin'ny firenena handroahako azy. 	
26O	4	14	0,00000	 Ka hoy aho: Indrisy! Iaveh, Tompo ô, tsy mba voaloto na oviana na oviana ny fanahiko; tsy mba nihinana biby maty, na voaviravira aho, hatramin'ny fahatanorako ka mandrak'ankehitriny; ary tsy mbola niditra ny vavako akory izay hena maloto. 	
26O	4	15	0,00000	 Dia hoy izy tamiko: Jereo fa ekeko hosoloina taim-biby ihany ny diky, ka dia eo ambonin'izany no hanendasanao ny mofonao. 	
26O	4	16	0,00000	 Ary hoy izy tamiko: Ry zanak'olona, indro hotapahako ny tehana mofo any Jerosalema, ka an-danjany sady am-panahiana no hihinanan'izy ireo mofo; ary am-patrany sady amin-kovitra no hisotroany rano. 	
26O	4	17	0,00000	 Satria, ny hanina amam-pisotro tsy ho ampy; ny tenany, samy hihareraka sy hihalevona avy izy ireo, noho ny haratsiany.	
26O	5	1	0,00000	[NY LOZA HANJO AN'I JEROSALEMA] Ary hianao, ry zanak'olona, makà lelan-java-maranitra, raiso izy ho harezan'ny mpanala volombava, dia ento mitety ny lohanao sy saokanao izy; rahefa izany, makà mizàna fandanjana, ka zarao izay voatapakao. 	
26O	5	2	0,00000	 Ny ampahatelony, dory amin'ny afo, eo afovoan'ny tanàna, rahefa tapitra ny andron'ny fahirano; ny ampahatelony, alao ka asio ny sabatra manodidina ny tanàna; ny ampahatelony aelezo ho amin'ny rivotra, fa hanatsoaka sabatra avy ao aoriany aho. 	
26O	5	3	0,00000	 Ary hakao vitsivitsy izy, fonosy amin'ny sisin-dambanao; 	
26O	5	4	0,00000	 ka io sisa io indray, analao, ka hatsipinao ao anaty afo, ka hodoranao amin'ny afo. Avy eo no hivoahan'ny afo ho amin'ny taranak'Israely rehetra. 	
26O	5	5	0,00000	 Izao no lazain'ny Tompo, Tompo: Iny ilay Jerosalema nataoko eo afovoan'ny firenena, ary faritany malalaka no manodidina azy. 	
26O	5	6	0,00000	 Noho ny haratsiany anefa, nanohitra ny didiko mihoatra noho ny firenena izy, sy ny lalàko mihoatra noho ny tany manodidina azy; satria nanary ny didiko izy, ary tsy nandeha araka ny lalàko. 	
26O	5	7	0,00000	 Koa izao no lazain'ny Tompo Tompo: Satria hianareo niodina mihoatra noho ny firenena manodidina anareo, tsy nandeha araka ny lalàko, tsy nanaraka ny didiko, ary tsy nanao araka ny fomba fanaon'ireo firenena manodidina anareo; 	
26O	5	8	0,00000	 noho izany, izao no lazain'ny Tompo Tompo: Indro kosa aho izao tamy hamely anao, izaho no hanatanteraka eo afovoanao ny teny voatapaka eo imason'ireo firenena; 	
26O	5	9	0,00000	 ary noho ny fahavetavetanao rehetra, dia zavatra tsy mbola nataoko, sady tsy hataoko intsony koa, no hataoko aminao; 	
26O	5	10	0,00000	 noho izany, dia hisy ray hihinana ny zanany eo aminao; ary hisy zanaka hihinana ny rainy. Hampihatra fitsarana aminao aho, ary haeliko any amin'ny vazan-tany rehetra, izay sisa eo aminao. 	
26O	5	11	0,00000	 Koa amin'izany, velona aho - teny marin'ny Tompo Tompo; - noho hianao nandoto ny fitoerako masina tamin'ny zava-mahamenatra amam-pahavetavetana rehetra nataonao; izaho koa hanorotoro, ka tsy hanana antra ny masoko, ary tsy hamindra fo aho. 	
26O	5	12	0,00000	 Ny ampahatelon'ny zanakao, ho fatin'ny pesta na ho levon'ny mosary eo aminao; ny ampahatelony, ho lavon'ny sabatra eny manodidina anao rehetra eny; ary ny ampahatelony haeliko any amin'ny vazan-tany rehetra; sady hanatsoahako sabatra avy ato aoriana. 	
26O	5	13	0,00000	 Dia hiala fo ny fahatezerako, ary haraniko mamely azy ireo ny fahavinirako, dia ho afa-po aho, ary izy kosa hahalala, rahefa nampanaraniko mamely azy ireo ny fahatezerako, fa tamin'ny fahasarota-piaroko no efa nitenenako izaho Iaveh. 	
26O	5	14	0,00000	 Hatolotro halàm-baraka sy hampahorina any amin'ny firenena manodidina anao hianao, eo imason'ny mpandalo rehetra. 	
26O	5	15	0,00000	 Rahefa avy izay hanatanterahako fitsarana aminao amim-pahatezerana amam-pahavinirana, sy amim-pamaizan'ny fahavinirako, hianao dia ho latsa sy henatra ary ho fananarana amam-pampitahorana ho an'ny firenena manodidina anao; 	
26O	5	16	0,00000	 - Izaho Iaveh no milaza - rahefa alefako amin'izy ireo ny zana-tsipìka mandozan'ny mosary, izay entim-mandringana, ka halefako aminareo handringana anareo; fa hampitomboiko koa ny mosary eo aminareo, ary hotapahako ny tehana mofo ho anareo. 	
26O	5	17	0,00000	 Ary handefa mosary sy biby mandoza eo aminareo aho, izay hanesotra aminao ny zanako; hihatra aminao ny pesta amam-pandatsahan-dra, ary hataoko mifantaka aminao ny sabatra; izaho Iaveh no miteny.	
26O	6	1	0,00000	[SAZIN'NY FANOMPOAN-TSAMPY] Tonga tamiko ny tenin'ny Tompo, nanao hoe: 	
26O	6	2	0,00000	 Ry zanak'olona, atodiho mankany amin'ny tendrombohitr'Israely ny tavanao, ka maminania ny hamelezana azy. Lazao hoe: 	
26O	6	3	0,00000	 Ry tendrombohitr'Israely, Mihainoa ny tenin'ny Tompo Tompo. Izao no lazain'ny Tompo Tompo amin'ny tendrombohitra aman-kavoana, sy amin'ny hadin-driaka aman-dohasaha: Indro aho hahatonga sabatra hamely anareo; ary ny fitoerana avonareo horavako.	
26O	6	4	0,00000	 ny otelinareo ho voarava, ny andrinareo ho an'ny masoandro, hotapahana; ny lehilahinareo hataoko mitsingidina, voan'ny fahafatesana, eo anoloan'ny sampinareo;	
26O	6	5	0,00000	 Ny fatin'ny zanak'Israely hataoko eo anoloan'ny sampiny. Ary ny taolanareo haeliko, manodidina ny otelinareo.	
26O	6	6	0,00000	 Na aiza na aiza onenanareo, ny tanàna ho lao, ny fitoerana avo horavana; mba ho rava sy lao koa ny otelinareo; ho montsana sy levona ny sampinareo, hazera ny andrinareo ho an'ny masoandro ary ho fongotra ny asanareo.	
26O	6	7	0,00000	 Hiampatrampatra eo aminareo, ny maratra ho faty; dia ho fantatrareo fa Iaveh aho.	
26O	6	8	0,00000	 Havelako hisy sisa ihany anefa aminareo; dia izay afaka amin'ny sabatra, any amin'ny firenena, rahefa haely any amin'ny tany samihafa.	
26O	6	9	0,00000	 Ka ireo afaka ireo dia hahatsiaro ahy eny amin'ny firenena, izay hitondrako azy ho babo; nony efa notorotoroiko ny fony mpisintaka izay nivily niala tamiko, sy ny masony mpisintaka izay nitodika nankany amin'ny sampiny; ka haharikoriko azy ny tenany, noho ny ratsy nataony, tamin'ny fahavetavetana rehetra vitany.	
26O	6	10	0,00000	 Dia ho fantany fa Iaveh aho, ka tsy mba foana ny nilazako fa hahatonga izany loza izany aminy aho.	
26O	6	11	0,00000	 Izao no lazain'ny Tompo Tompo: Mitehafa tànana hianao ary mitotoa tongotra, ka manaova hoe: Indrisy! amin'ny fahavetavetana ratsy rehetra, nataon'ny taranak'Israely, izay efa ho levon'ny sabatra, sy ny mosary ary ny pesta.	
26O	6	12	0,00000	 Ny lavitra ho fatin'ny pesta; ny akaiky ho lavon'ny sabatra; izay sisa tavela voatahiry, ho fatin'ny hanoanana; ka hampariko amin'izy ireo ny fahatezerako.	
26O	6	13	0,00000	 Dia ho fantatrareo fa Iaveh aho; rahefa hiampantrampatra eny afovoan'ny sampiny ny maty amin'izy ireo manodidina ny oteliny, eny amin'ny havoana avo rehetra, eny an-tampon-tendrombohitra rehetra; eny ambanin'ny hazo maitso rehetra, eny ambanin'ny oaka be ravina rehetra, amin'ny fitoerana nanaterany emboka manitra mahafinaritra,tamin'ny sampiny rehetra.	
26O	6	14	0,00000	 Haninji-tànana hamely azy ireo, aho, ka hataoko lao sy simba ny taniny, hatramin'ny efitra ka hatrany Diblah, amin'izay rehetra onenany; dia ho fantany fa Iaveh aho.	
26O	7	1	0,00000	[IZAO NO FARANY - NY LOZA SAFATSIROA] Tonga tamiko ny tenin'ny Tompo, nanao hoe: 	
26O	7	2	0,00000	 Ary hianao, ry zanak'olona, izao no lazain'ny Tompo Tompo, amin'ny tanin'Israely: Ny fiafarana! Tamy ny farany amin'ny vazan-tany efatra!	
26O	7	3	0,00000	 Ankehitriny tamy aminao ny farany; efa hampanarana ny hatezerako hamely anao aho; hitsara anao araka ny asanao; hampitambesatra ny fahavetavetanao rehetra aminao.	
26O	7	4	0,00000	 Ny masoko tsy hiantra anao, ary tsy hamindra fo aho, fa hatambesatro aminao ny asanao; ary ho eo afovoanao ny fahavetavetanao; dia ho fantatrao fa Iaveh aho.	
26O	7	5	0,00000	 Izao no lazain'ny Tompo Tompo: Loza safatsiroa! Loza! Injay izy tamy!	
26O	7	6	0,00000	 Injay tamy ny farany! Tonga ny farany! Mifoha hamely anao izy; injay izy tamy!	
26O	7	7	0,00000	 Tamy ny anjaranao, ry mponina amin'ny tany tonga ny fotoana, akaiky ny andro ! Fitabatabana !...fa tsy hobim-pifaliana eny an-tendrombohitra.	
26O	7	8	0,00000	 Ankehitriny aho tsy ho ela intsony, dia hanampatra ny hatezerako aminao; hanala fo ny fahavinirako aminao; hitsara anao araka ny asanao aho, ary hampitambesatra aminao, ny fahavetavetanao rehetra.	
26O	7	9	0,00000	 Ny masoko tsy hiantra anao, ary tsy hamindra fo aho, hitambesatra aminao ny asanao; ho eo afovoanao ny fahavetavetanao. Dia ho fantatrareo fa izaho Iaveh no mamely!	
26O	7	10	0,00000	 Indro ny andro, tamy izy; tonga ny anjaranao; mamony ny tsorakazo mivelatra ny avonavona;	
26O	7	11	0,00000	 mitsangana ny fanaovana an-keriny, mba ho tsorakazo hamelezana ny fanoherana ny fivavahana. Tsy hisy aminy ho voavela, na amin'ny hamaroany, na amin'ny fihahohahoany, tsy ho maresaka intsony.	
26O	7	12	0,00000	 Tonga ny fotoana, antomotra ny andro! Ny mpividy, aoka tsy hifaly; ary ny mpivarotra, aoka tsy halahelo, fa efa hipoahan'ny fahatezerana avokoa ny ankamaroany.	
26O	7	13	0,00000	 Ny mpivarotra tsy ho tonga tompon'izay efa lafony indray, na mbola ho isan'ny velona aza izy; fa ny fahitana an'izay hanjo ny ankamaroany rehetra, tsy mba ho foanana, ary tsy misy maharo ny ainy, na iray aza, amin'ny helony.	
26O	7	14	0,00000	 Velona ny trompetra, ary vonona ny zavatra rehetra; nefa tsy misy mandroso hiady ny olona, satria iharan'ny hatezerako avokoa ny ankamaroany.	
26O	7	15	0,00000	 Ny sabatra, eny ivelany; ny pesta sy mosary, ao anatiny; ny any an-tsaha, ho fatin'ny sabatra, ary ny eo an-tanàna, ho levon'ny mosary sy ny pesta.	
26O	7	16	0,00000	 Na misy ho afa-mandositra aza, amin'izy ireo, dia hirenireny eny an-tendrombohitra, toa voromailala an-dohasaha, samy hitoloko noho ny helony avokoa.	
26O	7	17	0,00000	 Samy miraviravy tànana daholo, ary samy mitsonika ny lohalika rehetra ho rano.	
26O	7	18	0,00000	 Lasàka no hitafiany; horohoro no manarona azy; henatra no ho amin'ny tava rehetra, ary mibory ny loha rehetra.	
26O	7	19	0,00000	 Hariany eny an-dàlambe ny volafotsiny, hataony hoatra ny zezika ny volamenany; tsy misy hahavonjy azy ny volafotsiny amam-bolamenany, amin'ny andron'ny fahatezeran'ny Tompo; tsy hamoky ny fanahiny amin'izany izy, na hameno ny kibony amin'izany akory, fa izany indrindra no nahalavo azy tamin'ny faharatsiana.	
26O	7	20	0,00000	 Ireo firavany izay nihaingoany, dia nataony reharehany; namoronany ny fahavetavetany, dia ny sampiny. Koa dia hovako ho zezika daholo izany rehetra izany;	
26O	7	21	0,00000	 ary hatolotro ho babo eny an-tànan'ny hafa firenena, ho rembin'ny tsy tia fivavahana amin'ny tany; - ka holotoiny.	
26O	7	22	0,00000	 Haviliko tsy hijery azy ny tavako ka holotoin'olona ny rakitro, fa hidiran'ny olona mpanao an-keriny, ka holotoiny.	
26O	7	23	0,00000	 Omano ny gadra; fa feno heloka ny tany; ary feno fanaovana an-keriny ny tanàna.	
26O	7	24	0,00000	 Hasaiko avy ny ratsy fanahy indrindra amin'ny firenena, haka ny tranon'izy ireo, hampitsahatra ny avonavon'ny mahery; ary ny fitoerany masina dia ho voaloto.	
26O	7	25	0,00000	 Mby akaiky ny fandravana; hitady fiadanana izy ireo, fa tsy hisy izany.	
26O	7	26	0,00000	 Ho avy ny loza tsindrian-doza, sy filazana vaovao tsindriam-pilazana; ka hitady fahitana amin'ny mpaminany izy ireo; ary tsy ho eo amin'ny mpisorona ny lalàna, na ny torohevitra eo amin'ny loholona.	
26O	7	27	0,00000	 Ny mpanjaka, ho rafitra misaona; ny mpanapaka, hitafy falahelovana; ary ny tànan'ny vahoakan'ny tany hangovitra; fa hasiako araka ny asany izy; ary hotsaraiko araka ny tandrifin'azy, dia ho fantany fa Iaveh aho.	
26O	8	1	0,00000	[NY FANOMPOAN-TSAMPY TAO AN-TEMPOLY] Tamin'ny taona fahenina, andro fahadimin'ny volana, volana fahenina, raha ilay nipetraka tao an-tranoko iny aho, ary nipetraka teo anatrehako ny loholon'i Jodà, dia nilatsaka tamiko ny tànan'ny Tompo Tompo. 	
26O	8	2	0,00000	 Ary nahita aho, ka indro, nisy endrika nitarehin'afo; ka ny hatramin'izay niseho ho valahany no ho midina, dia afo; ary ny hatramin'ny valahany no ho miakatra, dia mitarehin-java-mazava hoatra ny metaly, no fijery azy. 	
26O	8	3	0,00000	 Nisy tarehan-tànana natsotrany, dia noraisiny tamin'ny volon-dohako miolikolika aho, ka naingain'ny Fanahy ho eny anelanelan'ny tany aman-dranitra, sy nentiny, tamin'ny fahitana avy amin'Andriamanitra, ho any Jerosalema, teo anoloan'ny vavahady anatiny, ilay nitodika mianavaratra, misy ny sampin'ny fialonana, mamelona fialonana. 	
26O	8	4	0,00000	 Ary indro teo ny voninahitr'Andriamanitr'Israely; ary ny fijery azy dia tahaka ilay nahitako azy, tany amin'ny lohasaha.	
26O	8	5	0,00000	 Hoy izy tamiko: Ry zanak'olona, atopazo mianavaratra ny masonao. Dia natopiko mianavaratra ny masoko, ka indro, teo avaratry ny vavahadin'ny otely, eo amin'ny fidirana, nisy ilay sampin'ny fialonana io. 	
26O	8	6	0,00000	 Ary hoy izy tamiko: Ry zanak'olona, hitanao va ny ataon'izy ireo, dia izato fahavetavetana lehibe ataon'ny taranak'Israely eto, mba hanalavirako ny fitoerako masina? Mbola hahita fahavetavetana lehibe hafa koa hianao.	
26O	8	7	0,00000	 Dia nentiny ho eo am-bavahadin'ny kianja aho, ka nahatazana aho: ary indro nisy loaka anankiray teo amin'ny rindrina. 	
26O	8	8	0,00000	 Ary hoy izy tamiko: Ry zanak'olona, gorobahy ny rindrina. Dia nogorobahako ny rindrina, ka indro nisy varavarana teo. 	
26O	8	9	0,00000	 Ary hoy izy tamiko: Avia, jereo ireto fahavetavetana mahatsiravina ataony eto. 	
26O	8	10	0,00000	 Dia niditra aho, ka nahita, ary indro, voasoratra teo amin'ny rindrina manodidina avokoa, ny sarin'ny biby mandady amam-biby maloto isan-karazany, mbamin'ny fahavetavetan'ny taranak'Israely rehetra. 	
26O	8	11	0,00000	 Ary nisy fitopolo lahy, amin'ny loholon'ny taranak'Israely, ka anisan'ireo Jezoniasa, zanak'i Safana, ary nitsangana teo anoloan'izany sary izany ireo; samy nanana ny fanembohany teny an-tànany avy, ka nisondrotra avy eo ny hanitry ny emboka nijofo. 	
26O	8	12	0,00000	 Dia hoy izy tamiko: Hitanao va, ry zanak'olona, ity ataon'ny loholon'ny taranak'Israely ao amin'ny maizina, samy anatin'ny efitranony feno sary avy? Fa hoy izy ireo: Tsy mahita antsika Iaveh; efa nandao ny tany Iaveh. 	
26O	8	13	0,00000	 Ary hoy koa izy tamiko: Mbola ho hitanao ny fahavetavetana lehibe hafa, ataon'izy ireo.	
26O	8	14	0,00000	 Dia nentiny aho, ho eo anoloan'ny vavahady, mitodika mianavaratra, amin'ny tranon'ny Tompo, ka indreo, ny vehivavy nipetraka teo, mitomany an'i Tammoza. 	
26O	8	15	0,00000	 Ary hoy izy tamiko: Efa hitanao va, ry zanak'olona? Mbola hahita fahavetavetana hafa lehibe noho izany hianao.	
26O	8	16	0,00000	 Tamin'izay, nentiny aho, ho ao amin'ny kianja anatiny amin'ny tranon'ny Tompo, ary indro fa teo amin'ny fidirana ho ao amin'ny tranon'ny Tompo ao anelanelan'ny alo-baravarana sy ny otely, nisy lehilahy sahabo ho dimy amby roapolo, niamboho ny tempolin'ny Tompo, nitodika niantsinanana teo anoloan'ny masoandro. 	
26O	8	17	0,00000	 Ka hoy izy tamiko: Efa hitanao va, ry zanak'olona? Mbola tsy ampy ihany va ho an'ny taranak'i Jodà ny manao izao fahavetavetana ataony eto izao, no mbola fenoiny fampahoriana koa ny tany; ka hiverenany hatao lalandava izay hampahatezitra ahy? Indro izy ireo manainga ny rantsan-kazo ho eo amin'ny orony. 	
26O	8	18	0,00000	 Ary izaho koa hamely an-katezerana; tsy hiantra ny masoko; tsy hamindra foa aho; hitaraina mafy eo an-tsofiko izy ireo, kanefa tsy hohenoiko akory.	
26O	9	1	0,00000	[AVAHANA IZAY MIFIKITRA AMIN'IAVEH - NY MPANOMPO SAMPY HARINGANA] Dia niantso mafy teo an-tsofiko izy nanao hoe: Manatòna hianareo, mpiambina ny tanàna; samia mitondra ny enti-mandrava eny an-tànany avy. 	
26O	9	2	0,00000	 Ka indreo, avy tamin'ny làlan'ny vavahady ambony mitodika mianavaratra, nisy lehilahy enina, samy nitondra teo an-tànany ny zavatra enti-mamely; ary nisy lehilahy anankiray teo afovoan'izy ireo, nitafy rongony fotsy madinika, sy nitondra fombam-panoratan'ny mpanoratra, teo amin'ny fehinkibony. Niditra izy ireo, dia nitsangana teo anilan'ny otely varahana.	
26O	9	3	0,00000	 Ary ny voninahitry ny Andriamanitr'Israely, niakatra avy teo ambonin'ny Kerobima izay nitoerany, nankeo an-tokonam-baravaran'ny trano. Ary Iaveh niantso an'ilay lehilahy nitafy rongony fotsy madinika sy nitondra fombam-panoratana teo amin'ny fehinkibony, 	
26O	9	4	0,00000	 ka hoy Iaveh taminy hoe: Mandehana mamaky ny tanàna, mamaky an'i Jerosalema, ka asio marika Thau ny handrin'ny olona misento sy mitaraina, noho ny fahavetavetana rehetra atao ao. 	
26O	9	5	0,00000	 Dia hoy koa izy tamin'iretsy sasany, teo an-tsofiko: Mandehana manaraka azy, mamaky ny tanàna, hianareo, ka mameleza, aza miantra ny masonareo, aza mamindra fo hianareo. 	
26O	9	6	0,00000	 Na antidahy na zazalahy, na zazavavy, na zaza, na vehivavy: vonoy mandra-paharingany avokoa; fa izay misy ny Thau ao aminy kosa, aza hatoninareo. Ary eo amin'ny fitoerako masina, manomboka. Dia manomboka tamin'ny antidahy teo anoloan'ny trano izy ireo. 	
26O	9	7	0,00000	 Ary hoy izy taminy: Lotoy ny trano; fenoy faty ny kianja. Mivoaha hianareo! Dia nivoaka namely tao an-tanàna izy ireo. 	
26O	9	8	0,00000	 Nony namely izy ireo, ka izaho irery no sisa teo, dia niankohoka aho, sady nitaraina hoe: Indrisy! Iaveh Tompo ô! dia haringanao avokoa va ny sisa amin'Israely, amin'izao ampidinanao ny hatezeranao amin'i Jerosalema izao? 	
26O	9	9	0,00000	 Ary hoy izy tamiko: Lehibe dia lehibe indrindra ny heloky ny taranak'Israely sy Jodà. Feno ran'olona ny tany, feno tsy fahamarinana ny tanàna; fa hoy izy ireo: Afoin'ny Tompo ny tany; tsy mahita na inona na inona Iaveh. 	
26O	9	10	0,00000	 Izaho koa, dia tsy hiantra ny masoko; ary tsy hamindra fo aho; hatsingeriko amin'ny lohany, izay nataony.	
26O	9	11	0,00000	 Dia indro tamy ilay lehilahy mitafy rongony fotsy madinika nitondra fombam-panoratana teo amin'ny fehinkibony, nilaza ny nataony, nanao hoe: Vitako izay nandidinao ahy.	
26O	10	1	0,00000	[NY FAHITANA AVY AMIN'ANDRIAMANITRA - ILAOZAN'IAVEH NY FITOERANY MASINA - FANASAZIANA NY LOHOLONA] Ary nahita aho, ka indro teo ambonin'ilay andohalambo, tambonin'ireo lohan'ny Kerobima, dia nisy hoatra ny vato safira; nisy zavatra mitarehin-tseza fiandrianana no fijery azy, teo ambonin'ireo. 	
26O	10	2	0,00000	 Dia hoy izy tamin'ilay lehilahy mitafy rongony fotsy madinika: Mandehana ho ao anelanelan'ny kodiarana, ambanin'ny Kerobima; fenoy vain'afo avy eo anelanelan'ny Kerobima ny tànan-droanao, ka afafazo amin'ny tànana izany. Dia nankao izy teo imasoko.	
26O	10	3	0,00000	 Nijanona teo an-kavanan'ny trano ny Kerobima, raha nankao ilay lehilahy, ka nahafeno ny kianja anatiny ny rahona. 	
26O	10	4	0,00000	 Ary ny voninahitry ny Tompo nisondrotra niala teo amin'ny Kerobima nankeo amin'ny tokonam-baravaran-trano; ka feno ilay rahona ny trano; ary feno ny famirapiratan'ny voninahitry ny Tompo ny kianja. 	
26O	10	5	0,00000	 Re hatrany amin'ny kianja ivelany, ny fikopakopaky ny elatry ny Kerobima hoatra ny feon'Andriamanitra Tsitoha, raha miteny izy. 	
26O	10	6	0,00000	 Nony nandidy an-dralehilahy mitafy rongony fotsy madinika izy, nanao hoe: Makà afo ao anelanelan'ny kodiarana, anelanelan'ny Kerobima, dia nandroso ho eo anilan'ny kodiarana izy. 	
26O	10	7	0,00000	 Ary ny Kerobima naninjitra ny tànany eo anelanelan'ny Kerobima ho ao amin'ny afo izay eo anelanelan'ny Kerobima, dia nalainy ka nataony teo an-tanan-dralehilahy mitafy rogony fotsy madinika, izay nandray izany, dia nivoaka.	
26O	10	8	0,00000	 Fa nisy endri-tànan'olona, hita teo ambany elatr'ireo Kerobima.	
26O	10	9	0,00000	 Ary nahita aho, ka indreo, nisy kodiarana efatra, teo anilan'ireo Kerobima, kodiarana iray avy no teo anilan'ny isan-Kerobima; ary ny endriky ny kodiarana dia toy ny an'ny vaton'i Tarsisa. 	
26O	10	10	0,00000	 Ary araka ny fijery azy ireo, dia sahala izy efatra; dia hoatra ny kodiarana itsofohan'ny kodiarana eo afovoany. 	
26O	10	11	0,00000	 Raha mandeha izy, dia mizotra tandrifin'ny lafiny efatra, tsy miherika eny am-pandehanany, fa izay fitoerana itodihan'ny lohany no alehany, tsy miherika eny am-pandehanany. 	
26O	10	12	0,00000	 Ary feno maso avokoa ny manodidina ny tenan'ny Kerobima, ny lamosiny, ny tànany, ny elany, mbamin'ny kodiarana; samy nanana ny kodiarany avy izy efatra. 	
26O	10	13	0,00000	 Ny kodiarana dia mailaka no anarana fiantsoana azy. 	
26O	10	14	0,00000	 Isan-Kerobima samy nanan-tarehy efatra avy: ny tarehin'ny voalohany, tarehin-Kerobima, ny tarehin'ny faharoa, tarehin'olona; ny an'ny fahatelo, tarehin'ombalahy; ary ny an'ny fahefatra, tarehim-boromahery. 	
26O	10	15	0,00000	 Dia niakatra ny Kerobima, dia izany no ilay zava-manan'aina hitako tany amin'ny ony Kobara. 	
26O	10	16	0,00000	 Raha nandeha ny Kerobima, nandeha teo anilany koa ny kodiarana, ary raha nanainga elatra hisondrotra avy amin'ny tany ny Kerobima, dia tsy nivily koa ireo kodiarana; tsy niala teo anilan'ireo. 	
26O	10	17	0,00000	 Raha nijanona izy, nijanona koa ireo; raha nisondrotra izy, niara-nisondrotra taminy koa ireo; satria tao amin'izy ireo ny Fanahin'ny zava-manan'aina.	
26O	10	18	0,00000	 Niala teo ambonin'ny tokonam-baravaran'ny trano, ny voninahitry ny Tompo, dia nijanona teo ambonin'ny Kerobima. 	
26O	10	19	0,00000	 Nanainga elatra ny Kerobima sy nisondrotra avy amin'ny tany teo imasoko, ary nony niainga izy, niaraka taminy ny kodiarana. Nijanona teo anoloan'ny vavahady atsinanana amin'ny tranon'ny Tompo izy ireo; ary ny voninahitry ny Andriamanitr'Israely dia teo aminy, teo amboniny.	
26O	10	20	0,00000	 Izany no ilay zava-manan'aina hitako teo ambanin'Andriamanitr'Israely, teo amin'ny ony Kobara; ary nahalala aho fa Kerobima izany. 	
26O	10	21	0,00000	 Samy nanan-tarehy efatra, ary samy nanana elatra efatra avy izy; ary nisy endri-tanan'olona, teo ambany elany. 	
26O	10	22	0,00000	 Ary ny amin'ny fijery ny tavany dia ireo tava hitako teo amoron'ny ony Kobara ihany; sahala ny fijery azy; tena ilay tany ihany izany. Samy nandeha tamin'izay hitsiny avy izy.	
26O	11	1	0,00000	[AMPANANTENAINA FAMONJENA IREO VAOBABO - ILAOZAN'IAVEH NY TANÀNA - FAHATAPERAN'NY FAHITANA] Naingain'ny Fanahy aho dia nentiny nankeo ambavahady atsinanana, ilay mitodika miantsinana amin'ny tranon'ny Tompo; ka indro, teo anoloan'ny vavahady nisy olona dimy amby roapolo lahy; ary hitako teo amin'izy ireo, Jezoniasa, zanak'i Azora sy Feltiasa, zanak'i Banaiasa, lehiben'ny vahoaka.	
26O	11	2	0,00000	 Dia hoy Iaveh tamiko: Ry zanak'olona, ireo no olona mamoron-tsain-dratsy, sy manome hevi-dratsy, eto amin'ity tanàna ity, manao hoe:	
26O	11	3	0,00000	 Tsy antomotra loatra ny loza! Andeha isika hanao trano! Ity tanàna ity no vilany, ary isika no hena. 	
26O	11	4	0,00000	 Koa maminania hamely azy; maminania, ry zanak'olona.	
26O	11	5	0,00000	 Dia nilatsaka tato amiko ny Fanahin'ny Tompo; ka hoy izy tamiko: Mitenena hoe: Izao no lazain'ny Tompo: Izany no teneninareo, ry taranak'Israely! Fantatro ny mby ao an-tsainareo. 	
26O	11	6	0,00000	 Nohamaroinareo ny vonoan'olona tamin'ity tanàna ity, sy nofenoinareo faty ny làlambeny. 	
26O	11	7	0,00000	 Koa izao no lazain'ny Tompo Tompo: Ireo maty natsingidinareo teto afovoan'ny tanàna no hena, ary ny tanàna no vilany; fa hianareo kosa havoaka hiala eto. 	
26O	11	8	0,00000	 Mataho-tsabatra hianareo, ka hataoko tratry ny sabatra, - teny marin'ny Tompo Tompo. 	
26O	11	9	0,00000	 Havoakako hiala eto an-tanàna hianareo, ka hatolotro eo an-tànan'ny hafa firenena; ary hampihatra aminareo ny fitsarako aho. 	
26O	11	10	0,00000	 Ho lavon-tsabatra hianareo, ary hotsaraiko any amin'ny sisin-tanin'Israely; dia ho fantatrareo fa Iaveh aho. 	
26O	11	11	0,00000	 Ity tanàna ity, tsy ho vilany ho anareo; hianareo, tsy ho hena ao anatiny; fa any an-tsisin-tanin'Israely no hitsarako anareo. 	
26O	11	12	0,00000	 Ka ho fantatrareo fa izaho no Iaveh izay tsy narahanareo fitsipika, na notandremanareo lalàna, fa nanaraka ny lalàm-pirenena manodidina anareo no nataonareo.	
26O	11	13	0,00000	 Mbola naminany teo aho, dia maty Feltiasa, zanak'i Banaiasa; ka niankohoka aho, nitaraina taminy feo avo nanao hoe: Indrisy, Iaveh Tompo ô! dia haringanao ve, ny sisa amin'Israely.	
26O	11	14	0,00000	 Dia tonga tamiko ny tenin'ny Tompo, nanao hoe: 	
26O	11	15	0,00000	 Ry zanak'olona, ireo rahalahinao, ireo rahalahinao, olona anisan'ny fianakavianao, sy ny taranak'Israely rehetra, dia izy rehetra no ilazan'ny mponina ao Jerosalema hoe: Mijanòna any lavitra an'ny Tompo hianareo; fa izahay no nomena ity tany ity ho fananana. 	
26O	11	16	0,00000	 Koa lazao amin'ireto hoe: Izao no lazain'ny Tompo Tompo: Eny, nalefako lavitra any amin'ny firenena ireny; naeliko any amin'ny tany hafa izy; nefa izaho no ho fitoerana masina ho azy ireo, any amin'ny tany nalehany, mandritra ny fotoana vitsivitsy. 	
26O	11	17	0,00000	 Noho izany, ilazao ireny ataovy hoe: Izao no lazain'ny Tompo Tompo: Hangoniko avy any amin'ny firenena hianareo; hovoriko avy any amin'ny tany nampielezana anareo hianareo; ary homeko anareo ny tanin'Israely. 	
26O	11	18	0,00000	 Dia hiditra ao izy ireo, ka hesoriny hiala ao avokoa ny zava-mahamenatra amam-pahavetavetana rehetra. 	
26O	11	19	0,00000	 Ary izy rehetra homeko fo iray, hasiako fanahy vaovao ao anatiny, hesoriko amin'ny nofony ny fo vato, ka homeko fo nofo izy; 	
26O	11	20	0,00000	 mba hizorany amin'ny fitsipiko sy hitandremany ny didiko, ary hanarahany azy; ka izy dia ho oloko, ary izaho, ho Andriamaniny. 	
26O	11	21	0,00000	 Fa ry zareo manana ny fon-tsampiny vetaveta kosa, dia hatsingeriko amin'ny lohany, izay nataony, - teny marin'ny Tompo Tompo.	
26O	11	22	0,00000	 Tamin'izay ny Kerobima nanainga ny elany; ny kodiarana koa niara-nihetsika taminy; ary ny voninahitry ny Andriamanitr'Israely dia teo ambonin'izy ireo. 	
26O	11	23	0,00000	 Ary nisondrotra avy teo ambonin'ny afovoan-tanàna, ny voninahitry ny Tompo, ka nijanona teo an-tampon'ilay tendrombohitra eo atsinanan'ny tanàna.	
26O	11	24	0,00000	 Ary naingain'ny Fanahy aho, ka nentiny ho any amin'ireo babo any Kaldea, tamin'ny fahitana, tamin'ny fanahin'Andriamanitra. Dia lasa niala teo anatrehako ny fahitana efa hitako; 	
26O	11	25	0,00000	 ary notantaraiko tamin'ireo babo avokoa ny zavatra nampahitan'ny Tompo ahy.	
26O	12	1	0,00000	[FILAZANA NY HANDOSIRAN'I SEDESIASA MPANJAKA SY NY MPANARAKA AZY - FANOHARANA MANAMBARA NY FANDOSIRANA MAHAMENATRA HANJÒ NY MPANJAKA - FANAZAVANA NY FANOHARANA - FAMANTARANA NY FAHORIANA HANJÒ NY VAHOAKA - MIREHAREHA FOANA HO AFAKA AMIN'NY FAMELEZAN'ANDRIAMANITRA NY VAHOAKA; EFA ANTOMOTRA NY HAHATANTERAKA AN'IZANY] Tonga tamiko ny tenin'ny Tompo, manao hoe: 	
26O	12	2	0,00000	 Ry zanak'olona, hianao monina eto amin'ny taranaka miodina, izay mana-maso hahitana, fa tsy mahita; manan-tsofina handrenesana, fa tsy mandre; satria taranaka miodina izy ireo. 	
26O	12	3	0,00000	 Koa mifeheza entana hianao, ry zanak'olona, hoatra ny hifindra tany fonenana; dia miaingà hifindra antoandro eo imason'izy ireo; mifindrà eo imasony avy eo amin'izay itoeranao, ho any amin'ny fitoeran-kafa; angamba ho hitany amin'izany, fa taranaka miodina izy. 	
26O	12	4	0,00000	 Avoahy antoandro eo imasony ny entanao, hoatra ny entan'ny mifindra tany honenana; ary miaingà hariva eo imasony, hianao, hoatra ny fiaingan'ny olona mifindra tany honenana. 	
26O	12	5	0,00000	 Gorobahy eo imasony ny manda, dia avoahy eo ny entanao; 	
26O	12	6	0,00000	 ataovy an-tsoroka eo imasony izany dia ento rahefa ilay maizimaizina iny; sarony ny tavanao, ataovy amin'izay tsy hahitanao ny tany; satria efa nataoko famantarana ho an'ny taranak'Israely hianao. 	
26O	12	7	0,00000	 Dia nataoko izay, araka izay nandidiana ahy: navoakako antoandro ny entako, hoatra ny entan'ny mifindra tany honenana; nogorobahako tamin'ny tànako ny manda nony hariva; navoakako ny entana rahefa ilay maizimaizina iny dia nolanjaiko teo imason'izy ireo.	
26O	12	8	0,00000	 Nony maraina, tonga tamiko ny tenin'ny Tompo, nanao hoe: 	
26O	12	9	0,00000	 Ry zanak'olona, moa ny taranak'Israely, izay taranaka miodina, tsy nilaza taminao va, nanao hoe: Inona ity ataonao? Lazao aminy hoe:	
26O	12	10	0,00000	 Izao no lazain'ny Tompo Tompo: Ity teny faminaniana ity, dia ho an'ny andriana ao Jerosalema, mbamin'ny taranak'Israely rehetra, ao amin'izany tanàna izany.	
26O	12	11	0,00000	 Lazao hoe: Famantarana ho anareo, aho; tahaka izay nataoko, no hatao amin'izy ireo; hasesi-tany izy, ho any amin'ny fahababoana.	
26O	12	12	0,00000	 Ny andriana eo aminy, hanao an-tsoroka ny entany, rahefa ilay maizimaizina iny, dia hiainga; hogorobahan'ny olona ny manda, hamoahana azy; hosaronany ny tavany, ka tsy hahita maso ny tany izy.	
26O	12	13	0,00000	 Hamela-pandrika harato aminy aho, ka ho voan'ny fandrika izy; hoentiko any Babilona izy, any amin'ny tanin'ny Kaldeana; nefa tsy hahita izany izy, ary ho faty any.	
26O	12	14	0,00000	 Izay rehetra manotrona azy, ny mpanampy azy, ny miaramilany rehetra, dia haeliko any amin'ny vazan-tany rehetra, sady henjehiko amin'ny sabatra voatsoaka.	
26O	12	15	0,00000	 Dia ho fantany fa Iaveh aho, rahefa naeliko any amin'ny firenena izy, sy nahahako any amin'ny tany hafa.	
26O	12	16	0,00000	 Hisy olona vitsivitsy amin'izy ireo anefa, havelako, ho afaka amin'ny sabatra sy ny mosary ary ny pesta, mba hitantara ny fahavetavetana nataony, any amin'ny firenena halehany any, dia ho fantany fa Iaveh aho.	
26O	12	17	0,00000	 Tonga tamiko ny tenin'ny Tompo, nanao hoe:	
26O	12	18	0,00000	 Ry zanak'olona, hihinana amin-korohoro ny haninao hianao, ary hisotro amin-tebiteby sy amin'ahiahy ny ranonao.	
26O	12	19	0,00000	 Ary hilaza amin'ny vahoakan'ny tany hianao hanao hoe: Izao no lazain'ny Tompo Iaveh ny amin'ny mponina ao Jerosalema, ny amin'ny tanin'Israely: Amin'ahiahy no hihinanan'izy ireo ny haniny, ary amim-pahoriana no hisotroany ny ranony, fa hofoanana tsy hisy izay rehetra ao amin'ny tany, noho ny fampahoriana afitsok'izay rehetra monina eo aminy.	
26O	12	20	0,00000	 Ny tanàna nonenana ho lao; ny tany, ho foana; dia ho fantatrareo fa Iaveh aho.	
26O	12	21	0,00000	 Tonga tamiko ny tenin'ny Tompo, nanao hoe:	
26O	12	22	0,00000	 Ry zanak'olona, inona ity fitenenana ataonareo fiteny eo amin'ny tanin'Israely hoe: Mihalava ny andro; tsy misy tanteraka ny fahitana rehetra?	
26O	12	23	0,00000	 Koa lazao amin'izy ireo hoe: Izao no lazain'ny Tompo Iaveh: Hatsahatro izany fitenenana izany, ka tsy hotononina eo amin'Israely intsony izany. Fa izao kosa no lazao amin'izy ireo: Antomotra ny fotoana; mbamin'ny fahatanterahan'ny tenin'ny fahitana rehetra.	
26O	12	24	0,00000	 Fa tsy hisy intsony ny fahitana fitaka, na ny faminaniana sandoka, eo amin'ny taranak'Israely.	
26O	12	25	0,00000	 Fa izaho Iaveh, hiteny, ary ny teny holazaiko, ho tanteraka; tsy hanaovana ampitso lava. Eny, amin'izao andronareo izao, ry taranaka miodina, no hilazako ny teny, sy hanatanterahako azy. - Teny marin'ny Tompo Iaveh.	
26O	12	26	0,00000	 Tonga tamiko ny tenin'ny Tompo nanao hoe:	
26O	12	27	0,00000	 Ry zanak'olona, indro ny taranak'Israely manao hoe: Ny fahitana izay hitan'ilay io mbola ho amin'ny andro lavitra, ary ho amin'ny fotoana mbola ho ela no aminaniany.	
26O	12	28	0,00000	 Koa lazao amin'izy ireo hoe: Izao no lazain'ny Tompo Iaveh: Tsy hisy hahemotra intsony ny teniko; fa efa ho tanteraka ny teny ataoko. - Teny marin'ny Tompo Iaveh.	
26O	13	1	0,00000	[MAMELY NY MPAMINANY SANDOKA] Tonga tamiko ny tenin'ny Tompo nanao hoe:	
26O	13	2	0,00000	 Ry zanak'olona, maminania mamely an'ireo mpaminanin'Israely izay maminany; ka lazao amin'ireo izay maminany, avy amin'ny safidim-pony ihany hoe: Mihainoa ny tenin'ny Tompo hianareo:	
26O	13	3	0,00000	 Izao no tenin'ny Tompo Tompo: Loza ho an'ny mpaminany adala, izay manaraka ny sainy fotsiny, fa tsy mahita na inona na inona!	
26O	13	4	0,00000	 Toy ny fosa an-tanàna haolo dia toy izany ny mpaminaninao, ry Israely ô !	
26O	13	5	0,00000	 Tsy niakatra ho eo amin'ny banga hianareo, na nanangana manda manodidina ny taranak'Israely, mba hifaharany amin'ny ady, amin'ny andron'ny Tompo.	
26O	13	6	0,00000	 Fahitana tsy misy fotony ny azy, ary faminaniana mamitaka no an'ireo manao hoe: Teny marin'ny Tompo; nefa izy ireo tsy nirahin'ny Tompo, ary tsy mahazo manantena ny hahatanteraka ny teniny.	
26O	13	7	0,00000	 Tsy fahitana foana va no hitanareo, tsy faminaniana lainga va no lazainareo, raha hoy hianareo: Teny marin'ny Tompo! nefa aho tsy nilaza tsinona!	
26O	13	8	0,00000	 Koa izao no lazain'ny Tompo Iaveh: Noho hianareo milaza zava-poana, sady fahitana lainga, ny anareo, dia indro aho ho tonga aty aminareo - Teny marin'ny Tompo.	
26O	13	9	0,00000	 Ny tànako hamely an'ireo mpaminany mahazo fahitana tsy misy fotony, sy faminaniana lainga: tsy ho eo amin'ny mpanolo-tsaina ny vahoakako izy; na ho voasoratra amin'ny bokin'ny taranak'Israely; ary tsy hiditra ao amin'ny tanin'Israely; - dia ho fantatrareo fa Iaveh Tompo aho, -	
26O	13	10	0,00000	 noho izy ireo nandrebireby ny vahoakako, nanao hoe: Fiadanana! nefa tsy nisy fiadanana tsinona. Manao manda ny vahoakako, dia indreny izy mandalotra sokay an'izany!	
26O	13	11	0,00000	 Dia lazao amin'izay mandalotra sokay fa hirodana ny manda. Ho avy ny ora-mahery! Milatsaha, ry havandra vato! Mifofofofoa, ry tafio-drivotra!	
26O	13	12	0,00000	 Indro, nirodana ny manda! Tsy hilazan'ny olona va hianareo, hataony hoe: Aiza ity sokay nandaloranareo azy?	
26O	13	13	0,00000	 Koa izao no lazain'ny Tompo Iaveh: Izaho hampifofofofo tafio-drivotra noho ny fahavinirako; hahatonga ora-mahery, noho ny hatezerako; sy havandra vato handringana, noho ny fahavinirako.	
26O	13	14	0,00000	 Harodako ny manda nolalorinareo sokay; hazerako amin'ny tany izy; ka hihanjahanja eo ny fanambaniny; hirodana izy, ary hianareo ho faty eo amin'ny antontany; dia ho fantatrareo fa Iaveh aho.	
26O	13	15	0,00000	 Hanala fo ny hatezerako amin'ny manda aho, sy amin'izay nandalotra sokay azy, ary hilaza aminareo hoe: Tsy misy intsony ny manda! Tsy misy intsony ireo olona nandalotra sokay azy,	
26O	13	16	0,00000	 dia ireo mpaminanin'Israely, izay naminany ny amin'i Jerosalema, sy nahita fahitana hoe ho fiadanana ho azy; nefa tsy nisy fiadanana tsinona; - Teny marin'ny Tompo Tompo.	
26O	13	17	0,00000	 Ary hianao, ry zanak'olona, atodiho ny tavanao, hanandrina ireo zanakavavin'ny firenenao, izay maminany araka ny sitrapony; ka maminania famelezana azy hoe:	
26O	13	18	0,00000	 Izao no lazain'ny Tompo Iaveh: Loza ho an'ireo vehivavy manjaitra ondana, ho an'ny famavanin-tànana rehetra; sy manao ondana ho an'ny loha samihafa habe rehetra; mba hihaza fanahy amin'ny fandrika. Ny fanahin'ny oloko ve, hosamborinareo amin'ny fandrika, ary ny fanahinareo kosa ho velona!	
26O	13	19	0,00000	 Efa nanala voninahitra ahy teo amin'ny oloko hianareo, hahazoanareo ny eran-tanan'ila, ary hahazoanareo sombi-mofo, ka dia mamono ny fanahy tsy tokony ho faty; sy mamelona ny fanahy tsy tokony ho velomina; dia mamitaka amin'izany ny oloko izay mihaino ny lainga.	
26O	13	20	0,00000	 Koa izao no lazain'ny Tompo Iaveh: Indro halako ny ondanareo, izay nataonareo fandrika hihazana fanahy, ka hataoko lasa manidina ireny; hotriariko ireo ondana ireo, hiala eo amin'ny sandrinareo, ary hanafaka ny fanahy nohazainareo tamin'ny fandrika aho, mba ho afa-manidina ireny.	
26O	13	21	0,00000	 Hotriariko ny ondanareo; ary hotsoahiko eo amin'ny tànanareo ny vahoakako; ka tsy ho haza eny an-tànanareo intsony izy; dia ho fantatrareo fa Iaveh aho.	
26O	13	22	0,00000	 Noho hianareo mampahory ny fon'ny marina amin'ny lainga, nefa izaho kosa tsy nampahory azy; sy noho hianareo nankahery ny ratsy fanahy, mba tsy hiverenany avy amin'ny lalan-dratsiny, hahavelona azy;	
26O	13	23	0,00000	 noho izany, tsy hahazo fahitana foana intsony hianareo, na hahazo hitsak'andro intsony; hotsoahiko eo amin'ny tànanareo ny vahoakako, dia ho fantatrareo fa Iaveh aho.	
26O	14	1	0,00000	[NY AMIN'NY MPANOMPO SAMPY MANONTANY AMIN'NY MPAMINANY - TSY HAHAVONJY NY VAHOAKA MELOKA NY FIVAVAHAN'NY OLO-MARINA EO AFOVOANY] Tonga tao amiko ny loholona sasany amin'Israely, ka nipetraka teo anoloako. 	
26O	14	2	0,00000	 Dia tonga tamiko ny tenin'ny Tompo, nanao hoe:	
26O	14	3	0,00000	 Ry zanak'olona, ireo olona ireo dia efa nanangana ny sampin-dozany, ao am-pony, ary ny fanafintohinana mampanota azy, ataony eo anoloan'ny tavany: ka hety hanontanian'ireo va aho? 	
26O	14	4	0,00000	 Noho izany, mitenena aminy hianao, ka lazao aminy hoe: Izao no lazain'ny Tompo Iaveh: Na zovy na zovy, amin'ny taranak'Israely manangana ny sampin-dozany ao am-pony, sy manao eo anoloan'ny tavany ny fanafintohinana mampanota azy, raha sendra manatona ny mpaminany izy io, dia tenako izaho Iaveh no hamaly azy, araka ny tandrifin'ny sampiny maro, 	
26O	14	5	0,00000	 mba hahavoazako ny taranak'Israely amin'ny fony; satria efa nivily niala tamiko izy mbamin'ny sampin-dozany rehetra.	
26O	14	6	0,00000	 Ka lazao amin'ny taranak'Israely hoe: Izao no lazain'ny Tompo Iaveh: Miverena hianareo; mialà amin'ny sampin-dozanareo; ary mihambohoa tsy hanatri-tava ny fahavetavetanareo rehetra. 	
26O	14	7	0,00000	 Fa na zovy na zovy amin'ny taranak'Israely, na amin'ny vahiny mitoetra eo amn'Israely misaraka amiko, manangana ny sampin-dozany ao am-pony, ary manao eo anatrehan'ny tavany ny fanafintohinana mampanota azy, raha tonga manatona ny mpaminany izy io mba hanontaniany amiko ho azy, dia ny tenako izaho Iaveh, no hamaly azy. 	
26O	14	8	0,00000	 Ka ny tavako, hanandrina izany olona izany; izy holevoniko hataoko famantarana aman'ohabolana, hofongorako eo amin'ny vahoakako; dia ho fantatrareo fa Iaveh aho.	
26O	14	9	0,00000	 Ary raha mety ho voasodoka ny mpaminany, ka manonona teny sasantsasany, dia izaho Iaveh no ho nanodoka an'izany mpaminany izany; ary haninjitra ny tànako aminy aho, ary hofongorako eo amin'ny vahoakako Israely izy.	
26O	14	10	0,00000	 Dia hitondra ny valin'ny haratsiany izy, - arakaraka ny haratsian'izay manontany no haratsian'ny mpaminany koa, -	
26O	14	11	0,00000	 mba tsy hivilian'ny taranak'Israely hanalavitra ahy intsony, sy tsy handotoany tena amin'ny fahadiasoany rehetra. Amin'izay, izy ireo dia ho vahoakako, ary izaho dia ho Andriamaniny, - teny marin'ny Tompo Iaveh.	
26O	14	12	0,00000	 Tonga tamiko ny tenin'ny Tompo nanao hoe:	
26O	14	13	0,00000	 Ry zanak'olona, Raha misy firenena manota miodina amiko ka ahinjitro aminy ny tànako, dia tapahako ny tehina mofo ho azy, sy alefako hamely azy ny mosary, dia haringako ny olona sy ny biby,	
26O	14	14	0,00000	 ary eo amin'izany tany izany dia misy ireto olona telo ireto: Noe, Daniely sy Joba... dia hahavonjy ny fanahiny, amin'ny fahamarinany izy ireo; - teny marin'ny Tompo Iaveh.	
26O	14	15	0,00000	 Raha manefa biby masiaka amin'ny tany aho, ka ilaozan'ny mponina sy zary efitra tsy halehan'ny olona na iza na iza azon'izany biby izany,	
26O	14	16	0,00000	 ary raha ao amin'izany tany izany izy telo lahy ireo, velona aho - teny marin'ny Tompo Iaveh, tsy hahavonjy ny zanany lahy na ny zanany vavy izy; ny tenan'izy ireo ihany no ho voavonjy, fa ny tany ho lao.	
26O	14	17	0,00000	 Na raha mandefa sabatra hamely izany tany izany aho, ary manao hoe: Aoka hijinja ny tany ny sabatra... sady mandringana ny olona sy ny biby;	
26O	14	18	0,00000	 ka eo afovoan'io tany io koa izy telo lahy ireo; velona aho - teny marin'ny Tompo Iaveh: dia tsy hahavonjy ny zanany lahy na ny zanany vavy izy ireo; ny tenany ihany no ho voavonjy.	
26O	14	19	0,00000	 Na raha mandefa pesta ho amin'izany tany izany aho, ary manidina ny hatezerako aminy, amin'ny fandatsahan-dra, sady mandringana ny olona sy ny biby,	
26O	14	20	0,00000	 ka eo afovoan'io tany io koa Noe sy Daniely ary Joba, velona aho - teny marin'ny Tompo Iaveh: tsy hahavonjy ny zanany lahy na ny zanany vavy izy ireo, fa ny tenany ihany no hahavonjy ny fanahiny, noho ny fahamarinany.	
26O	14	21	0,00000	 Satria izao no lazain'ny Tompo Iaveh: Na dia rahefa nalefako hamely an'i Jerosalema aza ny fikapohana efatra mandoza: ny sabatra, ny mosary, ny biby masiaka, ary ny pesta, ka nandringana ny olona sy ny biby,	
26O	14	22	0,00000	 dia hisy sisa ihany, ho afa-mandositra, ka hivoaka ny tanàna, dia zanakalahy, sy zanakavavy. Ho avy eo aminareo izy, dia hahita ny fitondran-tenany aman'asany hianareo, ka dia hionona hianareo ny amin'ny loza nalefako hamely an'i Jerosalema, dia ny amin'izay rehetra nataoko nihatra taminy.	
26O	14	23	0,00000	 Hampionona anareo izy ireo, rahefa mahita ny fitondran-tenany aman'asany hianareo, ka ho fantatrareo fa tsy hoe tsy misy antony ny nanaovako izay rehetra nataoko taminy, - teny marin'ny Tompo Iaveh.	
26O	15	1	0,00000	[ISRAELY, VOALOBOKA TSY MAHAVOKATRA] Tonga tamiko ny tenin'ny Tompo nanao hoe:	
26O	15	2	0,00000	 Ry zanak'olona, Inona no ihoaran'ny tahom-boaloboka, noho ny tahon'ny hazo hafa rehetra, noho ny rantsan-kazo izay isan'ireo hazo any an'ala?	
26O	15	3	0,00000	 Moa mba fangalan-kazo, hanaovan-javatra va izy? Na mba fangalana hombo hanantonan-javatra akory?	
26O	15	4	0,00000	 Atao ao anaty afo izy, holevoniny, dia levon'ny afo ny laniny roa; may koa ny tenantenany; ka azo atao inona indray izy?	
26O	15	5	0,00000	 Fony mbola tsy nahafahana aza izy, tsy azo nanaovana na inona na inona; ka mainka rahefa kila sy main'ny afo, ho azo atao inona intsony?	
26O	15	6	0,00000	 Ka izao no lazain'ny Tompo Iaveh: toy ny tahom-boaloboka any amin'ny hazo an'ala, izay hazo atolotro holevon'ny afo, no hanolorako ny mponina ao Jerosalema.	
26O	15	7	0,00000	 Hitodika hanandrina azy ny tavako; afa-nandositra ny afo izy, nefa ho levon'ny afo ihany indray; dia ho fantatrareo fa Iaveh aho, rahefa atodiko hanandrina azy ireo ny tavako.	
26O	15	8	0,00000	 Ary ataoko zary efitra ny tany, noho izy ireo nivadika; - teny marin'ny Tompo Tompo.	
26O	16	1	0,00000	[NY FAHORIAN'NY VAHOAKAN'ANDRIAMANITRA TANY AM-BOALOHANY - NANGORAKA AZY ANDRIAMANITRA, KA NANDRAY AZY HO TOY NY VADINY - NY TSY FAHAIZANY MANKASITRAKA AMAM-PAHORIANA LAVA ANKEHITRINY - FAMPODIANA AZY AMIN'NY TOETRANY AMAM-BONINAHINY AMIN'NY HO AVY] Tonga tamiko ny tenin'ny Tompo nanao hoe: 	
26O	16	2	0,00000	 Ry zanak'olona, ampahafantaro an'i Jerosalema ny fahavetavetany, ka ataovy hoe: 	
26O	16	3	0,00000	 Izao no lazain'ny Tompo Iaveh amin'i Jerosalema: Ny tanin'ny Kananeana no nihavianao sy nahaterahanao; Amoreana ny rainao, ary Heteana ny reninao. 	
26O	16	4	0,00000	 Toy izao ny amin'ny nahaterahanao: Tamin'ny andro nahaterahanao hianao tsy voatapaka tadim-poitra, tsy voampandro tamin'ny rano hadio, tsy voahosotra sira, tsy voahodidina lamban-jaza. 	
26O	16	5	0,00000	 Tsy nisy nijery maso antra anao, ka mba nanao iray akory tamin'ireo fikarakarana ireo, noho ny indra fo anao; fa tamin'ny andro nahaterahanao, dia nariana tany an-tsaha hianao, fa narikoriko anao ny olona.	
26O	16	6	0,00000	 Nandalo teo akaikinao aho, dia nahita anao nitsipatsipaka tamin'ny rànao, ka nanao taminao hoe: Miveloma amin'ny rànao. 	
26O	16	7	0,00000	 Dia nampitomboiko, toy ny ahitra any an-tsaha hianao, ka nitombo, nihalehibe, tonga tsara tarehy tapitr'ohatra tokoa, naniry nono, ary tonga taona fanambadiana, nefa nihanjahanja hianao, niboridana mihitsy. 	
26O	16	8	0,00000	 Nandalo teo akaikinao aho ka nahita anao; dia efa tonga ny fotoananao, dia ny fotoam-pitiavana; ka novelariko taminao ny ila lambako, nanaronako ny fitanjahanao ary nianiana taminao aho, ka nanao fihavanana taminao, - teny marin'ny Tompo Iaveh, - ka dia ahy hianao.	
26O	16	9	0,00000	 Nampandroiko tamin'ny rano hianao, dia nosasako ho afaka aminao ny ra-nao, nohosorako diloilo. 	
26O	16	10	0,00000	 Notafiako amborodao hianao, nokiraroako hoditr'ombirano, nohodidiniko rongony fotsy madinika ny lohanao, ary notafiako amparasily. 	
26O	16	11	0,00000	 Nohaingoiko tamin'ny firavaka hianao: nasiako haba ny tànanao, sy rado ny vozonao; 	
26O	16	12	0,00000	 nasiako masombola ny oronao, ary kavina ny sofinao; ary diadema kanto ny lohanao. 	
26O	16	13	0,00000	 Niravaka volamena amam-bolafotsy hianao; ary nitafy rongony fotsy madinika sy amparasily aman'amborodao. Vary tsara indrindra sy tantely aman-diloilo no fihinanao; ary tonga tsara tarehy indrindra hianao, sy nahazo ny fiamboniam-panjakana. 	
26O	16	14	0,00000	 Nanehoeho laza hatrany amin'ny firenena ny anaranao noho ny hatsaran-tarehanao, fa lavorary loatra izy, noho ny famirapiratako nataratro taminao, - teny marin'ny Tompo Iaveh.	
26O	16	15	0,00000	 Kanjo natoky ny hatsaran-tarehinao hianao, ka nitolo-tena ho an'ny olon-kafa noho ny lazanao, nanarana ny fitiavanao tamin'ny mpandalo rehetra, nanolo-tena taminy. 	
26O	16	16	0,00000	 Nangalanao ny fitafianao, ka nanaovanao fitoerana avo samihafa soratra ho anao, dia nijangajanga teo amboniny hianao: tsy mbola nisy izay toy izany, ary tsy hisy na oviana na oviana intsony. 	
26O	16	17	0,00000	 Nalainao koa ny firavakao, tamin'ny volamena amam-bolafotsiko, izay nomeko anao, dia nanaovanao sarin-dehilahy izay nanoloranao tena hivarina aminy. 	
26O	16	18	0,00000	 Ny fitafianao misy amborodao, nalainao natafinao an'ireo; ny diloilo aman-emboka manitra, napetrakao eo anoloan'ireo. 	
26O	16	19	0,00000	 Ny mofoko nomeko anao, ny vary tsara indrindra, ny diloiloko aman-tately namahanako anao, nataonao teo anoloan'ireo avokoa, ho fanatitra manam-pofona mahafinaritra. Izany no natao, - teny marin'ny Tompo Tompo. 	
26O	16	20	0,00000	 Ny zanakao lahy aman-janakao vavy, naterakao ho ahy, natolotrao ho sorona tamin'ireny handevonany azy. 	
26O	16	21	0,00000	 Tsy ampy va ny nitoloranao tena hivarina amin'ireny no dia novonoinao sy natolotrao an'ireo koa ny zanako; nampamakianao ny afo ho fanajana an'ireo? 	
26O	16	22	0,00000	 Ary tao anatin'ny fahavetavetana amam-pivarinanao amin'ny hafa rehetra hianao, tsy nahatsiaro akory ny andro nahakely anao, nitanjahanao, niboridananao mihitsy, ary nitsipatsipahanao tamin'ny rànao.	
26O	16	23	0,00000	 Manaraka ny ratsy rehetra nataonao, - lozanao, lozanao! teny marin'ny Tompo Tompo; - 	
26O	16	24	0,00000	 nanao zohy amam-pitoerana avo ho anao teny amin'ny kianja rehetra teny hianao. 	
26O	16	25	0,00000	 Nasianao ny fitoerana avonao avokoa ny sampanan-dàlana; nolotoinao ny hatsaran-tarehinao; nanolo-tena tamin'ny mpandalo rehetra hianao; nampitomboinao ny fijangajanganao. 	
26O	16	26	0,00000	 Nivarina tamin'ny zanak'i Ejipta, nifanila fonenana taminao, dia tamin-dry zareo matanja-batana hianao, ary nampitoboinao ny fijangajanganao, hampahatezitra ahy. 	
26O	16	27	0,00000	 Ka indro, naninji-tànana taminao aho: ny anjaranao nahenako; hianao, natolotro hianjadian'ny fahavalonao, dia ireo zanakavavin'ny Filistina izay menatra noho ny fitondran-tena ratsinao. 	
26O	16	28	0,00000	 Nivarina tamin'ny zanak'i Asora hianao, satria mbola tsy afa-po; ary na efa nivarina tamin'ireo aza hianao mbola tsy afa-po ihany. 	
26O	16	29	0,00000	 Nampitomboinao ny fijangajanganao, teo amin'ny tany Kanaana, ka hatrany Kaldea, nefa na izany aza, tsy mbola nahafa-po anao ihany. 	
26O	16	30	0,00000	 Akory izany halemen'ny fonao, - teny marin'ny Tompo Tompo, - no dia nahavitanao izany rehetra izany, izay fanaon'ny vehivavy janga tsy valahara indrindra. 	
26O	16	31	0,00000	 Tamin'ny nanaovanao ny zohinao isan-tsampanan-dàlana, sy nanaovanao fitoerana avo teny amin'ny kianja rehetra teny, dia efa tsy toy ny vehivavy janga akory hianao, fa efa tsy nahoanao intsony izay tangy; 	
26O	16	32	0,00000	 fa efa toy ny vehivavy maka vadin'olona ka maka olon-kafa ho solon'ny vadiny. 	
26O	16	33	0,00000	 Ny vehivavy janga rehetra, omen-tangy; fa hianao kosa, nanangy ny lehilahinao rehetra, mba hahatongavany avy any rehetra any ho amin'ny fijangajanganao. 	
26O	16	34	0,00000	 Hafa noho ny amin'ny vehivavy hafa no nihatra taminao, tamin'ny fijangajanganao, fa tsy mba nisy olona nitady anao. Tamin'ny nanomezanao tangy fa tsy mba nomena kosa hianao, dia tonga mifanohitra amin'ny ataon'ny olona ny nataonao.	
26O	16	35	0,00000	 Noho izany, henoy ny tenin'ny Tompo: 	
26O	16	36	0,00000	 Izao no lazain'ny Tompo Iaveh: Noho ny volanao lany sy ny fitanjahanao naseho tamin'ny fijangajanganao tamin'ny lehilahinao sy tamin'ny sampy fahavetavetana rehetra, sy noho ny ran'ny zanakao naterinao ho an'ireo, 	
26O	16	37	0,00000	 noho izany dia indro, hovoriko avokoa ny lehilahinao rehetra izay nijangajanganao, izay notiavianao rehetra, mbamin'izay rehetra nankahalainao; dia hovoriko avy any rehetra any ireny, hamely anao; hasehoko eo anoloan'izy ireo ny fitanjahanao, ka hahita ny fitanjahanao izy. 	
26O	16	38	0,00000	 Hohelohiko araka ny lalàna mahazo ny vehivavy mpaka vadin'olona sy izy mpandatsa-dra hianao, ka hataoko latsa-dra, voan'ny fisafoahana amam-pahasarotam-piaro. 	
26O	16	39	0,00000	 Hatolotro eo an-tanan'izy ireo hianao: hazerany ny zohinao, horavany ny fitoerana avonao, hendahany ny fitafianao ary halainy ny firavakao, dia havelany hianao hitanjaka, dia hiboridana mihitsy eo. 	
26O	16	40	0,00000	 Hoentiny miakatra hamely anao ny vahoaka voavory hitora-bato anao sy hanagorobaka anao amin'ny sabany. 	
26O	16	41	0,00000	 Handoro ny tranonao amin'ny afo izy, ary hanefa fitsarana mahavoa anao eo imason'ny vehivavy betsaka; hataoko mitsahatra ny fijangajanganao, ka dia tsy hanangy intsony hianao. 	
26O	16	42	0,00000	 Hanarana ny hatezerako aminao aho, dia ho afaka ny fahasarotam-piaroko aminao, ka hionona aho, fa tsy ho tezitra intsony. 	
26O	16	43	0,00000	 Noho ny tsy nahatsiarovanao ny andron'ny fahatanoranao, sy nampahatezeranao ahy tamin'izany ratsy izany, dia indro hatsingeriko eo an-dohanao ny fitondran-tenanao; - teny marin'ny Tompo Iaveh; fa tsy hanao ny fahalotoana mbamin'ny fahavetavetanao rehetra intsony hianao.	
26O	16	44	0,00000	 Indro fa ny olona rehetra mpilaza ohabolana dia hanao ohabolana momba anao, hoe: Ny zanakavavy, mpanaha-dreny! 	
26O	16	45	0,00000	 Tena zanakavavin'ny reny nanary vady aman-janaka hianao; sady rahavavin'ny rahavavinao nanary vady aman-janaka koa; Heteana ny reninareo, ary Amoreana ny rainareo. 	
26O	16	46	0,00000	 Ny zokinao vavy, monina ao ankavianao dia Samaria mbamin'ny zanany vavy; ary Sodoma mbamin'ny zanany vavy no zandrinao vavy monina eo ankavananao. 	
26O	16	47	0,00000	 Tsy nomba ny làlan'ireo sy nanaraka ny fahavetavetany fotsiny hianao: tsy ampy anao izany, fa nihasimba mihoatra noho ireo aza hianao, tamin'izay nalehanao rehetra. 	
26O	16	48	0,00000	 Velona aho, - teny marin'ny Tompo Iaveh; Sodoma rahavavinao sy ny zanany vavy, tsy nahavita tahaka ny vitanao sy ny zanakao vavy. 	
26O	16	49	0,00000	 Fa izao no helok'i Sodoma rahavavinao: avonavona, fananam-be ary fianinana tsy miraikan'izy sy ny zanany vavy, sady tsy mba nitantana ny ory sy ny mahantra izy. 	
26O	16	50	0,00000	 Nandroso niavonavona izy ireo, ka nanao fahavetavetana teo imasoko; ary nony nahita izany aho, dia nataoko tsy nisy intsony izy. 	
26O	16	51	0,00000	 Samaria koa, tsy nahavita antsasaky ny fahotanao akory, fa nampitombo ny fahotanao mihoatra ny azy hianao; ka nanamarina ny rahavavinao hianao, tamin'ny fahavetavetanao rehetra. 	
26O	16	52	0,00000	 Aoka hianao koa hitondra ny hanatrao, izay nailikao tamin'ny rahavavinao, noho ny fahotanao izay nampitomboanao ny fahavetavetanao mihoatra noho izy, fa marina noho hianao izy. Aoka ho safo-kenatra sy hitondra latsa koa hianao, fa efa nanamarina ny rahavavinao.	
26O	16	53	0,00000	 Hampodiko ny lasan-ko babo tamin'izy ireo, dia ny lasan-ko babo tamin'i Sodoma sy ny zanany vavy, ny lasan-ko babo tamin'i Samaria sy ny zanany vavy, ary ny anao lasan-ko babo koa eo amin'ny azy, 	
26O	16	54	0,00000	 mba hitondranao ny hanatrao, sy hampangaihay anao noho ny nataonao rehetra hampionona azy. 	
26O	16	55	0,00000	 Sodoma rahavavinao sy ny zanany vavy, hody amin'ny toetrany taloha; Samaria sy ny zanany vavy, hody amin'ny toetrany taloha; hianao sy ireo zanakao vavy koa, hody amin'ny toetranareo taloha. 	
26O	16	56	0,00000	 Sodoma, rahavavinao tsy mba notononin'ny vavanao akory, tamin'ny andro niavonavonanao, 	
26O	16	57	0,00000	 fony mbola tsy naharihary ny haratsianao; toy ny fony hianao nolatsain'ny zanakavavin'i Siria mbamin'ny manodidina rehetra, sy novingavingain'ny zanakavavin'ny Filistina nanodidina anao. 	
26O	16	58	0,00000	 Efa nitondra ny valin'ny heloka amam-pahavetavetanao hianao - teny marin'ny Tompo.	
26O	16	59	0,00000	 Fa izao no lazain'ny Tompo Iaveh: Araka ny nataonao ihany no hataoko aminao, hianao ilay nanatsinontsinona ny fianiananao, tamin'ny nivadihanao ny fanekena. 	
26O	16	60	0,00000	 Izaho anefa mbola hahatsiaro ny fanekena nataoko taminao, tamin'ny andron'ny fahatanoranao, ka hanorina fanekena mandrakizay aminao. 	
26O	16	61	0,00000	 Hahatsiaro ny fitondran-tenanao hianao ka ho menatra, raha avy izay handraisanao ireo rahavavinao, na ny lehibe noho hianao na ny kely noho hianao, sy hanomezako an'ireo ho zanakao vavy, fa tsy noho ny fanekena taminao akory anefa. 	
26O	16	62	0,00000	 Hanorina ny fanekena aminao aho, ka ho fantatrao fa Iaveh aho, 	
26O	16	63	0,00000	 mba hahatsiaro sy ho menatra ary tsy hiloa-bava intsony noho ny henatra hianao, rahefa avy izay hanaovako fanonerana ho anao, noho ny nataonao rehetra, - teny marin'ny Tompo Iaveh.	
26O	17	1	0,00000	[FANETRENA SY FANANDRATANA NY TARANAK'I DAVIDA - FANOHARANA NY AMIN'NY VOROMAHERY SY NY HAZO SEDERA SY NY VOALOBOKA - FAMPIHARANA NY FANOHARANA AMIN'I SEDESIASA - FAMPANANTENANA NY FANJAKAN'NY MESIA] Tonga tamiko ny tenin'ny Tompo nanao hoe:	
26O	17	2	0,00000	 Ry zanak'olona, manaova fampanonona ary milazà fanoharana amin'ny taranak'Israely; milazà hoe:	
26O	17	3	0,00000	 Izao no lazain'ny Tompo Iaveh: Tonga tao Libàna ny voromahery lehibe, manana elatra lehibe, ka malalaka be ny fivelatry ny elany, ary rakotra volo samihafa soratra izy, ka nalainy ny tendron'ny sedera. 	
26O	17	4	0,00000	 Notsoahany ny rantsany avo indrindra, nentiny ho any amin'ny tany Kanaana anankiray, nataony tao an-tanànan'ny mpandranto anankiray. 	
26O	17	5	0,00000	 Rahefa izany dia nangalany koa ny zava-maniry tamin'ny tany nataony teo amin'ny tany lonaka, nataony teo amoron'ny rano be, namboleny toy ny famboly hazomalahelo. 	
26O	17	6	0,00000	 Naniry io, tonga foto-boaloboka nisandrahaka, ivaiva ihany, nitodika nankany amin'ilay voromahery ny rantsany, ary tao ambaniny koa ny fakany; tonga voaloboka izy, ka sady nanaroka no nandrantsana.	
26O	17	7	0,00000	 Nisy voromahery makadiry hafa koa, sady be elatra no matevim-bolo; ary indro fa ity voaloboka dia maimay handefa ny fakany mankany aminy, ary nanatsotra ny rantsany mankany aminy, avy eo amin'ny kisahasaha nambolena azy, mba hotondrahany. 	
26O	17	8	0,00000	 Ny nambolena azy dia teo amin'ny tany tsara, amoron'ny rano be, mba handravina sy hamoa izy, ary ho tonga voaloboka tsara indrindra. 	
26O	17	9	0,00000	 Lazao hoe: Izao no lazain'ny Tompo Iaveh: Ho vanona va izy? Tsy hongotana va ny fakany, ka hahintsana koa ny voany, mba hahamaina azy? Halazo ny raviny tanora rehetra nitsimoka taminy. Tsy ilàna sandry mahery na olona maro akory ny hamongotra azy amin'ny fakany. 	
26O	17	10	0,00000	 Efa voavoly izy, fa moa ho vanona va? Tsy halazo va izy, raha vao tsofin'ny rivotra avy atsinanana? Halazo eo amin'ny kisahasaha naniriany izy.	
26O	17	11	0,00000	 Tonga tamiko ny tenin'ny Tompo nanao hoe: Lazao amin'ny taranaka miodina hoe: 	
26O	17	12	0,00000	 Tsy fantatreo va ny hevitr'izany? Lazao hoe: Indro, tonga tany Jerosalema ny mpanjakan'i Babilona, ka naka ny mpanjakany amam-panapaka tao, dia nitondra azy ho any aminy any Babilona. 	
26O	17	13	0,00000	 Rahefa izany dia naka ny anankiray tamin'ny taranak'andriana izy, ka nanao fanekena taminy sy nampianiana azy. 	
26O	17	14	0,00000	 Ny lehilahy mahery amin'ny tany dia efa nalainy hietren'ny fanjakana, tsy ho afa-miarina, ary hitana ny fanekeny mba haharitra. 	
26O	17	15	0,00000	 Niodina tamin'io anefa izy, fa nandefa iraka tany Ejipta mba hanome soavaly sy olona maro azy. Ka hahomby va izy? Ho afa-mandositra va, izay nanao izany? Nivadi-panekena izy, ka ho afa-mandositra ve! 	
26O	17	16	0,00000	 Velona aho, - teny marin'ny Tompo Iaveh: dia any amin'ny tanànan'ilay mpanjaka nampanjaka azy nanamavoany ny fihavanany, nivadihany fanekena, any amin'io any Babilona no hahafatesany. 	
26O	17	17	0,00000	 Ary rahefa avy ny ady, ka hanandratana tovon-tany sy hanorenana manda handringanana olona maro dia tsy hiasa hanampy azy amin'ny tafika lehibe sy vahoaka maro Faraona. 	
26O	17	18	0,00000	 Nanamavo ny fianianana izy, tamin'ny nivadihany ny fanekena, nefa efa nanolo-tànana; efa nanao izany rehetra izany izy, ka tsy ho afa-mandositra.	
26O	17	19	0,00000	 Ka izao no lazain'ny Tompo Iaveh: Velona aho, dia ny fianianana tamiko no nohamavoiny ary ny fanekeko no nivadihany, ka hantsingeriko eo an-dohany izany. 	
26O	17	20	0,00000	 Hovelariko eo amboniny ny fandrika haratoko, ka ho voa ao amin'ny haratoko izy; hoentiko any Babilona izy, ka hotsaraiko any, noho ny nivadihany fitokiana tamiko. 	
26O	17	21	0,00000	 Ny mpandositra rehetra tamin'ny miaramilany rehetra ho lavon'ny sabatra; ary ny sisa kosa, haely amin'ny vazan-tany rehetra; dia ho fantatrareo fa izaho Iaveh no niteny.	
26O	17	22	0,00000	 Izao no lazain'ny Tompo Iaveh: Hangalako ny tendron'ny sedera avo, ka hamboleko; holaingosako ny sampany milenodenoka amin'ny loha rantsany, ka hamboleko eo an-tampon'ny tendrombohitra avo sy manerinerina. 	
26O	17	23	0,00000	 Eo amin'ny tendrombohitra avon'Israely no hamboleko azy; handrantsana sy hamoa izy, ary ho tonga sedera mahatalanjona honenan'izao fody amam-boromadinika rehetra izao eo amboniny, honenan'ny vorona rehetra eo amin'ny alokaloky ny rantsany. 	
26O	17	24	0,00000	 Ary ho fantatry ny hazo rehetra any an-tsaha, fa izaho Iaveh efa nanetry ny hazo avo, ary nanandratra ny hazo voaetry; nahamaina ny hazo maitso, ary nahamaitso ny hazo maina. Izaho Iaveh, no niteny, ary Izaho no hanatanteraka.	
26O	18	1	0,00000	[IZAY NATAON'NY OLONA AVY IHANY, NO ANANANY ADIDY - NY FANAHY IZAY MANOTA, HO FATY; NY FANAHY MANANA NY MARINA, HO VELONA - NY FAHAMARINAN'NY RAY, TSY HAHAVONJY NY ZANANY RATSY FANAHY - NY FAHARATSIAN'NY RAY, TSY HAHAVERY NY ZANANY TSARA FANAHY - NY RATSY FANAHY MIBEBAKA, HOVONJENA - NY MARINA MIALA AMIN'NY FANAOVANA NY MARINA, HO VERY - FAMARANANA SY FAMPIHARANA] Tonga tamiko ny tenin'ny Tompo, nanao hoe:	
26O	18	2	0,00000	 Ahoana ange no anontononanareo ohabolana ity, ny amin'ny tanin'Israely ataonareo hoe: Ny ray no mihinam-boaloboka marikivy, ka ny zanany no madilo nify!	
26O	18	3	0,00000	 Velona aho, - teny marin'ny Tompo Iaveh, tsy hisy hanaovanareo izany ohabolana izany intsony, eo amin'Israely.	
26O	18	4	0,00000	 Ahy ny fanahy rehetra, na ny fanahin'ny ray, na ny fanahin'ny zanaka, samy ahy avokoa, ka ny fanahy izay manota, dia izy no ho faty.	
26O	18	5	0,00000	 Raha misy olona marina, ka manaraka ny rariny sy ny hitsiny, 	
26O	18	6	0,00000	 tsy mihinana eny an-tendrombohitra, tsy manandra-maso amin'izay sampin-dozan'ny taranak'Israely, tsy manala baraka ny vadin'ny namany, tsy mandeha amin'ny vehivavy izay mbola ao anatin'ny fahalotoany, 	
26O	18	7	0,00000	 tsy mampahory olona, mamerina amin'ny mpitrosa ny nataony antoka, tsy manao halatra, manome hanina ny noana, manafy lamba ny mitanjaka, 	
26O	18	8	0,00000	 tsy manao zana-bola be loatra, tsy maka zana-bola, mamily ny tànany tsy hanao ratsy, mitsara marina ny an-daniny avy, 	
26O	18	9	0,00000	 ary manaraka ny didiko sy mitandrina ny lalako ka tsy mivadika amin'izany, dia olo-marina io ka ho velona izy, - teny marin'ny Tompo Iaveh.	
26O	18	10	0,00000	 Fa izany olona izany miteraka zaza masiaka, izay mandatsa-dra, ka manao amin'ny rahalahiny ny iray amin'ireo zavatra ireo, 	
26O	18	11	0,00000	 - fa ny tenany kosa tsy nanao ireo zavatra ireo, - mihinana eny an-tendrombohitra, manala baraka ny vadin'ny namany, 	
26O	18	12	0,00000	 mampahory ny mahantra sy ny malahelo, manao halatra, tsy mamerina ny natao antoka, manandra-maso amin'ny sampy, manao fahavetavetana, 	
26O	18	13	0,00000	 manao zana-bola be loatra, maka zana-bola, ka dia ho velona va io?... Tsy ho velona izy; efa nanao ireo fahavetavetana rehetra ireo izy, tsy maintsy ho faty tokoa, ary ny rany ho aminy ihany.	
26O	18	14	0,00000	 Fa indro kosa, misy lehilahy anankiray niteraka zazalahy anankiray, izay mahita ny fahotana rehetra nataon-drainy; nahita izany izy nefa tsy mba nanao zavatra toy izany akory. 	
26O	18	15	0,00000	 Tsy nihinana teny an-tendrombohitra, tsy nanandra-maso tamin'ny sampin-dozan'ny taranak'Israely, tsy nanala baraka ny vadin'ny namany, 	
26O	18	16	0,00000	 tsy nampahory olona, tsy naka antoka, tsy nanao halatra fa nanome hanina ho an'ny noana, nanafy lamba ny mitanjaka; 	
26O	18	17	0,00000	 tsy nanao zanabola be loatra na naka zana-bola; nitandrina ny lalàko izy ary nanaraka ny didiko; tsy ho faty noh ny rainy izy fa ho velona tokoa. 	
26O	18	18	0,00000	 Ny rainy izay nanao an-keriny matatika loatra, nandroba ny rahalahiny, sy nanao izay ratsy eo afovoan'ny fireneny, io izy io dia ho faty noho ny helony. 	
26O	18	19	0,00000	 Ary hianareo kosa manao hoe: Nahoana ny zanaka no tsy mba mitondra ny heloky ny rainy? Nefa ny zanaka nanaraka ny hitsiny sy ny rariny, nitandrina ny didiko sy nanatanteraka azy, ka ho velona tokoa izy. 	
26O	18	20	0,00000	 Ny fanahy izay manota dia io no ho faty; ny zanaka tsy hitondra ny heloky ny rainy; ary ny ray tsy hitondra ny heloky ny zanany; ny fahamarinan'ny marina ho aminy ihany; ary ny haratsian'ny ratsy dia ho aminy ihany.	
26O	18	21	0,00000	 Ny ratsy fanahy kosa raha miala amin'ny fahotana rehetra nataony ka mitandrina ny didiko rehetra sy manaraka ny hitsiny sy ny rariny, ho velona izy, fa tsy ho faty. 	
26O	18	22	0,00000	 Tsy hotsarovana intsony ny fahadisoana rehetra nataony; ho velona izy noho ny fanarahany ny marina. 	
26O	18	23	0,00000	 Moa ny hahafatesan'ny ratsy fanahy ve no sitrako, - teny marin'ny Tompo Iaveh, fa tsy ny hialany amin'ny helony rehetra ka ho velona izy?	
26O	18	24	0,00000	 Ary raha miala amin'ny fahamarinana kosa ny marina ka manao ny tsy marina, araka ny fahavetavetana rehetra ataon'ny ratsy fanahy, - moa hanao izany izy va ka ho velona? - Tsy ho tsarovana intsony ny asa fahamarinana rehetra narahany; noho ny fahadisoana nahameloka azy sy ny fahotana nataony, noho izany dia ho faty izy.	
26O	18	25	0,00000	 Hianareo manao hoe: Tsy marina ny làlan'ny Tompo! Mihainoa àry, ry taranak'Israely: Moa ny làlako va no tsy mahitsy? Moa tsy ny làlanareo va no tsy mahitsy? 	
26O	18	26	0,00000	 Raha miala amin'ny fahamarinany ny marina ka manao ny tsy marina ary maty amin'izany, dia noho ny tsy marina nataony no ahafatesany. 	
26O	18	27	0,00000	 Fa raha miala amin'ny haratsiana nataony kosa ny ratsy fanahy, ka manaraka ny hitsiny sy ny rariny amin'ny ataony, dia hamelona ny fanahiny izy. 	
26O	18	28	0,00000	 Raha sokafany ny masony, ka miala amin'ny fahadisoana rehetra nataony izy, dia ho velona tokoa izy fa tsy ho faty. 	
26O	18	29	0,00000	 Lazain'ny taranak'Israely anefa fa tsy marina ny lalan'ny Tompo! Moa ny lalako va no tsy mahitsy, ry taranak'Israely? Moa tsy ny làlanareo no tsy mahitsy?	
26O	18	30	0,00000	 Koa hotsaraiko araky ny làlanareo avy hianareo, ry taranak'Israely, - teny marin'ny Tompo Iaveh. Miverena ka mibebaha amin'ny fahotanareo rehetra ka tsy handoza anareo ny tsy fahamarinana. 	
26O	18	31	0,00000	 Ario lavitra anareo ny fahotana, sy ny fahadisoana rehetra nataonareo; manaova fo vaovao sy saina vaovao. Fa nahoana no dia ho faty hianareo, ry taranak'Israely. 	
26O	18	32	0,00000	 Fa tsy sitrako ny fahafatesan'izay maty, - teny marin'ny Tompo Iaveh; koa mibebaha hianareo ka aoka ho velona.	
26O	19	1	0,00000	[FITOMANIANA AN'IREO MPANJAKA FARANY AMIN'I JODÀ: JOAKAZA, JOAKIMA, JOASINA, SEDESIASA] Ary hianao, manaova fitomaniana an'ireo mpanapaka an'Israely, ka ataovy hoe:	
26O	19	2	0,00000	 nahoana ity reninao, no nandry toy ny liom-bavy, eo amin'ireo lion-dahy? Eo afovoan'ireo liona tanora dia namelona ny zanany izy.	
26O	19	3	0,00000	 Nobeaziny ny iray amin'ireo zanany, ka tonga liona tanora; nianatra hamiravira ny hazany io; dia nihinana olona.	
26O	19	4	0,00000	 Nandre ny lazany ireo firenena, ka voasambotra tao an-davany izy. Nitondra azy rahefa nasiany faraingo ny vavany, ho any amin'ny tany Ejipta.	
26O	19	5	0,00000	 Hitan'ity liom-bavy fa miandry foana izy fa very ny fanantenany, dia naka iray hafa tamin'ireo zanany indray izy, ka nataony tonga liona io.	
26O	19	6	0,00000	 Nandeha teo amin'ireo liona io, ka tonga liona tanora. Nianatra hamiravira ny hazany izy, dia nihinana olona.	
26O	19	7	0,00000	 Nahalala ny mpitondra tena eo aminy izy, nandrava ny tanànany; nivadi-po ny tany mbamin'izay rehetra teo aminy, noho ny fitreron'ny fierony.	
26O	19	8	0,00000	 Tamin'izany ny firenena amin'ny tany manodidina nanainga hamely azy sy namela-pandrika harato teo amboniny, dia azony tao an-davany izy,	
26O	19	9	0,00000	 ka nalatsany amin'ny fonja, nasiany faraingo ny vavany, nentiny ho amin'ny mpanjakan'i Babilona, nentiny ho any amin'ny trano mimanda, mba tsy handrenesana ny feony intsony, eny an-tendrombohitr'Israely.	
26O	19	10	0,00000	 Toy ny voaloboka ny reninao tamin'ny andro nanambinana anao, voavoly teo amoron-drano izy, namoa sady nandravina, noho ny habetsahan'ny rano.	
26O	19	11	0,00000	 Nanan-drantsana mafy izy, hatao tehin'ny mpanapaka, ary nisondrotra ho avo izy eo afovoan'ny sampana milobolobo; ka niseho tamim-boninahitra izy, mbamin'ireo rantsany maro.	
26O	19	12	0,00000	 Kanjo, nongotana tamin-katezerana ka nazera amin'ny tany, ary ny rivotra avy atsinanana nanamaina ny voany: voafolaka ka nihamaina ny rantsany mafy, dia levon'ny afo izy.	
26O	19	13	0,00000	 Ary ankehitriny, indro izy nambolena any an'efitra, amin'ny tany maina sy karankaina.	
26O	19	14	0,00000	 Nisy afo nivoaka avy amin'ny sampany anankiray, ka nandevona ny voany; tsy manan-tsampana mahery intsony izy, na tehina fanapahany. Fitomaniana izany, sady ho tonga fitomaniana.	
26O	20	1	0,00000	[TSY FAHAMARINAN'NY VAHOAKA SY FAHAMARINAN'ANDRIAMANITRA - FANONTANIAN'IREO LOHOLONA SY NY NAVALIN'NY MPAMINANY AN'IZANY - TSY FAHAMARINAN'ISRAELY TANY EJIPTA, TANY AN'EFITRA, TEO AMIN'NY TANY KANAANA, TAMIN'NY ANDRON'ITY MPAMINANY - KAPOKA VALIN'IZANY - FAMINDRAM-PO AMAM-PANAVAOZANA] Tamin'ny taona fahafito, volana fahadimy, andro fahafolon'ny volana, tonga tao amiko, mba hanontany amin'ny Tompo, ny sasany amin'ny loholon'Israely, ka nipetraka teo anatrehako;	
26O	20	2	0,00000	 dia tonga tamiko ny tenin'ny Tompo, nanao hoe:	
26O	20	3	0,00000	 Ry zanak'olona, mitenena amin'ireo loholon'Israely ireo, ka lazao aminy hoe: Izao no lazain'ny Tompo Iaveh: Hanontany amiko va no nahatongavanareo? Velona aho, ka tsy hety hanontanianareo - teny marin'ny Tompo Iaveh. 	
26O	20	4	0,00000	 Hotsarainao va ireo, hotsarainao va ireo, ry zanak'olona? Ampahalalao azy ireo, ny fahavetavetan'ny razany; 	
26O	20	5	0,00000	 ka lazao aminy hoe: Izao no lazain'ny Tompo Iaveh: Tamin'ny andro nifidianako an'Israely sy nananganako tanana homba ny taranak'i Jakoba, sy nanaovako izay hahalalany ahy tany amin'ny tany Ejipta, ary nananganako tànana homba azy ireo, nanao hoe: Izaho no Iaveh Andriamanitrareo; 	
26O	20	6	0,00000	 tamin'izany andro izany, nanangan-tànana homba azy ireo aho, nianiana fa hitondra azy mivoaka avy any amin'ny tany Ejipta, ho any amin'ny tany tondra-dronono aman-tantely izay tsara indrindra amin'ny tany rehetra sady efa nozahako ho azy ireo. 	
26O	20	7	0,00000	 Ary hoy aho tamin'izy ireo: Samia hianareo manary ny sampin-doza tsy ho eo anatrehany; aza mandoto tena amin'ny fahavetavetan'i Ejipta; Izaho no Iaveh Andriamanitrareo. 	
26O	20	8	0,00000	 Niodina tamiko anefa izy ireo, fa tsy nety nihaino ahy. Izy ireo tsy mba samy nanary ny sampiny tsy ho eo anatrehany, na niala tamin'ny fahavetavetan'i Ejipta. Nihevitra ny handatsaka ny fahavinirako tamin'izy ireo aho, sy hanarana ny hatezerako taminy, tany amin'ny tany Ejipta. 	
26O	20	9	0,00000	 Nefa nanao ny ataoko aho, noho ny anarako, mba tsy ho voavetaveta izany eo imason'ireo firenena nitoerany; sady teo imason'ireo koa no nanaovako izay hahafantarany ahy, hitondrako azy hivoaka ny tany Ejipta.	
26O	20	10	0,00000	 Nentiko nivoaka ny tany Ejipta izy, ary notarihiko ho any an'efitra. 	
26O	20	11	0,00000	 Nomeko azy ny didiko, nampahafantariko azy ny fitsipiko, izay ahaveloman'ny olona manaraka azy. 	
26O	20	12	0,00000	 Nomeko azy koa ny sabatako ho famantarana amiko sy amin'izy ireo, mba hahalalany fa izaho no Iaveh manamasina azy. 	
26O	20	13	0,00000	 Nivadika tamiko anefa ny taranak'Israely, tany an'efitra, tsy nanaraka ny lalàko izy, sady nanary ny didiko, izay ahaveloman'ny olona manaraka azy, ary nametaveta izaitsizy ny sabatako. 	
26O	20	14	0,00000	 Nefa nanao ny ataoko aho noho ny anarako mba tsy ho voavetaveta izany eo imason'ireo firenena, izay nahita ny nitondrako azy nivoaka ny tany Ejipta. 	
26O	20	15	0,00000	 Efa nanainga ny tanako hamely azy aho tany an'efitra, nianiana tamin'izy ireo fa tsy hampiditra azy any amin'ny tany tondra-dronono aman-tantely, efa natolotro azy, - sady tsara indrindra amin'ny tany rehetra, - 	
26O	20	16	0,00000	 noho izy ireo nanary ny didiko, tsy nanaraka ny lalàko, sy nametaveta ny sabatako; fa nanaraka ny sampin-dozany ny fon'izy ireo. 	
26O	20	17	0,00000	 Nefa niantra tsy te-handringana azy ny masoko,ka dia tsy nolevoniko tany an'efitra izy ireo.	
26O	20	18	0,00000	 Hoy aho tamin'ny zanak'izy ireo tany an'efitra: Aoka hianareo tsy hanaraka ny fomban-drazanareo, na hitandrina ny fanaony, na handoto tena amin'ny sampin-dozany. 	
26O	20	19	0,00000	 Fa izaho no Iaveh Andriamanitrareo: araho ny didiko; tandremo ny fitsipiko, ka tanteraho; 	
26O	20	20	0,00000	 ary ankamasino ny sabatako; ho famantarana amiko sy aminareo, mba hahalalanareo fa izaho no Iaveh Andriamanitrareo. 	
26O	20	21	0,00000	 Niodina tamiko koa anefa ireo zanany, fa ny didiko tsy narahany, tsy notandremany tamin'ny fanatanterahana azy. Ny fitsipiko izay mahavelona ny olona manaraka azy, ary ny sabatako, notevatevainy. Nihevitra ny handatsaka ny hatezerako tamin'izy ireo aho, sy hanarana ny hatezerako taminy, tany an'efitra. 	
26O	20	22	0,00000	 Nefa naviliko ny tànako, nanao ny ataoko noho ny anarako, mba tsy ho voatevateva izany eo imason'ireo firenena, izay nahita ny nitondrako azy nivoaka. 	
26O	20	23	0,00000	 Efa nanainga ny tànako hamely azy aza aho tany an'efitra, nianiana tamin'izy ireo fa hampiparitaka azy amin'ny firenena, ary hampiely azy any amin'ny tany samihafa, 	
26O	20	24	0,00000	 noho izy ireo tsy nanaraka ny fitsipiko, nanary ny lalàko, nanevateva ny sabatako, nanara-maso ny sampin-dozan'ny razany. 	
26O	20	25	0,00000	 Ary nomeko azy aza izay lalàna tsy tsara, aman-didy tsy mety ahavelomany; 	
26O	20	26	0,00000	 sady nolotoiko tamin'ny fanatiny, tamin'ny nampandehanany ny voalohan-terany rehetra hamaky ny afo, ary izany no nataoko dia ny mba handringana azy, ka hahalalany fa izaho no Iaveh.	
26O	20	27	0,00000	 Koa mitenena amin'ny taranak'Israely, ry zanak'olona, lazao aminy hoe: Izao no lazain'ny Tompo Iaveh: Tamin'izao koa no nanamavoan'ny razanareo ahy, fa nivadihany tamiko. 	
26O	20	28	0,00000	 Nony efa tafiditra teo amin'ny tany nianianako sady nananganako tanàna homena azy izy ireo, rahefa mety ho havoana milangalanga sy hazo mikirindro hitany koa, dia nanolorany ny sorony sy nanaterany ireo fanatiny nampahatezitra ahy; nentiny teny koa ny zava-manitra mamerovero mahafinaritra, sady nararany teny ny fanatitra araraka. 	
26O	20	29	0,00000	 Ka hoy aho tamin'izy ireo: Inona ange ny fitoerana avo alehanareo? Dia natao hoe fitoerana avo mandrak'androany no anarany.	
26O	20	30	0,00000	 Koa lazao amin'ny taranak'Israely hoe: Izao no lazain'ny Tompo Iaveh: Adre! mandoto tena araka ny fanaon'ny razanareo hianareo; ary mitolo-tena hanaraka ny fahavetavetany hianareo. 	
26O	20	31	0,00000	 Mandoto tena amin'ny sampin-dozanareo rehetra mandrak'androany hianareo, amin'ny anateranareo ny fanatitrareo sy ampandehananareo ny zanakareo hamaky ny afo; ka izaho ve dia hety hanontanianareo ihany, ry zanak'Israely? Velona aho - teny marin'ny Tompo Iaveh: tsy hety hanontanianareo aho. 	
26O	20	32	0,00000	 Ary tsy ho tanteraka akory ny hevitra mby ao an-tsainareo manao hoe: Ho tahaka ny firenena izahay, ho tahaka ny fokontany hafa manompo hazo amam-bato izahay. 	
26O	20	33	0,00000	 Velona aho, - teny marin'ny Tompo Iaveh: tànana mahery aman-tsandry ahinjitra ary hatezerana amparina, no hanjakako aminareo. 	
26O	20	34	0,00000	 Hoentiko mivoaka avy amin'ireo firenena hianareo; dia hovoriko avy any amin'ny tany nampielezana anareo, amin'ny tànana mahery aman-tsandry ahinjitra, ary hatezerana amparina. 	
26O	20	35	0,00000	 Hoentiko ho any an'efitry ny firenena hianareo, dia any no hifandaharako aminareo mifanatrika. 	
26O	20	36	0,00000	 Tahaka ny nifandaharako tamin'ny razanareo tany an'efitry ny tany Ejipta, no hifandaharako aminareo, - teny marin'ny Tompo Iaveh. 	
26O	20	37	0,00000	 Hampandehaniko eo ambany tehim-piandry ondry hianareo; ary hampanekeko ny fitsipiky ny fanekena hianareo. 	
26O	20	38	0,00000	 Havahako hiala aminareo ireo mpiodina, sy ireo niendaka tamiko; hotsoahako avy any amin'ny tany nivahiniany ihany izy, nefa tsy mba ho tonga any amin'ny tanin'Israely; dia ho fantatrareo fa Iaveh aho. 	
26O	20	39	0,00000	 Ary ny aminareo, ry taranak'Israely, izao no lazain'ny Tompo Iaveh: Samia mandeha manompo ny sampinareo avy! Any aorian'izany anefa, hihaino ahy tokoa hianareo, ka tsy hanevateva ny anarako masina amin'ny fanatitrareo amam-tsampin-dozanareo intsony. 	
26O	20	40	0,00000	 Fa any an-tendrombohitro masina, any an-tendrombohitra avon'Israely - teny marin'ny Tompo Iaveh - hanompo ahy avokoa ny taranak'Israely rehetra, izay rehetra amin'ny tany. Any aho no hankasitraka azy ireo; any no hilàko ny fanatitrareo, mbamin'ny santatry ny fanomezanareo, amin'izay rehetra atokanareo ho ahy. 	
26O	20	41	0,00000	 Hianareo ankasitrahako toy ny hanitra misy fofona mahafinaritra, rahefa nentiko nivoaka avy any amin'ny firenena sy novoriko avy any amin'ny tany nanelezana anareo; ary hianareo no hanamasinako ny tenako eo imason'ny firenena. 	
26O	20	42	0,00000	 Ary ho fantatrareo fa Iaveh aho, rahefa tongako any amin'ny tanin'Israely hianareo, dia any amin'ny tany efa nananganako tanàna homena ny razanareo. 	
26O	20	43	0,00000	 Ho tsaroanareo, rahefa mby any, ny lalànareo mbamin'ny heloka rehetra nandotoanareo tena, ka haharikoriko anareo ny tenanareo, noho ny ratsy rehetra vitanareo. 	
26O	20	44	0,00000	 Ary ho fantatreo fa Iaveh aho, rahefa hanao ny ataoko aminareo aho noho ny anarako, fa tsy araka ny làlan-dratsinareo, na ny helokareo maharikoriko, ry taranak'Israely, - teny marin'ny Tompo Iaveh.	
26O	21	1	0,00000	[NY SABATRY NY TOMPO, MAMELY AN'I JEROSALEMA SY AMONA - FANOHARANA - FANAZAVANA NY FANOHARANA - NABOKODONOZORA ANY JEROSALEMA SY ANY AMIN'I AMONA] Tonga tamiko ny tenin'ny Tompo nanao hoe:	
26O	21	2	0,00000	 Ry zanak'olona, atodiho mankany Temana ny tavanao; ataovy mijojo mankany atsimo ny teninao, ary manaova faminaniana manohitra ny alan'ny tany atsimo,	
26O	21	3	0,00000	 lazao amin'ny ala atsimo hoe: Henoy ny tenin'ny Tompo! Izao no lazain'ny Tompo Iaveh: Indro aho handrehitra afo eo afovoanao, ary dia handevona ny hazo maitso rehetra eo aminao, mbamin'ny hazo maina rehetra: tsy ho faty ny lelafo mahamay, ka ho levona avokoa izay rehetra eo amin'ny vohon'ny tany, hatrany atsimo ka hatrany avaratra.	
26O	21	4	0,00000	 Dia ho fantatry ny nofo rehetra fa izaho Iaveh no nandrehitra izany, ka tsy ho faty izy.	
26O	21	5	0,00000	 Ary hoy aho: Indrisy, ry Tompo Iaveh ô, hoy ny filazan'izy ireo ahy: Tsy manao fanoharana va izy? 	
26O	21	6	0,00000	 Dia tonga tamiko ny tenin'ny Tompo, nanao hoe:	
26O	21	7	0,00000	 Ry zanak'olona, atodiho mankany Jerosalema ny tànanao; ary ataovy mijojo mankamin'ny fitoerana masina ny teninao; ary manaova faminaniana manohitra ny tanin'Israely;	
26O	21	8	0,00000	 lazao amin'ny tanin'Israely hoe: Izao no lazain'ny Tompo: Indro aho tonga ho aty aminao; hotsoahako amin'ny tranony ny sabatro, ka haringako ny marina sy ny meloka eo aminao.	
26O	21	9	0,00000	 Ary satria handringana ny marina sy ny meloka eo aminao aho, noho izany dia hitsoaka avy amin'ny tranony ny sabatro hamely ny nofo rehetra, hatrany atsimo ka hatrany avaratra.	
26O	21	10	0,00000	 Dia ho fantatry ny nofo rehetra fa izaho Iaveh no nanatsoaka ny sabatro tamin'ny tranony; ka tsy hiditra ao intsony izy.	
26O	21	11	0,00000	 Ary hianao, ry zanak'olona, midridridridria; mandra-pahatapa-balahana anao amim-pangidiana, midridridridria eo imasony.	
26O	21	12	0,00000	 Ary rahefa hilaza aminao izy ireo hanao hoe; Nahoana no midridridridry hianao: Valio hoe: Noho ny zava-baovao ho avy; fa hivarahontsana ny fo rehetra; hiraviravy ny tanana rehetra; ho velon'ahiahy ny saina rehetra; hilefaka toy ny rano, ny lohalika rehetra. Indro, avy izany, ka efa tanteraka, - teny marin'ny Tompo Iaveh.	
26O	21	13	0,00000	 Tonga tamiko ny tenin'ny Tompo nanao hoe: 	
26O	21	14	0,00000	 Ry zanak'olona, maminania ka ataovy hoe: Izao no lazain'ny Tompo: Lazao hoe: Ny sabatra, ny sabatra efa voaranitra sady voafotsy:	
26O	21	15	0,00000	 Voaranitra izy, handringanana; voafotsy izy, mba handefa tselatra manjopelaka. Sa hifaly va isika, hanao hoe: Vingavingain'ny tehim-panjakan'ny zanako, ny hazo rehetra?	
26O	21	16	0,00000	 Nomena hofotsiana izy, mba horaisin-tànana; sabatra voaranitra izany, sabatra voafotsy izany, mba hatolotra eo an-tànan'ny mpamono.	
26O	21	17	0,00000	 Mikiakiaha sy midradradradrà, ry zanak'olona, fa ho amin'ny vahoakako izany sabatra izany, ho amin'ny lehibe rehetra, eo amin'Israely. Voatolotra ho an'ny sabatra izy ireo, mbamin'ny vahoakako; koa dony ny fenao.	
26O	21	18	0,00000	 Fa efa vita ny fizahan-toetra; ka ahoana indray? Na mbola mamingavinga ihany aza izany tehim-panjakana izany, koa tsy hahatanterahan'ny fandrahonako va izany? - teny marin'ny Tompo Iaveh!	
26O	21	19	0,00000	 Ary maminania hianao, ry zanak'olona, ka mitehafa tànana: Aoka ho avo roa heny, telo heny aza, ny famelezan'ny sabatra! Dia ny sabatra famonoana, ny sabatra famonoam-be no manodidina azy.	
26O	21	20	0,00000	 Mba hahareraka ny fo, sy hahamaro ny hovonoina, dia ny vavahady rehetra no nametrahako ny sabatra mamono.	
26O	21	21	0,00000	 Hodin-kavanana! Hodin-kavia! Atrika, atsy, arý!	
26O	21	22	0,00000	 Izaho koa, hiteha-tànana, sy hanarana ny hatezerako. Izaho Iaveh, no efa niteny.	
26O	21	23	0,00000	 Tonga tamiko ny tenin'ny Tompo, nanao hoe:	
26O	21	24	0,00000	 Manorita hianao, làlan-droa halehan'ny sabatry ny mpanjakan'i Babilona, ry zanak'olona; ataovy avy amin'ny tany iray ihany izy roa ireo; ary manoritra famantarana, ka eo an-dohan'ny làlan'ny tanàna anankiray no sorito izany. 	
26O	21	25	0,00000	 Manorita làlana halehan'ny sabatra ho any Rabata, renivohitry ny taranak'i Amona, na ho any amin'i Jodà, hamely an'i Jerosalema, tanàna mimanda. 	
26O	21	26	0,00000	 Fa ny mpanjakan'i Babilona, nijanona teo an-tsampanan-dàlana, eo an-dohan'ny làlan-droa, mba hanao sikidy: ka manetsiketsika ny zana-tsipìka, manontany amin'ny terafima, mizaha amin'ny atikena. 	
26O	21	27	0,00000	 Eo an-tànany ankavanana ny sikidy Jerosalema, hanangana lohondry vy hamely ny manda, handoaka fidirana amin'ny banga, hanandra-peo amin'ny akoran'ady, hanangana lohondry vy hamelezana ny vavahady, hanandratra tovon-tany, hanorina manda. 	
26O	21	28	0,00000	 Faminaniana lainga ihany izany, eo imason'izy ireo; manana ny faminaniana masina indrindra hiaro azy izy ireo; nefa hampahatsiaroviny azy ny helony taloha, rahefa voasambotra izy.	
26O	21	29	0,00000	 Koa izao no lazain'ny Tompo Iaveh: Noho hianareo nampahatsiaro ny helokareo, tamin'ny nampihariharianareo ny hadisoanareo sy nanehoanareo ny fahotanareo tamin'izay rehetra nataonareo, ka nanao izay hahatsiarovana anareo, dia nosamborin-tànana hianareo. 	
26O	21	30	0,00000	 Ary hianao, ry ilay afa-pahamasinana, mpanjaka ratsy fanahin'Israely, efa tonga ny andronao, amin'izao ipahan'ny fotoanan'ny faharatsiana; 	
26O	21	31	0,00000	 ka izao no lazain'ny Tompo Iaveh: Ny hamama halàna; ny satro-boninahitra, hesorina; hakorontana izao rehetra izao; ny iva, hasandratra, ny avo, haetry. 	
26O	21	32	0,00000	 Hataoko rava dia rava dia rava izany; tsy ho eo intsony izany, mandra-pihavin'ilay Tompon'ny fitsarana, izay hametrahako sy homeko an'izany. 	
26O	21	33	0,00000	 Ary hianao, ry zanak'olona, maminania, ka ataovy hoe: Izao no lazain'ny Tompo Iaveh mamely ny taranak'i Amona, sy ny amin'ny faniratsirany. Lazao hoe: Ny sabatra, ny sabatra efa voatsoaka handringana: voafotsy izy handevona sy handefa tselatra,	
26O	21	34	0,00000	 - dia ny mbola ahitana zava-poana hianao, sy fambara mamitaka, hampiraisana toerana anao amin'ny fatin'ny ratsy fanahy voatolotra ho an'ny sabatra, fa efa tonga ny androny amin'izao ipahan'ny fotoanan'ny faharatsiana.	
26O	21	35	0,00000	 Ampidiro amin'ny tranony ny sabatrao; fa eo amin'ny toerana nahariana anao, eo amin'ny tany nahaterahanao, no hitsarako anao.	
26O	21	36	0,00000	 Hampidiniko aminao ny havinirako; hotsofiko aminao ny afom-pahatezerako; ary hatolotro eo an-tànan'ny olona adala hianao, sy amin'ny mpanao fandringanana.	
26O	21	37	0,00000	 Hohanin'ny afo hianao, ny rànao dia ho eo afovoan'ny tany, ary hianao tsy hotsarovan'ny olona; fa izaho Iaveh no niteny.	
26O	22	1	0,00000	[NY HELOK'I JEROSALEMA - FITARIHAN-TENY - FAHITANA INDRAY MIJERY NY HELOK'I JEROSALEMA - HAELY ANY AMIN'NY FIRENEN-TSAMIHAFA IZY - NY MEMY FANDIOVANA - HELOKY NY MPITARIKA AMAM-PITONDRA] Tonga tamiko ny tenin'ny Tompo, nanao hoe: 	
26O	22	2	0,00000	 Ary hianao, ry zanak'olona, moa hitsara va hianao, moa hitsara ny tànana mpandatsa-dra va hianao? Ampahafantaro azy avokoa ny fahavetavetany; 	
26O	22	3	0,00000	 ka ataovy hoe: Izao no lazain'ny Tompo Iaveh: Ry tanàna mpandatsa-dra ao anatiny, hahatonga ny fotoanany sy mivongika sampy vetaveta hahaloto azy. 	
26O	22	4	0,00000	 Tonga meloka hianao, tamin'ny ra nalatsakao; nandoto tena, tamin'ny sampy vetaveta nataonao; ary nanafaingana ny andronao tamin'izany ka tonga amin'ny fara taonanao; izany no nanaovako anao ho fandatsan'ny firenena amma-pihomehezan'ny tany rehetra. 	
26O	22	5	0,00000	 Na ny akaiky, na ny lavitra, samy hanebaka anao, voaloto anarana sy be tabataba.	
26O	22	6	0,00000	 Indreto ny lehiben'Israely, eo aminao, fa samy mikezaka ny handatsa-dra, araka ny heriny avy. 	
26O	22	7	0,00000	 Ao aminao, ny ray aman-dreny, tsiratsiraina; ao anatinao, ny vahiny, levilevena; ao aminao ny kamboty amam-pitondra-tena, ampahoriana. 	
26O	22	8	0,00000	 Ny fitoerako masina, hamavoinao; ny sabatako, tevatevainao. 	
26O	22	9	0,00000	 Ao aminao, misy olona manendrikendrika, mba handatsa-dra; ao aminao, misy mihinana eny an-tendrombohitra; ao anatinao, misy manao heloka be vava. 	
26O	22	10	0,00000	 Ao aminao, misy manokatra ny fitanjahan-drainy; ao aminao, misy manao an-keriny amin'ny mararin'ny fadimbolany. 	
26O	22	11	0,00000	 Ny iray, manao fahavetavetana amin'ny vadin'ny namany; ny iray hafa, mifototra mandoto ny vinantovaviny ao aminao; ary misy koa mametaveta ny anabaviny zanakavavin-drainy. 	
26O	22	12	0,00000	 Ao aminao, misy mandray kolikoly handatsa-dra; manao zana-bola be loatra hianao, sady maka zana-bola, sy miharaka ny haren'ny namanao; ary izaho hadinonao, - teny marin'ny Tompo Iaveh.	
26O	22	13	0,00000	 Indro aho miteha-tànana, noho ny tombony azonao tsy an-drariny, sy noho ny ra izay eo aminao. 	
26O	22	14	0,00000	 Moa hahazaka va ny fonao ary hahatoha ihany va ny tànanao, amin'ny andro hiasako hamely anao? Izaho Iaveh no nilaza ka hanatanteraka. 	
26O	22	15	0,00000	 Haeliko any amin'ny firenena hianao, sy hahahako any amin'ny tany samihafa, ary hesoriko ho afaka aminao ny lotonao rehetra; 	
26O	22	16	0,00000	 ka eo aminao hianao ho voaloto eto imason'ny firenena, dia ho fantatrao fa Iaveh aho.	
26O	22	17	0,00000	 Tonga tamiko ny tenin'ny Tompo, nanao hoe: 	
26O	22	18	0,00000	 Ry zanak'olona, amiko ny taranak'Israely, dia efa niova ho tain-drendrika; izy rehetra dia varahana, fira-potsy, vy, ary fira-mainty ao anatin'ny memy; zary taim-bolafotsy izy. 	
26O	22	19	0,00000	 Koa izao no lazain'ny Tompo Iaveh: Noho hianareo rehetra tonga taim-bolafotsy, noho izany, dia indro, hangoniko eo afovoan'i Jerosalema, hianareo. 	
26O	22	20	0,00000	 Toy ny fanangon'ny olona volafotsy, varahana, vy, fira-mainty, fira-potsy, ao afovoan'ny memy sy hofoforina harendrika, no hanangonako anareo, amin'ny fahatezerako amam-pahavinirako; hataoko ao hianareo ary hataoko rendrika. 	
26O	22	21	0,00000	 Hanangona sy hifofotra anareo amin'ny afon'ny fahatezerako aho, ka ho voarendrika ao afovoan'i Jerosalema hianareo. 	
26O	22	22	0,00000	 Toy ny fandrendrehana volafotsy ao anaty memy no hahavoarendrika anareo ao afovoany, dia ho fantatrareo fa izaho Iaveh, nampidina ny fahatezerako taminareo.	
26O	22	23	0,00000	 Tonga tamiko ny tenin'ny Tompo, nanao hoe:	
26O	22	24	0,00000	 Ry zanak'olona, lazao aminy hoe: Tany tsy voadio hianao, tsy voasasan'ny ranonorana, tamin'ny andron'ny fahatezerana. 	
26O	22	25	0,00000	 Misy firaisan-tetiky ny mpaminaniny eo afovoany. Toy ny liona mierona mamiravira ny hazany, dia mihinana ny fahany izy ireo; mifaoka ny fananana sy ny rakitra, mampitombo isa ny mpitondratenany eo afovoany. 	
26O	22	26	0,00000	 Ny mpisorony, nandika ny lalàko, nandoto ny fitoerako masina; tsy manavaka ny masina sy ny tsy masina; tsy mampianatra ny maha-samihafa ny maloto sy ny madio, mamily maso tsy hijery ny sabatako; ary tsiratsiraina aho, eo afovoan'izy ireo. 	
26O	22	27	0,00000	 Ny lehibeny, eo afovoany, toy ny amboadia mamiravira haza, dia mandatsa-dra, mahavery fanahy hahazoana tombony. 	
26O	22	28	0,00000	 Ny mpaminaniny manarontsarona izany heloka rehetra izany, mahita fahitana zava-poana amam-paminaniana lainga, milaza ahoe: Izao no lazain'ny Tompo Iaveh, nefa Iaveh tsy niteny tsinona. 	
26O	22	29	0,00000	 Ny vahoaka amin'ny tany manao an-keriny, mandroba lava, manitsakitsaka ny ory sy ny mahantra, ary mampahory tsy an-drariny ny vahiny. 	
26O	22	30	0,00000	 Nitady aho, raha misy olona eo aminy, manao manda sy mitsangana eo amin'ny banga, eo anatrehako, hiaro ny tany mba tsy handravako azy, nefa tsy nahita aho. 	
26O	22	31	0,00000	 Ka dia naidiko teo aminy, ny fahatezerako; nolevoniko tamin'ny afon'ny hatezerako izy; natsingeriko teo an-dohany, izay nataony, - teny marin'ny Tompo Iaveh.	
26O	23	1	0,00000	[SAMARIA SY JEROSALEMA MPIRAHAVAVY SAMY MELOKA - FAHOTANA SY FAMAIZANA AN'I SAMARIA - FAHOTAN'I JEROSALEMA; FAMAIZANA AZY, TAMIN'NY KALDEANA - FAMISAVISANA KOA NY HELOK'IZY MIRAHAVAVY; FAMAIZANA AZY IREO] Tonga tamiko ny tenin'ny Tompo nanao hoe:	
26O	23	2	0,00000	 Ry zanak'olona, nisy vehivavy anankiroa, zanaky ny reny anankiray.	
26O	23	3	0,00000	 Izy ireo dia nijangajanga tany Ejipta, nijangajanga tamin'ny andro fahatanorany; tany no namihinana ny nonony, tany no nanindriana ny tratran'ny fahavirijiniany.	
26O	23	4	0,00000	 Izao no anaran'izy ireo: Oollà, ny zokiny, ary Oolibà, ny rahavaviny. Ahy izy ireo teo aloha, ary niteraka zazalahy aman-jazavavy. Ny amin'ny anarany dia izao: Samaria, no Oollà; Jerosalema, no Oolibà.	
26O	23	5	0,00000	 Nivadika tamiko, Oollà; fatra-pitia an'ireo lehilahiny izy, dia ny Asiriana izay nifanila aminy.	
26O	23	6	0,00000	 Mitafy jaky ireo, governora amam-pifehy, tovolahy soa avokoa; mpitaingin-tsoavaly, mitaingin-tsoavaly,	
26O	23	7	0,00000	 ka izay nokendreny hijangajangany dia izay voafantina rehetra amin'ny zanakalahin'i Asiria; ary teo anilan'ireo rehetra ireo, izay nahamatim-pitia azy, dia nandoto tena tamin'ny sampin-dozan'ireo.	
26O	23	8	0,00000	 Tsy nahafoy ny fijangajangany tany Ejipta izy; fa efa nanalabaraka azy tamin'ny andro fahatanorany izy ireo; nanindry ny tratran'ny fahavirijiniany, ary nandefa taminy ny fahalotoany;	
26O	23	9	0,00000	 noho izany natolotro eo an-tànan'ireo lehilahy izy; dia eo an-tànan'ny zanakalahin'i Asiria, izay nirehetany fitiavana.	
26O	23	10	0,00000	 Nampitanjaka azy izy ireo, nahalasa ny zanany lahy aman-janany vavy; namono azy io tamin'ny sabatra, ka tonga nalaza ratsy tamin'ny vehivavy izy fa niharan'ny fitsarana.	
26O	23	11	0,00000	 Hitan'i Oolibà rahavaviny izany, ary nataony mitombo haratsiana mihoatra noho ny azy ny fitiavany; ary ny fijangajangany nanoatra noho ny an'ny rahavaviny.	
26O	23	12	0,00000	 Matim-pitia an'ireo zanakalahin'i Asiria izy, governora amam-pifehy mifanila tany aminy, mitafy lamba sarobidy, mpitaingin-tsoavaly mitaingin-tsoavaly, samy tovolahy soa avokoa.	
26O	23	13	0,00000	 Hitako fa nandoto tena koa izy; làlana iray no nomban'izy roa vavy.	
26O	23	14	0,00000	 Ny azy aza mbola nampiany ny fijangajangany; fa nahita sariolona voahoso-doko eo amin'ny rindrina izy, dia sarin'ny Kaldeana voahoso-doko mena.	
26O	23	15	0,00000	 Nisy fehinkibo ny valahany, sy hamama malalaka teo an-dohany, samy andrian-dehibe avokoa no fijery azy; izany dia sarin'ny zanakalahin'i Babilona, ary Kaldea no tany fihaviany.	
26O	23	16	0,00000	 Vao nahita azy ireo ny masony, dia nirehi-pitiavana azy izy, dia nandefa iraka ho any aminy, any Kaldea.	
26O	23	17	0,00000	 Ary tonga tao aminy, tao amin'ny fandriam-pitiavany ireo zanakalahin'i Babilona, ka nandoto azy tamin'ny fijangajangany, ary izy nandoto tena tamin'izy ireo: dia nadikidiky amin'ireny indray ny fanahiny.	
26O	23	18	0,00000	 Nasehony miharihary ny fijangajangany, nasehony ny fitanjahany; ka nadikidiky taminy ny fanahiko, toy ny efa nahadikidiky ny fanahiko tamin'ny rahavaviny.	
26O	23	19	0,00000	 Nampitomboiny ny fijangajangany; nahatsiahy ny andron'ny fahatanorany, fony izy nijangajanga tany amin'ny tany Ejipta izy.	
26O	23	20	0,00000	 Maimay tamin'ireo mpijangajanga izy, dia tamin'ireo izay rantsam-batam-boriky ny ratsam-batany, ary toy ny an'ny soavaly lahy, ny firehetam-pahalotoany.	
26O	23	21	0,00000	 Niverina tamin'ny heloky ny fahatanoranao hianao; dia ny fony nanindrian'ny Ejipsiana ny nononao, noho ny tratran'ny fahavirijinianao.	
26O	23	22	0,00000	 Noho izany, ry Oolibà, izao no lazain'ny Tompo Iaveh: Indro aho hamporisika hamely anao, ireo lehilahinao, izay efa naharikoriko ny fanahinao; ka hoentiko avy any rehetra any, hamely anao,	
26O	23	23	0,00000	 dia ny zanakalahin'i Babilona, mbamin'ny Kaldeana rehetra, ny mpanapaka, ny lehibe, ny andriandahy, mbamin'ny zanakalahin'i Asiria rehetra koa miaraka aminy, tovolahy soa, samy governora amam-pifehy avokoa, samy manam-pahefana sy olo-malaza, samy mitaingi-tsoavaly avokoa.	
26O	23	24	0,00000	 Ho avy hamely anao ny fiadiana, ny kalesa aman-kodiarana, mbamin'ny firenena maro. Ny ampinga, ny ampinga kely, ny fiarovan-doha, halahany hamely anao; hapetrako amin'ireo ny fitsarana, ka hotsarainy araka ny lalàny hianao.	
26O	23	25	0,00000	 Hoentiko hamely anao ny fahasaro-piaroko, ka hasian'izy ireny amim-pisafoahana hianao; harasany ny oronao amam-tsofinao; ho lavon-tsabatra ny sisa aminao; hofaohiny ny zanakao lahy aman-janakao vavy; ho levon'ny afo ny sisa aminao.	
26O	23	26	0,00000	 Hendahany ny fitafianao; halainy ny firavakao sarobidy.	
26O	23	27	0,00000	 Hatsahatro hatreo ny helokao amam-pijangajanganao any amin'ny tany Ejipta; tsy hanopy maso any aminy intsony hianao, na hahatsiaro an'i Ejipta intsony.	
26O	23	28	0,00000	 Fa izao no lazain'ny Tompo Iaveh: Indro hatolotro eo an-tànan'ireo halanao hianao, dia eo an-tànan'ireo maharikoriko ny fanahinao.	
26O	23	29	0,00000	 Izy ireo hitondra anao amim-pankahalana, hamabo izay rehetra azonao, hamela anao mitanjaka, dia mitanjaka mihitsy; ary ny fitanjahanao vetaveta, ny fahalotoana amam-pijangajanganao hihanjahanja.	
26O	23	30	0,00000	 Hatao aminao izany, satria nitolo-tena hiraikitra amin'ny firenena hianao, satria nandoto tena tamin'ny sampiny vetaveta.	
26O	23	31	0,00000	 Nizotra ny làlan'ny rahavavinao hianao, ka dia hataoko eo an-tànanao ny kapoakany.	
26O	23	32	0,00000	 Izao no lazain'ny Tompo Iaveh: Hosotroinao ny kapoaky ny rahavavinao, kapoaka lalin'aty sady be vava; ho fihomehezana sy fandatsana anao izany, fa tsy anerany ny habeny.	
26O	23	33	0,00000	 Ho safotry ny hamamoana amam-pijaliana hianao; fa kapoakan-doza amam-pandringanana, ny kapoakan'i Samaria rahavavinao.	
26O	23	34	0,00000	 Hosotroinao sy hotaperinao izy, ary hokakerinao aza ny vakivakiny sy handriatanao ny tratranao; fa izaho no niteny, - teny marin'ny Tompo Iaveh.	
26O	23	35	0,00000	 Koa izao no lazain'ny Tompo Iaveh: Noho hianao nanadino ahy, sy nanifika ahy ho any ivohonao: dia aoka hianao koa mba hizaka ny sazin'ny fahalotoanao, amam-pijangajanganao!	
26O	23	36	0,00000	 Ary hoy Iaveh tamiko: Ry zanak'olona, hotsarainao va Oollà sy Oolibà? Asehoy azy ny fahavetavetany.	
26O	23	37	0,00000	 Satria naka vadin'olona izy ary misy ra ny tanany; fa nitolo-tena hiraikitra amin'ny sampin-dozan'ireny; ny zanany aza izay naterany tamiko, nampamakiny ny afo, mba ho hanin'ireny.	
26O	23	38	0,00000	 Izao koa no nataony: Ny fitoerako masina, nolotoiny, tamin'izany andro izany, ny sabatako notevatevainy.	
26O	23	39	0,00000	 Nony namono ny zanany ho an'ny sampin-dozany indray izy, dia niditra ao amin'ny fitoerako masina, androtr'izay ihany, mba hanevateva azy! Izany no nataony tao anatin'ny tranoko.	
26O	23	40	0,00000	 Naniraka aza izy haka lehilahy avy lavitra, ary izay nandefasana iraka dia indreo izy tonga, ... dia ho an'ireo no nandroanao, nanentenanao ny masonao, nihaingoanao tamin'ny firavakao!	
26O	23	41	0,00000	 Nipetraka teo ambony farafara be renty hianao, ary teo anoloany dia nanamboarana latabatra, ka nametrahana ny emboka manitra aman-diloiloko.	
26O	23	42	0,00000	 Re ao ny fihahohahom-bahoaka be miadana: ny olona avy any amin'ny fitambaram-bahoaka be, dia mbola nikambanan'ireo mpiboboka avy any an'efitra, izay nanisy haba ny tànan'izy mirahavavy sy satro-boninahitra kanto, teo an-dohany.	
26O	23	43	0,00000	 Dia izao no lazaiko amin'ilay vehivavy efa reraka azon'ny fijangajangana: Mbola hanohy ny fijangajangany ihany va re izy, izao?	
26O	23	44	0,00000	 Mandeha aminy ny olona toy ny handehanany amin'ny vehivavy janga. Toy izany no nandehanany tamin'i Ollà sy Oolibà, ireo vehivavy meloka ireo.	
26O	23	45	0,00000	 Hisy olo-marina anefa hanameloka azy ireo, hiharan'ny sazin'ny vehivavy mpijangajanga, sy ny sazin'ny mandatsa-dra; satria mpijangajanga izy, ary misy ra amin'ny tànany.	
26O	23	46	0,00000	 Fa izao no lazain'ny Tompo Iaveh: Mampiakara vahoaka be hamely azy; ka aoka hatolotra ho amin'ny tahotra amam-pandrobana izy.	
26O	23	47	0,00000	 Ka aoka ny vahoaka be hanototra vato azy sy hitetitetika azy amin'ny sabany; aoka hovonoina ny zanany lahy aman-janany vavy; ary hodorana amin'ny afo ny tranony;	
26O	23	48	0,00000	 hampitsahatra ny fahavetavetana amin'ny tany aho, ka hahazo anatra amin'izany ny vehivavy rehetra, dia tsy hanao fahavetavetana tahaka ny nataonareo izy.	
26O	23	49	0,00000	 Hatsingerina aminareo ny fahavetavetanareo, ary holonjoinareo ny sazin'ny nanompoanareo sampy: dia ho fantatrareo fa izaho no Tompo Iaveh.	
26O	24	1	0,00000	[FIANDOHAN'NY FANAOVANA FAHIRANO AN'I JEROSALEMA - FANOHARANA MANAMBARA NY HIAFARAN'NY FAHIRANO - NY NATAON'NY MPAMINANY AMIN'NY NAHAFATESAN'NY VADINY] Tonga tamiko ny tenin'ny Tompo tamin'ny taona fahasivy, volana fahafolo, andro fahafolon'ny volana, nanao hoe: 	
26O	24	2	0,00000	 Ry zanak'olona, ataovy an-tsoratra izao andro izao: dia izao masonandro izao, fa amin'izao andro izao indrindra no niantorahan'ny mpanjakan'i Babilona tamin'i Jerosalema. 	
26O	24	3	0,00000	 Manaova fanoharana amin'ny taranaka miodina, ka lazao aminy hoe: Izao no lazain'ny Tompo Iaveh: Atsangàno ny vilany; atsangàno izy, ka asio rano. 	
26O	24	4	0,00000	 Dia arotsahy ao ny didin-kena, ny didiny tsara rehetra; ny nofom-peny ama-nofon-tsorony; fenoy taolana voafantina izy. 	
26O	24	5	0,00000	 Izay tsara indrindra amin'ny andian'ondry no alaovy, dia tohofy taolana betsaka eo ambanin'ny vilany; ataovy mangotraka mivadibadika fatratra izy mba ho masaka koa ny taolana ao anatiny.	
26O	24	6	0,00000	 Ka izao no lazain'ny Tompo Iaveh: Loza ho an'ny tànana mpandatsa-dra, vilany misy taim-barahana ao anatiny, ka tsy afaka tao aminy ny taim-barahana! Loary tsirairay ny didin-kena, aza hanaovana filokana, 	
26O	24	7	0,00000	 fa ny ra nalatsany dia mbola ao aminy; nataony teo amin'ny vatolampy mangadihady fa tsy nalatsany tamin'ny tany hosaronan'ny vovoka. 	
26O	24	8	0,00000	 Mba hampirehitra ny hatezerana ary mba hanao famaliana azy, dia nataoko latsaka tamin'ny vatolampy mangadihady ny ra nalatsany tsy ho voasarona.	
26O	24	9	0,00000	 Ka izao no lazain'ny Tompo Iaveh: Loza ho an'ny tànana mpandatsa-dra. Izaho koa hanangona antontan-kitay betsaka. 	
26O	24	10	0,00000	 Angony ny kitay hazo, ampireheto ny afo, ataovy motraka ny hena, ataovy mangotraka ny koban-kena, ary aoka ho levon'ny afo koa ny taolana. 	
26O	24	11	0,00000	 Dia ataovy eo ambony vainafo ny vilany foana, hahafana azy, hahamay ny varahana, hiempoan'ny lotony ao anatiny, hahalevona ny taim-barahany. 	
26O	24	12	0,00000	 Aim-bery foana! fa tsy mety afaka ny vonga-taim-barahany, maharitra ny afo ny taim-barahany. 	
26O	24	13	0,00000	 Misy zavatra lozan-tany amin'ny lotonao: satria tsy mety madio hianao, rahefa nodioviko dia tsy ho voadio amin'ny lotonao na oviana na oviana hianao, raha tsy efa nataoko mipetraka aminao ny hatezerako. 	
26O	24	14	0,00000	 Izaho Iaveh no niteny, ho tonga izany ary hotanterahako; tsy hiahotrahotra aho, na hitsimbina, na hanenina. Hotsaraina araka ny nataonao sy ny helokao be vava hianao, - teny marin'ny Tompo Iaveh.	
26O	24	15	0,00000	 Tonga tamiko ny tenin'ny Tompo, nanao hoe: 	
26O	24	16	0,00000	 Ry zanak'olona, indro hesoriko tampoka aminao, amin'ny indray mitselaka monja, ilay fifalian'ny masonao; nefa aza midradradradra na mitomany, na mandatsa-dranomaso akory. 	
26O	24	17	0,00000	 Misentoa mangingina, fa aza misaona ny maty. Ataovy amin'ny lohanao ny hamamanao, asio kiraro ny tongotrao, aza saronana ny volombavanao, ary aza mihinana ny mofom-piononana.	
26O	24	18	0,00000	 Nony maraina dia niteny tamin'ny olona aho, ka ny harivan'izany ihany dia maty ny vadiko; ary ny ampitso maraina indray dia notanterahako izay nandidiana ahy. 	
26O	24	19	0,00000	 Ka hoy ny olona tamiko: Tsy hovoasanao aminay va izay hevitra mahazo anay amin'izao ataonao izao? 	
26O	24	20	0,00000	 Dia izao no nolazaiko tamin'ireo: Tonga tamiko ny tenin'ny Tompo nanao hoe: 	
26O	24	21	0,00000	 Lazao amin'ny taranak'Israely hoe: Izao no lazain'ny Tompo Iaveh: Indro, hovetavetaiko ny fitoerako masina, ilay reharehan'ny herinareo, fifalian'ny masonareo, fitiavan'ny fanahinareo; ary ho lavon-tsabatra ny zanakalahinareo aman-janakavavinareo, izay nilaozanareo. 	
26O	24	22	0,00000	 Amin'izany hianareo, hanao toy izao nataoko izao: tsy hanarona ny volombavanareo; tsy hihinana ny mofom-piononana. 	
26O	24	23	0,00000	 Ho eo an-dohanareo ihany ny hamamanareo, ary ho eo an-tongotrareo ny kiraronareo, tsy hidradradradra na hitomany, fa hihalevona ao anatin'ny helokareo hianareo, ka hitoloko eo am-pifanilanareo. 	
26O	24	24	0,00000	 Ezekiela no famantarana ho anareo; izay rehetra nataony no hataonareo, rahefa tonga izany; dia ho fantatrareo fa izaho no Tompo Iaveh.	
26O	24	25	0,00000	 Ary hianao, ry zanak'olona, amin'ny andro hanesorako amin'izy ireo ny heriny, ny voninahiny, ny firavoravoany, ny fahafinaretan'ny masony, ary ny fanirian'ny fanahiny; - dia ny zanany lahy aman-janany vavy; - 	
26O	24	26	0,00000	 amin'izany andro izany, hisy olona mpandositra hankaty aminao, hilaza izany vaovao izany aminao. 	
26O	24	27	0,00000	 Amin'izany andro izany, dia amin'ny fahatongavan'ilay mpadositra vao hisokatra ny vavanao, ka hiteny hianao fa tsy ho moana intsony; ary ho famantarana ho azy ireo hianao, dia ho fantatr'izy ireo fa Tompo Iaveh aho.	
26O	25	1	0,00000	[TENY MANAMBARA LOZA HANJO AN'I AMONA SY MOABA SY EDOMA ARY NY FILISTINA] Tonga tamiko ny tenin'ny Tompo nanao hoe:	
26O	25	2	0,00000	 Ry zanak'olona, atodiho mankany amin'ny taranak'i Amona ny tavanao, ka maminania ny hanjo azy ireo.	
26O	25	3	0,00000	 Lazao amin'ny taranak'i Amona hoe: Mihainoa ny tenin'ny Tompo Iaveh ! Izao no lazain'ny Tompo Iaveh : Noho hianao nanakora hoe: Hià! Hià! ny amin'ny fitoerako masina satria efa voavetaveta, sy ny amin'ny tanin'Israely, satria efa voarava, sy ny amin'ny taranak'i Jodà, satria lasan-ko babo izy ireo;	
26O	25	4	0,00000	 noho izany dia indro hatolotro hozakain'ny zanaky ny Atsinanana kosa hianao; ka hanorina ny tobiny eo aminao izy ireo, sy hiorim-ponenana ao aminao; izy no hihinana ny voankazonao, sy hisotro ny ronononao.	
26O	25	5	0,00000	 Ary Rabata hataoko tany fihinanan-drameva; ary ny tanin'ny taranak'i Amona ho valan'ondry, dia ho fantatrareo fa Iaveh aho.	
26O	25	6	0,00000	 Fa izao no lazain'ny Tompo Iaveh: Noho hianao niteha-tànana sy nigado-tongotra, ary nifaly tao am-ponao tamin'ny fanesoanao rehetra, ny amin'ny momba ny tanin'Israely;	
26O	25	7	0,00000	 noho izany dia indro aho haninji-tànana aminao: hanolotra anao ho babon'ny firenena, hamongotra anao, eo amin'ny vahoaka, hanesotra anao tsy ho isan'ny tany; handringana anao aho, ka ho fantatrao fa Iaveh aho.	
26O	25	8	0,00000	 Izao no lazain'ny Tompo Iaveh: Noho Moaba sy Seira manao hoe: Indro ny taranak'i Jodà fa sahala amin'izao firenena rehetra izao ihany,	
26O	25	9	0,00000	 noho izany dia indro hotatahako ny lanivoan'i Moaba, hatrany amin'ny tanàna, hatrany amin'ny tanànany, hatrany amin'ny faritry ny taniny, tabihan'ny tany, Betjesimota, Beelmeona, Kariataina.	
26O	25	10	0,00000	 Hotatahako hidiran'ny zanaky ny Atsinanana izy, toraky ny tanin'ny taranak'i Amona, hatolotro hozakainy izy, mba tsy hotsaroana intsony eny amin'ny firenena ny taranak'i Amona.	
26O	25	11	0,00000	 Hanao fitsarana any amin'i Moaba aho, ka ho fantany fa Iaveh aho.	
26O	25	12	0,00000	 Izao no lazain'ny Tompo Iaveh: Noho Edoma namaly an-kalozana ny taranak'i Jodà, ka nanao heloka makadiry tamin'ny namaliany azy ireo;	
26O	25	13	0,00000	 noho izany dia izao no lazain'ny Tompo Iaveh: Haninji-tànana amin'i Edoma aho; ka haringako ny olona sy ny biby eo aminy; hataoko zary efitra, hatrany Temàna izy; ary ho lavon-tsabatra hatrany Dedàna.	
26O	25	14	0,00000	 Ny hanaovako famaliana an'i Edoma, dia ny tànan'Israely, vahoakako; hasiany araka ny hatezerako amam-pahavinirako i Edoma, ka ho fantany ny famaliako, - teny marin'ny Tompo Iaveh.	
26O	25	15	0,00000	 Izao no lazain'ny Tompo Iaveh: Noho ny Filistina nanampatra ny famaliana, sady namaly an-kalozana, tamin'ny fanesoana ao am-po, mba handringana izao rehetra izao noho ny fankahalany tsy misy farany,	
26O	25	16	0,00000	 noho izany dia izao no lazain'ny Tompo Iaveh: Indro aho haninji-tànana amin'ny Filistina, handringana ny Kretoà, ary handrava izay sisa monina eny amoron-dranomasina.	
26O	25	17	0,00000	 Hanao famaliana lehibe azy ireo aho, manasazy azy amin-katezerana mafy, ka ho fantany fa Iaveh aho, rahefa mampihatra aminy ny famaliako aho.	
26O	26	1	0,00000	[NY FAHARAVAN'I TIRA - FILAZANA ANKAPOBE NY LOZA HAMELEZANA AN'I TIRA - NY HO MPANDRESY AZY - HOTAKOTAKA VOKATR'IZANY - FILAZANA INDRAY NY LOZA HAMELEZANA AZY] Tamin'ny taona faharaika ambin'ny folo, andro voalohan'ny volana, tonga tamiko ny tenin'ny Tompo nanao hoe:	
26O	26	2	0,00000	 Ry zanak'olona, noho ny nitenenan'i Tira momba an'i Jerosalema nataony hoe: Hià! Hià! vaky ilay vavahadin'ny firenena! aty amiko indray no todihin'ny olona; ka izaho ho feno; izy kosa efa zary efitra! -	
26O	26	3	0,00000	 noho izany, dia izao no lazain'ny Tompo Iaveh: Indro, hihaviako hianao, ry Tira! Hampiakatra firenena maro hamely anao aho, toy ny fampisondrotry ny ranomasina ny hady izy;	
26O	26	4	0,00000	 Horavan'ireo ny mandan'i Tira, sady harodany ny tilikambony; hailiko lavitra azy ny vovo-taniny; ary hataoko toy ny vatolampy mangadihady izy;	
26O	26	5	0,00000	 dia ho fitoerana fanahazana harato, ao afovoan'ny ranomasina izy, fa efa niteny aho - teny marin'ny Tompo Iaveh; ka ho babon'ny firenena izy.	
26O	26	6	0,00000	 Ny zanany vavy eny an-tanety hovonoina amin'ny sabatra, ka ho fantatra fa Iaveh aho.	
26O	26	7	0,00000	 Fa izao no lazain'ny Tompo Iaveh: Indro, hoentiko avy any avaratra hamely an'i Tira, Nabokodonozora mpanjakan'i Babilona, mpanjakan'ny mpanjaka, mitondra soavaly aman-kalesa, mpitaingin-tsoavaly, omba-miaramila betsaka sy vahoaka maro.	
26O	26	8	0,00000	 Hovonoiny amin'ny sabatra ny zanakao vavy eny an-tanety, hanorina manda hamelezana anao izy, hanandratra tovon-tany hamelezana anao, handahatra ny sokatra ampinga hanoherany anao.	
26O	26	9	0,00000	 Hanitsy ny fikapoky ny lohondry vy ho ao amin'ny mandanao, ary handrava ny tilikambonao amin'ny farangony.	
26O	26	10	0,00000	 Tsy erany ny habetsahan'ny soavaliny, ka ho tototry ny vovo-taniny hianao; ary azon'ny firodorodon'ny mpitaingin-tsoavaly, sy ny kodiarana aman-kalesa, dia hihozongozona ny mandanao, rahefa miditra amin'ny vavahadinao izy, toy ny fiditry ny olona amin'ny tanàna voabanga.	
26O	26	11	0,00000	 Ny lalam-benao rehetra, hohitsakitsahan'ny kitron-tsoavaliny; ny olonao, hovonoiny amin'ny sabatra, ary ny andrinao mafy, hazerany amin'ny tany.	
26O	26	12	0,00000	 Ny harenanao, halainy, ny entam-barotrao, hobaboiny, ny mandanao, harodany; ny lapa soanao, hazerany, ary hariany eny amin'ny rano ny vato aman-kazonao mbamin'ny vovokao.	
26O	26	13	0,00000	 Hataoko mitsahatra ny feon-kiranao, ary tsy ho re intsony ny feon-dokanganao.	
26O	26	14	0,00000	 Hataoko vatolampy mangadihady hianao; dia ho fitoerana fanahazana harato; tsy haorina intsony hianao; fa izaho Iaveh, efa niteny, - teny marin'ny Tompo Iaveh.	
26O	26	15	0,00000	 Izao no lazain'ny Tompo Iaveh amin'i Tira: Ny fikotrokotroky ny fianjeranao, rahefa hidridridridry ny maratra eo aminao, rahefa handripaka ny vonoana eo afovoanao, moa va tsy hihorohoroan'ny nosy izany?	
26O	26	16	0,00000	 Hidina hiala amin'ny seza fiandrianany ireo andrian'ny ranomasina rehetra; hanesotra ny lambany, hanala ny fitafiany misy amboradara; hitafy fangorohoroana, hitombina amin'ny tany, hangovitra isan-tapak'andro, ary ho talanjona noho ny aminao.	
26O	26	17	0,00000	 Hanao hira falahelovana anao izy, ka hanao aminao hoe: Endrey izao faharavanao izao, hianao ilay nitsangana avy amin'ny ranomasina, tanàna malaza, nahery teo amin'ny ranomasina, hianao mbamin'ny mponina teo aminao, nefa izy ireo izay nampahatahotra mafy teo iny ny mponina rehetra ao amin'ny ranomasina.	
26O	26	18	0,00000	 Kanjo, ankehitriny, hangovitra ny nosy, amin'ny andro hianjeranao, ary ny nosy eo amin'ny ranomasina, dia ho raiki-tahotra amin'ny iafaranao.	
26O	26	19	0,00000	 Fa izao no lazain'ny Tompo Iaveh: Raha avy izay hanaovako anao ho tanàna haolo, toy ireo tanàna tsy misy mponina; rahefa hampiakariko ho eo amboninao ny rano lalina, ka hanaforan'ny ranobe anao,	
26O	26	20	0,00000	 dia hampidiniko hiaraka amin'ireo nivarina any an-davaka hianao, ho any amin'ireo vahoaka fahagola; ka hamponeniko any ambanin'ny tany, any amin'ny fanginginana mandrakizay, miaraka amin'ireo nivarina any an-davaka, mba tsy honenana intsony hianao; ary hanisy ravaka amin'ny tanin'ny velona aho.	
26O	26	21	0,00000	 Hataoko zavatra mahatsiravina hianao; ary tsy hisy intsony hianao; hotadiavin'ny olona hianao, nefa tsy ho hitany intsony; - teny marin'ny Tompo Iaveh.	
26O	27	1	0,00000	[FITOMANIANA NOHO NY FAHARAVAN'I TIRA - NY VONINAHITR'I TIRA OHARINA AMIN'NY SAMBO TSARA TAREHY SADY MAFY - NY FIVAROTAN'I TIRA AMIN'IZAO TONTOLO IZAO - FAHASIMBAN'ILAY SAMBO MAFY] Tonga tamiko ny tenin'ny Tompo nanao hoe: 	
26O	27	2	0,00000	 Manaova hira fitomaniana an'i Tira hianao, ry zanak'olona, 	
26O	27	3	0,00000	 ka lazao amin'i Tira hoe: Hianao ry ilay mitoetra eo amin'ny vava-ranomasina, izay nifankahazo varotra amin'ny firenena, any amin'ny nosy maro, izao no lazain'ny Tompo Iaveh: Tira ô, hianao nanao hoe: Baondy tsy resy aho amin'ny hatsaran-tarehy;	
26O	27	4	0,00000	 ny fanjakanao eo amin'ny ranomasina; izay nandrafitra anao, nanao anao ho tsara tarehy mahagaga.	
26O	27	5	0,00000	 Hazo sipresa avy any Sanira no nandrafetany ny hazo fisaka rehetra aminao; sedera nalaina tany Libàna, no nataony salazana ho anao.	
26O	27	6	0,00000	 Oaka avy any Basana no nanaovany fivoy ho anao; ny bànao nataony tamin'ny ivoara voapetaka amin'ny boisy, avy amin'ny nosy Sitima.	
26O	27	7	0,00000	 Rongony fotsy madinika avy any Ejipta, mbamin'ny amborodaony no natao lain-tsambo ho anao, sady natao faneva ho anao; ny hiasinta sy ny lamba mena mangatrakatraka avy any amin'ny nosy Elisa no lamba temitra ho anao.	
26O	27	8	0,00000	 Ny mponina ao Sidona sy Arvada no mpivoy ho anao, ary ny olon-kendry izay eo aminao, ry Tira, no mpanamory ho anao.	
26O	27	9	0,00000	 Ny tranainy avy any Giblioma sy ny olon-kendriny dia teo aminao, mpamboatra ny vakivaky aminao. Tao aminao avokoa ny sambo aman-tantsambo eny amin'ny ranomasina, hanakalo ny entam-barotrao.	
26O	27	10	0,00000	 Na Persa, na Lidiana, na Libiana, dia samy isan'ny miaramilanao. Ireny no lehilahy mpiadinao, nahantony teo aminao ny satroka fiarovana aman'ampinga, mampanetriketrika ny voninahitrao izy, mahamendrimendrika anao ery.	
26O	27	11	0,00000	 Ny terak'i Arvada sy ny miaramilanao dia teo ambonin'ny mandanao manodidina, ary lehilahy mahery no teo amin'ny tilikambonao; nahantony teo amin'ny mandanao manodidina ny ampingany, ka nahalavorary ny hatsaran-tarehinao.	
26O	27	12	0,00000	 Tarsisa nifampivarotra taminao, tamin'ny hareny isan-karazany: volafotsy, vy, fira-potsy amam-pira-mainty, izay nataony vidin'ny entanao.	
26O	27	13	0,00000	 Javana, Tobala, Mosòka, nifampivarotra taminao, ain'olona sy fanaka varahana, no nanefany ny volanao aminy.	
26O	27	14	0,00000	 Ry zareo taranak'i Togormà, dia soavaly mpitarika kalesa, soavaly fitaingina, ary mole, no nandoavany ny vidin'ny entanao.	
26O	27	15	0,00000	 Ny terak'i Dedana nifampivarotra taminao; ny varotra tamin'ireo nosy maro, teo am-pelatananao: ny naloany ho vidiny dia tandroka ivoara sy hazo mainty.	
26O	27	16	0,00000	 Arama nifampivarotra taminao, ny amin'ny habetsahan'ny vokatrao; vatosoa, jaky, amboradara, rongony madinika, voahangy sy robisy no nanefany ny volanao aminy.	
26O	27	17	0,00000	 Jodà sy ny tanin'Israely nifampivarotra taminao, ny amin'ny varin'i Minita, ny zava-manitra, ny tantely, ny diloilo, ny ditin-kazo manitra.	
26O	27	18	0,00000	 Damasa nifampivarotra taminao, ny amin'ny habetsahan'ny vokatrao, sy ny habetsahan'ny fanananao, izay notakalozany ny divain'i Helbona sy ny volonondrin'i Tsakara.	
26O	27	19	0,00000	 Vedàna sy Javàna any Ozaly, dia vy voatefy no nividianany ny entam-barotrao; kasy sy veromanitra no nanefany ny volanao aminy.	
26O	27	20	0,00000	 Dedana nifampivarotra taminao ny amin'ny lamban-tsoavaly fanao hitaingenan-tsoavaly.	
26O	27	21	0,00000	 Arabia sy ny andriana rehetra tany Sedara nifampivarotra taminao; ondry sy ondralahy aman'osilahy no nifampivarotany taminao.	
26O	27	22	0,00000	 Ny mpandranto avy any Sabà sy Reemà nifampivarotra taminao; izao zava-manitra tsara indrindra rehetra izao sy izao vatosoa isan-karazany rehetra izao mbamin'ny volamena koa no nandoavany ny vidin'ny entanao.	
26O	27	23	0,00000	 Harana, Sene sy Edena, ny mpandranto avy any Sabà, Asora sy Kelmada nifampivarotra taminao:	
26O	27	24	0,00000	 zavatra fanao ravaka no nataon'ireo varotra taminao: kapaoty jaky, volomparasy, lamba misy amboradara volamena, vata fitoeram-pitafiana, tady mirandrana sady mafy, hazo fisaka sedera fandefasanao entana.	
26O	27	25	0,00000	 Ny sambon'i Tarsisa no niara-nandeha maro, nitatitra ny entanao. Tonga mpanefoefo sy be voninahitra hianao; teo amin'ny ranomasina.	
26O	27	26	0,00000	 Kanjo teo amin'ny rano be, izay nitondran'ireo mampiasa fivoy anao no namakian'ny rivotra avy atsinanana anao, tao afovoan'ny ranomasina.	
26O	27	27	0,00000	 Ny harenanao, ny varotrao, ny entanao, ny mpiantsambo amam-panamory eo aminao, ny mpanamboatra sambo sy ny mpanelanelam-barotrao, ny lehilahy mpiady rehetra izay eo aminao, mbamin'ny vahoaka zavon-tany izay eo afovoanao, dia ho latsaka ao anatin'ny ranomasina amin'ny andro hianjeranao.	
26O	27	28	0,00000	 Amin'ny fidradradradran'ny mpitondra sambonao ny morontsiraka hihorohoro.	
26O	27	29	0,00000	 Hidina hiala amin'ny sambony avokoa izay rehetra mampandeha fivoy, ny tantsambo sy ny mpitari-dalan-tsambo rehetra amin'ny ranomasina, ka hijanona eny an-tanety.	
26O	27	30	0,00000	 Hanandra-peo noho ny manjo anao sy handefa fidradradradrana mampalahelo; hanosim-bovoka ny lohany, ary hihosinkosina amin'ny lavenona.	
26O	27	31	0,00000	 Noho ny aminao izy ireo hibory loha, hitafy lasaka, ary amin'ny alahelon'ny fanahiny dia handrotsa-dranomaso ny amin'ny momba anao, dia ranomaso mangidy.	
26O	27	32	0,00000	 Ao anatin'ny alahelony izy ireo, hanao hira falahelovana anao, ka hitomany anao hanao hoe: Iza moa no tahaka an'i Tira, tahaka an'ilay tonga mangina, ao afovoan'ny ranomasina?	
26O	27	33	0,00000	 Fony nivoaka avy amin'ny ranomasina ny entanao, nahavoky firenena maro hianao; amin'ny habetsahan'ny harenanao amam-barotrao, nampanan-karena ny mpanjakan'ny tany hianao.	
26O	27	34	0,00000	 Ankehitriny kosa rahefa ravan'ny ranomasina hianao, sady nazera any amin'ny fara fanambanin'ny riaka, ny entanao mbamin'ny vahoaka rehetra tao aminao, niara-rendrika taminao koa.	
26O	27	35	0,00000	 Ny mponina rehetra amin'ny nosy, talanjona noho ny aminao; ny mpanjakany raiki-tahotra; ny tarehiny niova endrika.	
26O	27	36	0,00000	 Ny mpandranto avy amin'ny firenen-kafa misitrisitry aminao. Zary zava-mahatsiravina hianao; ka tsy misy intsony hianao mandrakizay!	
26O	28	1	0,00000	[TENY MARIN'ANDRIAMANITRA MAMELY NY MPANJAKAN'I TIRA - NY FIAVONAVONANA - NY FANASAZIANA AZY - FITOMANIANA AZY - TENY MAHAZO AN'I SIDONA] Tonga tamiko ny tenin'ny Tompo nanao hoe:	
26O	28	2	0,00000	 Ry zanak'olona, lazao ny mpanjakan'i Tira hoe: Izao no lazain'ny Tompo Iaveh: Noho ny fonao nanandra-tena, sady hianao nanao hoe: Andriamanitra aho, no ipetrahako eo anivon'ny ranomasina, seza fiandrianan'Andriamanitra; nefa olombelona ihany hianao, fa tsy andriamanitra tsy akory, na dia ataonao ho toy ny fon'andriamanitra aza ny fonao!	
26O	28	3	0,00000	 - Indro hianao fa hendry noho i Daniely, tsy misy zava-takona miafina aminao;	
26O	28	4	0,00000	 tamin'ny fahendrenao amam-pahalalanao, nahazo harena ho anao hianao; ka nahangona volamena sy volafotsy miavosa, ho ao amin'ny rakitrao;	
26O	28	5	0,00000	 tamin'ny halehiben'ny fahendrenao, tamin'ny varotrao, hampitombo ny harenanao, ka dia nanandra-tena ny fonao azon'ny harenao. -	
26O	28	6	0,00000	 Noho izany, izao no lazain'ny Tompo Iaveh: Satria nanao ny fonao ho toy ny fon'Andriamanitra hianao;	
26O	28	7	0,00000	 noho izany dia indro, hitondra firenen-kafa hamely anao aho, dia firenena masiaka indrindra amin'ny firenena; hotsoahany ny sabany, hamelezana ny filohan'asan'ny fahendrenao, ary hohamavoiny ny famirapiratanao.	
26O	28	8	0,00000	 Havariny any an-davaka hianao, ka ho faty amin'ny fahafatesan'izay voavono ao anatin'ny ranomasina.	
26O	28	9	0,00000	 Hianao va mbola hilaza hoe: Andriamanitra aho, eo anatrehan'ny mpamono anao; nefa olombelona ihany hianao, fa tsy Andriamanitra tsinona, eo an-tànan'izay mamono anao?	
26O	28	10	0,00000	 Toy ny fahafatin'ny tsy voafora no hahafaty anao, amin'ny tanan'ny hafa firenena; fa izaho niteny, - teny marin'ny Tompo Iaveh.	
26O	28	11	0,00000	 Tonga tamiko ny tenin'ny Tompo nanao hoe: Ry zanak'olona, manaova falahelovana ny mpanjakan'i Tira; 	
26O	28	12	0,00000	 ka lazao aminy hoe: Izao no lazain'ny Tompo Iaveh: Hianao no tampon-dohan'ny fahalavorariana, feno fahendrena, tapitra ohatra amin'ny hatsaran-tarehy,	
26O	28	13	0,00000	 tany Edena, sahan'Andriamanitra hianao, rakotry ny vatosoa: dia sardoana, topaza, diamondra, krisolita, oniksa, jaspa, safira, eskarbokla, emeraoda, ary volamena, nanana amponga tapaka aman-tsodina ho fanompoana anao efa voaomana tamin'ny andro nahariana anao.	
26O	28	14	0,00000	 Hianao no Kerobima voahosotra hiaro, napetrako tao amin'ny tendrombohitra masin'Andriamanitra; tao hianao; nandeha teo afovoan'ny vato mirehitra.	
26O	28	15	0,00000	 Lavorary hianao tamin'ny làlanao hatramin'ny andro nahariana anao ka hatramin'ny nisian-keloka teo aminao.	
26O	28	16	0,00000	 Tamin'ny fampitomboana ny varotrao, dia tonga feno fanaovana an-keriny ao anatinao; nanota hianao ka nariako hiala teo amin'ny tendrombohitr'Andriamanitra, ary nataoko levona hianao, ry Kerobima mpiaro, teo afovoan'ny vato mirehitra.	
26O	28	17	0,00000	 Nanandra-tena noho ny hatsaran-tarehinao ny fonao; nosimbanao ny fahendrenao azon'ny famirapiratanao, ka nazerako amin'ny tany hianao, sady natolotro ho fizahan'ny mpanjaka.	
26O	28	18	0,00000	 Noho ny fitomboan'ny helokao, tamin'ny tsy fahamarinan'ny varotrao, dia novetavetainao ny fitoeranao masina, ka namoaka afo teo afovoanao aho, ka izy no nandevona anao; dia nampanjariko lavenona eny ambonin'ny tany hianao, eo imason'izy rehetra nahita anao.	
26O	28	19	0,00000	 Izay rehetra nahalala anao, teo amin'ny firenena, gaga foana noho ny aminao; zary zava-mahatsiravina hianao; ka tsy misy intsony hianao mandrakizay!	
26O	28	20	0,00000	 Tonga tamiko ny tenin'ny Tompo nanao hoe: 	
26O	28	21	0,00000	 Ry zanak'olona, atodiho mankany Sidona ny tavanao, ka maminania ny aminy, 	
26O	28	22	0,00000	 ataovy hoe: Izao no lazain'ny Tompo Iaveh: Indro ho avy aminao aho, ry Sidona; hanome voninahitra ny tenako eo aminao aho. Ho fantatry ny olona, fa Iaveh aho, rahefa manatanteraka fitsarana momba azy aho, sy manamasina ny tenako eo aminy.	
26O	28	23	0,00000	 Hahatonga pesta hamely azy aho; ary hisy ra eny an-dalambeny; hiampatrampatra eo aminy ireo voavono, matin'ny sabatra izay hamely azy hatraiza hatraiza. Dia ho fantatry ny olona fa Iaveh aho.	
26O	28	24	0,00000	 Amin'izay tsy hisy intsony, ho an'ny taranak'Israely, izay tsilo mandoza, na roy mampangirifiry eo amin'izay rehetra mifanila aminy ka manao azy ho tsinontsinona; dia ho fantatry ny olona fa Tompo Iaveh aho.	
26O	28	25	0,00000	 Izao no lazain'ny Tompo Iaveh: Rahefa manangona ny taranak'Israely, avy any amin'ny firenena nampielezako azy aho, dia hanamasina ny tenako eo amin'izy ireo, eo imason'ny firenena; ka honina eo amin'ny taniny, izay nomeko an'i Jakoba, mpanompoko, izy ireo.	
26O	28	26	0,00000	 Honina ao izy tsy amin'ahiahy; hanorin-trano sy hamboly voaloboka, honina ao tsy amin'ahiahy izy ireo, rahefa vitako ny fitsarana an'izay rehetra mpifanila aminy sy maneso azy. Dia ho fantatry ny olona fa Iaveh Andriamanitr'izy ireo aho.	
26O	29	1	0,00000	[TENY MARIN'ANDRIAMANITRA MAMELY AN'I EJIPTA - FANOHARANA NY AMIN'NY MAMBA SY FAMPIHARANA AN'IZANY] Tamin'ny taona fahafolo, volana fahafolo, andro faharoa ambin'ny folon'ny volana, tonga tamiko ny tenin'ny Tompo nanao hoe: 	
26O	29	2	0,00000	 Ry zanak'olona, atodiho mankany amin'i Faraona mpanjakan'i Ejipta ny tavanao, ka maminania ny aminy sy ny amin'i Ejipta manontolo. 	
26O	29	3	0,00000	 Mitenena ka ataovy hoe: Izao no lazain'ny Tompo Iaveh: Indro ho avy ao aminao aho, ry Faraona, mpanjakan'i Ejipta, hianao ilay mamba makadiry, mandry eo afovoan'ireo oninao, sy nanao hoe: Ahy ny oniko, fa izaho no nanao azy ho an'ny tenako.	
26O	29	4	0,00000	 Hanisy farango ny valanoranonao aho, hampiraikitra ny hazandrano ao amin'ny oninao, amin'ny kiranao, ary hampiakatra anao avy ao amin'ny oninao, dia hianao mbamin'ny hazandranon'ny oninao rehetra tafaraikitra amin'ny kiranao.	
26O	29	5	0,00000	 Hatsipiko any an'efitra hianao, mbamin'ny hazandrano rehetra ao amin'ny oninao; dia hiankarapoka eny an-tampon-tanety, ary tsy hisy hanarina na hanangona, fa efa nomeko ho hanin'ny biby eny an-tsaha sy ny voromanidina.	
26O	29	6	0,00000	 Dia ho fantatry ny mponina rehetra any Ejipta fa Iaveh aho: - satria efa tehina volotara ho an'ny taranak'Israely izy ireo.	
26O	29	7	0,00000	 Raisiny amin'ny tànana hianao, dia tapaka, sady mandrotidrotika ny sorony rehetra; mitehina aminao indray izy, dia folaka hianao, ataonao tafatehina amin'ny valahany avokoa.	
26O	29	8	0,00000	 Koa izao no lazain'ny Tompo Iaveh: Indro hahatonga sabatra hamely anao aho, ary handringana ny olona sy ny biby eo aminao;	
26O	29	9	0,00000	 ka ho zary tany lao sy efitra ny tany Ejipta. Dia ho fantatry ny olona fa Iaveh aho. Noho i Faraona nanao hoe: Ahy ny ony, ary izaho no nanao azy;	
26O	29	10	0,00000	 noho izany dia indro aho ho avy ao aminao sy ny oninao; ka ataoko zary zavatra rava sady foana no nidiran-doza ny tany Ejipta, hatrany Migdola ka hatrany Siena, ary hatrany amin'ny sisin'ny tanin'i Etiopia.	
26O	29	11	0,00000	 Tsy hodiavin-tongotr'olona intsony eo; ary ny tongo-biby tsy handia azy, ary tsy hisy mponina eo, mandritra ny efapolo taona.	
26O	29	12	0,00000	 Ejipta, hataoko tany foana eo amin'ny tany lao rehetra; ary ny tanànany, eo afovoan'ny tanàna rava, dia ho tany lao foana mandritra ny efapolo taona; haeliko any amin'ny firenena ny Ejipsiana, ary hahahako any amin'ny tany samihafa izy.	
26O	29	13	0,00000	 Fa izao no lazain'ny Tompo Iaveh: Rahefa tapitra ny efapolo taona, hangoniko ny Ejipsiana avy any amin'ny firenena nielezany,	
26O	29	14	0,00000	 haveriko indray ireo voababo avy any Ejipta, ka hampodiko amin'ny tany Patrosa, any amin'ny nihaviany, ary ao izy dia ho fanjakana ambanimbany.	
26O	29	15	0,00000	 Ho fanjakana ambany Ejipta, raha samy fanjakana, ary tsy hisandratra ho ambonin'ny firenena, hohavitsiko ny isany, mba tsy hanapahany ny firenena.	
26O	29	16	0,00000	 Tsy ho fitokian'ny taranak'Israely intsony izy; hampahatsiaroviny azy ny heloka nataony, tamin'ny nitodihany nankany aminy; dia ho fantatry ny olona fa Tompo Iaveh aho.	
26O	29	17	0,00000	 Tamin'ny taona fahafito amby roapolo, volana voalohany, andro voalohan'ny volana, dia tonga tamiko ny tenin'ny Tompo nanao hoe:	
26O	29	18	0,00000	 Ry zanak'olona, Nabokodonozora, mpanjakan'i Babilona, nampanao fanompoana mafy ny miaramilany, namely an'i Tira; tonga sola avokoa ny lohany, mangana avokoa ny sorony; nefa tsy nahazo karama kely akory tamin'i Tira, na ho an'ny tenany na ho an'ny miaramilany tamin'ny fanompoana nataony, namelezany azy.	
26O	29	19	0,00000	 Koa izao no lazain'ny Tompo Iaveh: Indro omeko an'i Nabokodonozora mpanjakan'i Babilona, ny tany Ejipta, ka halainy ny hareny ao; hobaboiny izay azo baboina ao; horobainy izay babo ao, ary hoentiny izay remby azo aminy, dia ho karama izany ho an'ny tafiny.	
26O	29	20	0,00000	 Ho valin'ny asa nataony namelezany an'i Tira, omeko azy ny tany Ejipta; satria niasa ho ahy izy ireo - teny marin'ny Tompo Iaveh.	
26O	29	21	0,00000	 Amin'izany andro izany, hampaniriako tandroka ny taranak'Israely, ary hampiloa-bava anao aho eo amin'izy ireo; ka ho fantany fa Iaveh aho.	
26O	30	1	0,00000	[FAMINANIANA MAMELY AN'I EJIPTA - NY LOZA HANJO AZY - TAPAKY NY MPANJAKAN'I BABILONA NY SANDRIN'I FARAONA] Tonga tamiko ny tenin'ny Tompo, nanao hoe: 	
26O	30	2	0,00000	 Ry zanak'olona, maminania ka ataovy hoe: Izao no lazain'ny Tompo Iaveh: Midradradradrà hianareo! Endrey! izao andro izao!	
26O	30	3	0,00000	 Fa efa antomotra ny andro; antomotra ny andro ho an'ny Tompo! Andron-drahona! Io no fotoanan'ny firenena!	
26O	30	4	0,00000	 Hisy sabatra ho tonga hamely an'i Ejipta; ary hisy fitebitebena mafy any Etiopia, rahefa hiampatrampatra any Ejipta ny maratra ho faty, rahefa halaina ny hareny, sy horavana ny fanorenany.	
26O	30	5	0,00000	 Ny Etiopiana, ny Libiana, ny Lidiana, ny hafa firenena isan-karazany, Koba, sy ny zanaky ny tany vita fanekena, ho lavon-tsabatra miaraka aminy koa.	
26O	30	6	0,00000	 Izao no lazain'ny Tompo: Ho lavo ry zareo niankinan'i Ejipta, ary haetry ny fiavonavonan'ny heriny: Hatrany Migdola ka hatrany Siena, dia ho lavon-tsabatra ny olona, - teny marin'ny Tompo Iaveh.	
26O	30	7	0,00000	 Ho lao eo amin'ny tany lao izy; ary ho rava eo amin'ny tanàna rava ny tanànany.	
26O	30	8	0,00000	 Dia ho fantatry ny olona fa Iaveh aho, raha avy izay handoroako an'i Ejipta sy hahatorotoro an'izay rehetra manampy azy.	
26O	30	9	0,00000	 Amin'izany andro izany, hisy iraka avy amin'ny anarako handeha an-dakana hampitebiteby an'i Etiopia izay mitoetra tsy amin'ny ahiahy, ka hisy fanahiana lehibe any aminy, toy ny tamin'ny andron'i Ejipta, fa indro tonga izy io.	
26O	30	10	0,00000	 Izao no lazain'ny Tompo Iaveh: Hampitsahatra ny tabataba ben'i Ejipta aho, amin'ny tànan'i Nabokodonozora, mpanjakan'i Babilona.	
26O	30	11	0,00000	 Izy mbamin'ny vahoakany miaraka aminy, firenena masiaka noho ny hafa rehetra, no ho enti-mandrava an'i Ejipta; hanatsoaka sabatra hamelezana an'i Ejipta izy, ka hameno faty ny tany.	
26O	30	12	0,00000	 Ny ony hovako ho tany maina; ny tany hatolotro eo an-tànan'ny olona masiaka; ary ny tany mbamin'izay rehetra ao aminy, horavako, amin'ny tànan'ny hafa firenena. Izaho Iaveh no niteny.	
26O	30	13	0,00000	 Izao no lazain'ny Tompo Iaveh: Hofoanako ny sampim-betaveta, holevoniko ny andriamanitra tsy izy ao Nofa, tsy hisy mpanapaka intsony, avy amin'ny tany Ejipta, ary hanidinako tahotra ny tany Ejipta.	
26O	30	14	0,00000	 Patrosa ho ravako; Tsoana hodorako; No, hanatanterahako fitsarana;	
26O	30	15	0,00000	 hampidina ny hatezerako amin'i Sina, trano mimandan'i Ejipta; ary hofongorako ny vahoaka be any No.	
26O	30	16	0,00000	 Ejipta hodorako, Sina, hiolanolana mijaly; No, halana an-keriny; ary Nofa, hanihim-pahavalo antoandrobe.	
26O	30	17	0,00000	 Ny zatovon'i Avena sy Bobasta, ho lavon-tsabatra; ary ny tenan'izy ireo ho lasan-ko babo.	
26O	30	18	0,00000	 Ao Tafnesa ho maizina ny andro, raha avy izay hanapahako ao ny jiogan'i Ejipta, sy hitsaharan'ny fiavonavonan'ny heriny; ho voasaron-drahona izy, ary ho lasan-ko babo ny zanany vavy.	
26O	30	19	0,00000	 Hanao fitsarana an'i Ejipta aho, ka ho fantatry ny olona fa Iaveh aho.	
26O	30	20	0,00000	 Tamin'ny taona faharaika ambin'ny folo, volana voalohany, andro fahafiton'ny volana, tonga tamiko ny tenin'ny Tompo nanao hoe:	
26O	30	21	0,00000	 Ry zanak'olona, ny sandrin'i Faraona mpanjakan'i Ejipta, dia notapahako, ka indro tsy notsaboina, tsy nasiam-panafody na nopetahana bandy, hitsaboana azy mba hahatanjaka azy, hahatan-tsabatra.	
26O	30	22	0,00000	 Ka izao no lazain'ny Tompo Iaveh: Indro aho ho avy amin'ny Faraona mpanjakan'i Ejipta; hotapahako ny sandriny roa, na ny mbola matanjaka na ilay efa tapaka, ary hataoko latsaka ny sabatra eny an-tànany.	
26O	30	23	0,00000	 Haeliko any amin'ny firenena ny Ejipsiana, ary hahahako any amin'ny tany.	
26O	30	24	0,00000	 Fa ny sandrin'ny mpanjakan'i Babilona, hohatanjahako, ary ny sabatro, hataoko eo an-tànany; hotapahako kosa ny sandrin'i Faraona ka hitoloko eo anoloany izy, toy ny fitolokon'ny maratra ho faty.	
26O	30	25	0,00000	 Ny sandrin'ny mpanjakan'i Babilona, hohatanjahako; ny sandrin'i Faraona kosa hianjera; ary ho fantatry ny olona fa Iaveh aho, rahefa ataoko eo an-tanan'ny mpanjakan'i Babilona ny sabatro; ka hoentiny mamely ny tany Ejipta.	
26O	30	26	0,00000	 Haeliko any amin'ny firenena ny Ejipsiana, ary hahahako any amin'ny tany izy; dia ho fantatry ny olona fa Iaveh aho.	
26O	31	1	0,00000	[FAMINANIANA MAMELY AN'I EJIPTA - FANOHARANA AMIN'NY SEDERA] Tamin'ny taona faharaika ambin'ny folo, volana fahatelo, andro voalohan'ny volana, tonga tamiko ny tenin'ny Tompo nanao hoe: 	
26O	31	2	0,00000	 Ry zanak'olona, lazao amin'i Faraona mpanjakan'i Ejipta sy amin'ny vahoakany maro hoe: Tahaka an'iza moa hianao, amin'ny fahalehibeazanao?	
26O	31	3	0,00000	 Indro fa Asora dia hazo sedera any Libàna, tsara rantsana, be alokaloka, avo vatana, ary mitehika amin'ny rahona ny tendrony.	
26O	31	4	0,00000	 Ny ranobe nampitombo azy; ny rano lalina, nahalehibe azy, tamin'ny nampandehanany ny oniny, tamin'ny manodidina ny fitoerana nambolena azy, sy tamin'ny nandefasany ny sakeli-dranony, ho ao amin'ny hazo rehetra any an-tsaha.	
26O	31	5	0,00000	 Noho izany ny vatany nijoroaka, lasa avo noho ny hazo rehetra any an-tsaha; ny sampany nihalehibe; ny rantsany, nihalava, noho ny habetsahan'ny rano, tamin'ny fotoana nitomboany.	
26O	31	6	0,00000	 Ny voromanidina rehetra, nanao akany teo amin'ny sampany; ny biby rehetra any an-tsaha, niteraka teo ambanin'ny rantsany; ny firenena maro no nipetraka teo ambany alokalony.	
26O	31	7	0,00000	 Nahatsara tarehy azy ny fahalehibeazany, sy ny halavan'ny sampany, fa latsaka lalina tao amin'ny rano betsaka ny fakany.	
26O	31	8	0,00000	 Ny sedra ao amin'ny sahan'Andriamanitra, tsy nahamatroka azy; ny sipresa, tsy nahatoraka ny sampany; ary ny pilatana tsy tahaka ny rantsany; ary ny hazo tao amin'ny sahan'Andriamanitra, tsy nisy tsara tarehy toa azy.	
26O	31	9	0,00000	 Nataoko tsara tarehy izy amin'ny hamaroan'ny rantsany, ka hialona azy avokoa ny hazo rehetra ao Edena, dia izay rehetra ao amin'ny sahan'Andriamanitra.	
26O	31	10	0,00000	 Koa izao no lazain'ny Tompo Iaveh: satria izy nisandratra ho avo, sy nanandratra ny tendrony hatrany amin'ny rahona, ary niavonavona noho ny fisandratry ny fony,	
26O	31	11	0,00000	 dia natolotro izy ho eo an-tànan'ny andriamanitry ny firenena hataony amin'izay sitrapony; noroahako izy, noho ny haratsiany.	
26O	31	12	0,00000	 Notapahan'ny hafa firenena - firenena masiaka indrindra amin'ny firenena, - navelany teo izy; teny an-tendrombohitra aman-dohasaha rehetra teny no niampatramparan'ny sampany; ny rantsany tapaka nitsingidina teny amin'ny mason-driaka rehetra amin'ny tany; nihataka niala tamin'ny alokalony ny firenen'ny tany rehetra, ka dia nandao azy avokoa.	
26O	31	13	0,00000	 Ny tapatapany ahatongavan'ny voromanidina rehetra hipetraka, ary ny rantsany itsofohan'ny biby rehetra any an-tsaha:	
26O	31	14	0,00000	 mba tsy hisy hazo voavoly amin'ny rano, hisondrotra ho avo, sy hanandratra ny tendrony hatrany amin'ny rahona, ary mba tsy hisy amin'izay mifo-drano, hatoky tena noho ny fiavonavonany; fa izy rehetra, samy voatendry ho faty, ho any ambanin'ny tany, hiharo amin'ny zanak'olombelona, dia amin'izay midina any an-davaka.	
26O	31	15	0,00000	 Izao no lazain'ny Tompo Iaveh: Tamin'ny andro nidinany ho any amin'ny seoly, nampanao fisaonana aho; ny rano lalina nosaronako, noho ny aminy; ny ony mandeha najanoko; ny ranobe, niato; Libàna, nampanjomboniko, noho ny aminy; ary ny hazo any an-tsaha, nilofika avokoa noho ny aminy.	
26O	31	16	0,00000	 Nataoko nihorohoro ny firenena, tamin'ny fiezinezin'ny fianjerany, tamin'ny namarinako azy ho any amin'ny seoly, miaraka amin'ireo midina any an-davaka. Nianina tany ambanin'ny tany ny hazon'i Edena rehetra, ny tsara tarehy sy kanto indrindra tany Libàna, dia izay rehetra bobo-drano.	
26O	31	17	0,00000	 Niara-nidina taminy koa ireo, ho any amin'ny seoly, nankany amin'ireo matin'ny sabatra, izay sandriny, sy nipetraka teo amin'ny alokalony, teo afovoan'ny firenena.	
26O	31	18	0,00000	 Koa iza no itovizanao voninahitra amam-pahalehibeazana, ireo hazon'i Edena? Havarina hianao miaraka amin'ny hazon'i Edena any ambanin'ny tany; hamparina eo amin'ireo tsy voafora, miaraka amin'ireo voatrobaky ny sabatra. Izany no hanjo an'i Faraona, mbamin'ny vahoakany maro, - teny marin'ny Tompo Iaveh.	
26O	32	1	0,00000	[FITOMANIANA AN'I FARAONA - FIVARINANY ANY AMIN'NY SEOLY] Tamin'ny taona faharoa ambin'ny folo, volana faharoa amain'ny folo, tamin'ny andro voalohan'ny volana dia tonga tamiko ny tenin'ny Tompo, nanao hoe: 	
26O	32	2	0,00000	 Ry zanak'olona, manaova hira fitomaniana an'i Faraona, mpanjakan'i Ejipta, ka lazao aminy hoe: Ry lionan'ny firenena ocirc;, levona hianao! Tahaka ny mamba teo anatin'ny ranomasina hianao, niezaka tany amin'ny oninao hianao, ary nanakobana ny ranony tamin'ny tongotrao, ary nandoto ny lakan-dranony.	
26O	32	3	0,00000	 Ka izao no lazain'ny Tompo Iaveh: Hamelatra ny fandriko hamely anao aho; ka fitambaran'ny firenena maro no hoentiko manao izany, ka hotarihany hivoaka, amin'ny haratoko, hianao,	
26O	32	4	0,00000	 dia havelako eo amin'ny tany hianao, hatsipiko eny an-tampon-tanety hianao, ka ny voromanidina rehetra hoentiko hipetraka aminao; ary ny biby amin'ny tany rehetra, hataoko voky amin'ny tenanao.	
26O	32	5	0,00000	 Hataoko eny an-tendrombohitra ny nofonao, ary hofenoiko ny tapatapakao sisa ny lohasaha.	
26O	32	6	0,00000	 Hotondrahako ny ranao mandriaka ny tany, hatramin'ny tendrombohitra, ary ho feno anao ny mason-driaka.	
26O	32	7	0,00000	 Amin'ny hamonoako anao, hotakonako ny lanitra, ary hohamaiziniko ny kintana, ny masoandro hosaronako rahona; ny volana, tsy handefa intsony ny fahazavany.	
26O	32	8	0,00000	 Hotafiako fisaonana noho ny aminao ny kintana mamirapiratra rehetra eny an-danitra; ary ny taninao hosaronako aizim-be - teny marin'ny Tompo Iaveh.	
26O	32	9	0,00000	 Hataoko mitebiteby ny fon'ny firenena maro, rahefa ampandrenesiko ny faharavanao ireo firenena, any amin'ny tany tsy fantatrao.	
26O	32	10	0,00000	 Hataoko talanjona noho ny aminao ny firenena maro; hihena velona, noho ny aminao, ny mpanjakany, rahefa ampandihiziko eo imasony ny sabatro; ary hanjonitra lava izao izy amin'ny andro haharavanao, samy manahy ny ainy avy.	
26O	32	11	0,00000	 Fa izao no lazain'ny Tompo Iaveh: Ny sabatry ny mpanjakan'i Babilona, ho tonga aminao!	
26O	32	12	0,00000	 Ny ankabeazam-bahoaka, hataoko lavo, amin'ny sabatry ny mahery, izay masiaka eo amin'ny firenena rehetra; haongany ny reharehan'i Ejipta, ary ny vahoaka rehetra ao aminy ho voafongotra.	
26O	32	13	0,00000	 Tsy hasiako miangana ny biby fiompiny rehetra, eny amoron'ny rano betsaka; tsy hokobanin-tongotr'olona intsony ireny na hokobanin-kitrom-biby intsony.	
26O	32	14	0,00000	 Amin'izany ny ranony hampandriko, ary ny oniny hampandehaniko hoatra ny diloilo; - teny marin'ny Tompo Iaveh.	
26O	32	15	0,00000	 Rahefa avy izay hampanjariako ho tany lao ny tany Ejipta, sy izay hahafoana ny tany amin'ny zavatra ao aminy, ary hamelezako ny mponina rehetra ao aminy, dia ho fantatr'izy ireo fa Iaveh aho.	
26O	32	16	0,00000	 Izany no hira fitomaniana, ka hotononin'ny olona io, hotononin'ny zanakavavin'ny firenena; hotononiny momba an'i Ejipta sy ny vahoakany be rehetra; - teny marin'ny Tompo Iaveh.	
26O	32	17	0,00000	 Tamin'ny taona faharoa ambin'ny folo, andro fahadimy ambin'ny folon'ny volana, tonga tamiko ny tenin'ny Tompo, nanao hoe:	
26O	32	18	0,00000	 Ry zanak'olona, midridridridria momba ny vahoakaben'i Ejipta; ampidino izy, mbamin'ny zanakavavin'ireo firenena malaza, ho any ambanin'ny tany, miaraka amin'izay midina any an-davaka.	
26O	32	19	0,00000	 Iza no nihoaranao hatsaran-tarehy? ...Midìna, ka miampara ao akaikin'ireo tsy voafora!	
26O	32	20	0,00000	 Hiampatrampatra eo afovoan'ny voatrobaky ny sabatra izy ireo! Efa voatolotra ny sabatra; tariho Ejipta, mbamin'ny vahoakany maro be rehetra.	
26O	32	21	0,00000	 Hiteny aminy ny mahery indrindra amin'ireo lehilahy mahery fo, mbamin'ny mpanampy azy ao afovoan'ny seoly, hanao hoe: Tafidina sy miampatra, ireo tsy voafora voatrobaky ny sabatra!	
26O	32	22	0,00000	 Ao Asora, mbamin'ny vahoakany rehetra; manodidina azy ny fasany; voatrobaka avokoa, lavon'ny sabatra avokoa izy.	
26O	32	23	0,00000	 Natao any am-paravody lavaka, ny fasan'izy ireo: voalahatra manodidina ny fasany ny vahoakany; voatrobaka avokoa, lavon'ny sabatra avokoa izy ireo, izay naharaiki-tahotra teny amin'ny tanin'ny velona.	
26O	32	24	0,00000	 Ao ry Elama, mbamin'ny vahoakany rehetra alinalina manodidina ny fasany; voatrobaka avokoa, lavon'ny sabatra avokoa; ireo tsy voafora nidina tany ambanin'ny tany, izay efa naharaiki-tahotra, teny amin'ny tanin'ny velona; nivesatra ny fahafaham-barakany izy ireo, miaraka amin'izay nidina any an-davaka.	
26O	32	25	0,00000	 Teo amin'ireo voatrobaka no anamboarana fandriana ho azy mbamin'ny vahoakany rehetra alinalina; manodidina azy ny fasany; samy tsy voafora avokoa, samy voatrobaky ny sabatra avokoa izy ireo, fa niely ny fahatahorana azy teny amin'ny tanin'ny velona, ary nitondra ny fahafaham-barakany izy, miaraka amin'izay midina any an-davaka; napetraka teo amin'ireo voavono izy.	
26O	32	26	0,00000	 Ao ry Mosòka, Tobala, mbamin'ny vahoakany rehetra alinalina; manodidina azy ny fasany; samy tsy voafora avokoa, samy lavon'ny sabatra avokoa izy, fa nampiely fahatahorana teny amin'ny tanin'ny velona.	
26O	32	27	0,00000	 Izy ireo tsy mba hiara-miampatra amin'ny mahery, izay lavo isan'ny tsy voafora, sy nidina any amin'ny seoly nitondra ny fiadiany, sy nopetrahana ny sabany eo ambonin'ny lohany; fa eo ambonin'ny taolany ny helony, satria nampatahotra ny mahery izy, teny amin'ny tanin'ny velona.	
26O	32	28	0,00000	 Hianao koa ho torotoro, eo afovoan'ny tsy voafora; sy hiara-miampatra amin'izay voatrobaky ny sabatra.	
26O	32	29	0,00000	 Ao ry Edoma, mbamin'ny mpanjakany sy ny mpanapaka rehetra teo aminy: izy ireo na dia be aza ny heriny dia natao teo amin'ny voatrobaky ny sabatra, miara-miampatra amin'ny tsy voafora koa izy, sy amin'izay nidina any an-davaka.	
26O	32	30	0,00000	 Ao ny andrian'ny Avaratra, dia izy rehetra mbamin'ny Sidoniana rehetra; niara-nidina tamin'ny voatrobaka izy ireo,na dia efa nampatahotra aza izy, na dia mahery fo aza, dia efa mangaihay! Miampatra ireo tsy voafora amin'izay voatrobaky ny sabatra, ary mitondra ny fahafaham-barakany miaraka amin'ny midina any an-davaka.	
26O	32	31	0,00000	 Hahita azy Faraona, ka hanonon-tena, ny amin'ny vahoakany maro be. Niara-voatrobaky ny sabatra, Faraona sy ny miaramilany rehetra,- teny marin'ny Tompo Iaveh!.	
26O	32	32	0,00000	 Fa efa nanely ny fahatahorana azy aho teny amin'ny tanin'ny velona; ary indro izy miara-miampatra amin'ny tsy voafora, miaraka amin'izay voatrobaky ny sabatra, izy Faraona sy ny vahoakany rehetra alinalina; - teny marin'ny Tompo Iaveh.	
26O	33	1	0,00000	[FIOVAN'ENDRIKY NY FAMINANIAN'I EZEKIELA - VOATENDRY HO MPITILY EO AMIN'NY FIRENENY IZY - TSY TOKONY HANARY TOKY NY LASAN-KO BABO, FA HANAO IZAY HAHAMENDRIKA AZY HAHAZO FAMONJENA, AMIN'NY FIBEBAHANY - FILAZANA FA AFAKA JEROSALEMA - TSY HO AN'IZAY TAFAJANONA ANY PALESTINA NY FAMONJENA - TSY AMPY NY MIHAINO FOTSINY NY FAMINANIANA, FA TOKONY HANARAKA IZAY ASAINY HATAO] Tonga tamiko ny tenin'ny Tompo, nanao hoe: 	
26O	33	2	0,00000	 Ry zanak'olona, mitenena amin'ny zanaky ny firenenao, ka lazao aminy hoe: Raha mandefa sabatra hamely ny tany anankiray aho, ary ny mponina amin'izany tany izany kosa mandray ny anankiray amin'ireo mpitily, 	
26O	33	3	0,00000	 ka mitsoka anjomara hanaitra ny vahoaka ralehilahy, nony mahita ny sabatra tamy hamely ny tany; 	
26O	33	4	0,00000	 nefa ohatra ka misy tsy mety miraika akory, izay mandre ny feon'anjomara, ary tonga ny sabatra ka mahavoa azy tampoka, dia ho eo amin'ny lohany ihany ny rany; 	
26O	33	5	0,00000	 nandre ny feon'anjomara izy, saingy tsy niraika, ka dia ho eo aminy ihany ny rany; fa raha miraika izy, dia hahavonjy ny ainy. 	
26O	33	6	0,00000	 Raha ilay mpitily kosa no mahita ny sabatra tamy, nefa tsy mitsoka ny anjomara, ka tsy voataitra ny vahoaka, koa tonga ny sabatra, sady mahavoa tampoka olona iray amin'izy ireo, dia ho faty eo amin'ny helony ihany, izany olona izany, nefa hadiniko amin'ilay mpitily ny rany.	
26O	33	7	0,00000	 Koa hianao, ry zanak'olona, no efa notendreko ho mpitily, ho an'ny taranak'Israely, ary rahefa mandre teny aloaky ny vavako hianao dia hanaitra azy amin'ny anarako. 	
26O	33	8	0,00000	 Raha niteny aho nilaza tamin'ny ratsy fanahy hoe: Ho faty marina hianao, ry ilay ratsy fanahy, ka tsy miteny hianao, hananatra ny ratsy fanahy hiala amin'ny làlany, dia ho faty amin'ny helony ihany ilay io, noho izy ratsy fanahy, nefa hadiniko aminao ny rany. 	
26O	33	9	0,00000	 Fa raha mananatra ny ratsy fanahy kosa hianao, hialany amin'ny làlany, fa izy no tsy mety miala amin'ny làlany, dia ho faty ao amin'ny helony, fa hianao kosa hahavonjy ny fanahinao.	
26O	33	10	0,00000	 Ary hianao, ry zanak'olona, mitenena amin'ny taranak'Israely hoe: Indreto hianareo miteny manao hoe: Ny hadisoanay amam-pahotanay, dia momba anay; ka mihalevona izahay noho izany, ka ahoana indray no hahavelona anay? 	
26O	33	11	0,00000	 Lazao aminy hoe: Velona aho, - teny marin'ny Tompo Iaveh: tsy ny fahafatesan'ny ratsy fanahy no sitrako, fa ny hialan'ny ratsy fanahy amin'ny làlany, ka ho velona izy. Miverena! miverena! avy amin'ny làlan-dratsinareo! Fa nahoana no ho faty hianareo, ry taranak'Israely?	
26O	33	12	0,00000	 Ary hianao, ry zanak'olona, milazà amin'ny zanaky ny firenenao hoe: Ny fahamarinan'ny marina tsy hahavonjy azy amin'ny andron'ny fahadisoany; ary ny ratsy fanahy tsy ho lavo noho ny haratsiany, amin'ny andro hialany amin'ny haratsiany; toy ny tsy hahazoan'ny marina ho velona amin'ny fahamarinany, amin'ny andro anotany. 	
26O	33	13	0,00000	 Na efa nilaza tamin'ny marina aza aho, fa ho velona marina izy; raha sendra mitoky ny fahamarinany kosa izy, ka manao ny ratsy, dia tsy hotsarovana intsony ny asa marina rehetra nataony, fa ny ratsy nataony dia izany ihany no anton'ny fahafatesany. 	
26O	33	14	0,00000	 Ary na dia efa nilaza tamin'ny ratsy fanahy aza aho nanao hoe: Ho faty marina hianao; raha miala amin'ny fahotany izy, ka manaraka ny rariny sy ny hitsiny, 	
26O	33	15	0,00000	 fa mamerina ny natao antoka, mamerina izay nangalariny, manaraka ny lalàna ho velona marina tokoa izy, tsy ho faty! 	
26O	33	16	0,00000	 Tsy hotsarovana intsony ny fahotany rehetra izay nataony; efa nanaraka ny hitsiny sy ny rariny izy, ka ho velona marina tokoa.	
26O	33	17	0,00000	 Ny zanaky ny firenenao, nanao hoe: Tsy mahitsy ny làlan'ny Tompo. Ny làlan'izy ireo anefa no tsy mahitsy. 	
26O	33	18	0,00000	 Raha misy marina miala amin'ny fahamarinany ka manao ratsy, dia maty noho izany izy; 	
26O	33	19	0,00000	 ary raha misy ratsy fanahy miala amin'ny haratsiany, ka manaraka ny hitsiny sy ny rariny, dia velona izy noho izany. 	
26O	33	20	0,00000	 Nefa hianareo manao hoe: Tsy mahitsy ny làlan'ny Tompo! Samy hotsaraiko araka ny làlanareo avy hianareo, ry taranak'Israely!	
26O	33	21	0,00000	 Tamin'ny taona faharoa ambin'ny folon'ny nahababo antsika, tamin'ny volana fahafolo, andro fahadimin'ny volana, nisy olona nandositra avy any Jerosalema, tonga tao amiko nilaza hoe: 	
26O	33	22	0,00000	 Afaka ny tanàna! Ary ny hariva kosa talohan'ny nahatongavan'ilay nandositra, dia efa nanindry ahy ny tànan'ny Tompo, ka efa nosokafany ny vavako, talohan'ny nahatongavan'ilay io tao amiko ny maraina; ka dia vosokatra ny vavako, ka tsy moana intsony aho.	
26O	33	23	0,00000	 Tonga tamiko ny tenin'ny Tompo, nanao hoe: 	
26O	33	24	0,00000	 Ry zanak'olona, ireo monina amin'ireny toeran-dravarava amin'ny tanin'Israely ireny, manao hoe: Irery Abrahama, ary efa nahazo ny tany ho anjarany; isika kosa maro ary efa nomena antsika ny tany ho fananantsika. 	
26O	33	25	0,00000	 Koa lazao aminy hoe: Izao no lazain'ny Tompo Iaveh: Hianareo mihinan-kena miharo ra, miandrandra maso amin'ny sampinareo vetaveta, ary mandatsa-dra, ka hanana ny tany va? 	
26O	33	26	0,00000	 Nitoky amin'ny sabatrareo hianareo, nanao fahavetavetana, samy nanala baraka ny vadin'ny namany avy, ka hanana ny tany va? 	
26O	33	27	0,00000	 Lazao amin'izy ireo hoe: Izao no lazain'ny Tompo Iaveh: Velona aho! Izay eo amin'ny tanàna rava, ho lavon-tsabatra; izay eny an-tsaha, hatolotro ho hanin'ny biby masiaka; ary izay eny amin'ny fitoerana mimanda sy any an-johy, ho fatin'ny pesta. 	
26O	33	28	0,00000	 Ny tany, hataoko lao sy zary efitra; ary ny fiavonavon'ny heriny, hitsahatra; ary ny tendrombohitra amin'ny tany ho lao tsy hisy mpandia akory. 	
26O	33	29	0,00000	 Dia ho fantatry ny olona fa Iaveh aho, rahefa nataoko lao sy zary efitra ny tany, noho ny fahavetavetana rehetra nataony.	
26O	33	30	0,00000	 Ary hianao, ry zanak'olona, dia ataon'ny zanaky ny firenenao firesaka eny anilan'ny rindrina sy eny am-baravaran-trano eny; mifampiteny samy amin'ny namany avy izy ireo, manao hoe: Andeha hihaino izay teny avy amin'ny Tompo. 	
26O	33	31	0,00000	 Ary dia mankao aminao izy ireo toy ny fihavin'ny vahoaka be; mipetraka eo anatrehanao ny vahoakako; mihaino ny teninao, nefa tsy manatanteraka izany, fa izay ankasitrahan'ny vavany no ataony, ny filan-karena no arahan'ny fony. 	
26O	33	32	0,00000	 Hianao izany dia mpihira mahafinaritra ho azy ireo, tsara feo sy mahay mitendry ny zava-maneno eo an-tànany; izy ireo kosa, mandre ny teninao, nefa tsy manatanteraka izany akory. 	
26O	33	33	0,00000	 Rahefa ho tonga izany zavatra izany, - sady indro efa tonga tokoa izany - dia ho fantatr'izy ireo, fa efa nisy mpaminany teo aminy.	
26O	34	1	0,00000	[NY MPIANDRY ONDRY MAHATOKY, DAVIDA VAOVAO - NY HANJO NY MPIANDRY ONDRY RATSY FANAHY - ANDRIAMANITRA MIHITSY NO HIANDRAIKITRA NY FIANDRASANA NY ONDRINY; HESORINY HIALA NY RATSY AMIN'IREO - FAHATONGAVAN'ILAY DAVIDA VAOVAO; MIADANA SY BE VONINAHITRA NY FANJAKANY] Tonga tamiko ny tenin'ny Tompo nanao hoe:	
26O	34	2	0,00000	 Ry zanak'olona, maminania ny amin'ny mpiandry an'Israely. Maminania, ka lazao aminy, dia amin'ireo mpiandry ireo hoe: Izao no lazain'ny Tompo Iaveh: Loza ho an'ny mpiandry an'Israely, fa ny tenany ihany no nofahanan'izy ireo! Moa tsy ny ondry va no tokony hofahanan'ny mpiandry?	
26O	34	3	0,00000	 Nohaninareo ny taviny, notafinareo ny volony, novonoinareo ny matavy; tsy namahana ny ondry hianareo:	
26O	34	4	0,00000	 tsy nanatanjaka ny malemy, tsy nitsabo ny marary, tsy namehy ny naratra, tsy namerina ny nania, tsy nitady ny very, fa nanapaka azy an-kalozana sy an-kasiahana!	
26O	34	5	0,00000	 Ka niely izy, fa tsy nisy mpiandry; zary rembin'izao biby an-tsaha rehetra izao, dia tafaely.	
26O	34	6	0,00000	 Mirenireny eny an-tendrombohitra rehetra eny, ny ondriko, sy eny an-kavoana milangalanga rehetra eny; tafaely any amin'ny tany rehetra ny ondriko, nefa tsy ahin'ny olona akory, na mba misy lasa nitady azy.	
26O	34	7	0,00000	 Koa mihainoa ny tenin'ny Tompo hianareo, ry mpiandry ondry:	
26O	34	8	0,00000	 Velona aho, - teny marin'ny Tompo Iaveh: Noho ny ondriko navela hobaboina, noho ny ondriko zary remby ho an'ny biby dia rehetra, fa tsy nisy mpiandry, sy noho ny mpiandriko tsy niahy ny ondriko, fa ny tenany ihany no fahanan'ireo mpiandry ireo, ary ny ondriko tsy mba nofahanany;	
26O	34	9	0,00000	 noho izany dia mihainoa ny tenin'ny Tompo, hianareo, ry mpiandry ondry.	
26O	34	10	0,00000	 Izao no lazain'ny Tompo Iaveh: Indro ho avy any amin'ny mpiandry ondry aho; hotadiaviko ao amin'ny tànany ny ondriko, ary tsy hisy ondry havelako handrasany intsony; ary ny mpiandry tsy hamahana ny tenany intsony; hotsoahako eny am-bavany ny ondriko, ka tsy ho remby ho azony hanina intsony.	
26O	34	11	0,00000	 Fa izao no lazain'ny Tompo Iaveh: Indro izaho dia izaho ihany no hiahy ny ondriko, sy handinidinika azy.	
26O	34	12	0,00000	 Toy ny fandinidiniky ny mpiandry ny ondriny, amin'ny andro hitsanganany eo amin'ireo ondriny mihahaka no handinidinihako ny ondriko; ary hesoriko izy ireo, hiala any amin'ny tany rehetra efa nielezany tamin'ny andro mandrahona sy manjombona.	
26O	34	13	0,00000	 Hoentiko mivoaka avy any amin'ny firenena izy, ary hangoniko avy any amin'ny tany samihafa, hampodiko eo amin'ny tena taniny izy, dia handrasako eny amin'ny tendrombohitr'Israely, eny an-dohasaha aman-toerana rehetra onenana amin'ny tany.	
26O	34	14	0,00000	 Amin'ny tany tsara ho fiandrasana no hiandrasako azy; ary any an-tendrombohitra avon'Israely no ho valany; any izy no handry amin'ny valan'ondry tsara, sy hihinana amin'ny tany be vilona, eny an-tendrombohitr'Israely.	
26O	34	15	0,00000	 Izaho no hiandry ny ondriko, izaho ho hampandry azy; - teny marin'ny Tompo Iaveh.	
26O	34	16	0,00000	 Ny very, hotadiaviko; ny nania, haveriko; ny naratra, hotsaboiko; ary ny marary, hohatanjahako; fa ny matavy sy ny matanjaka kosa, haringako; handrasako ara-drariny, izy ireo.	
26O	34	17	0,00000	 Ary ny aminareo, ry ondriko, izao no lazain'ny Tompo Iaveh: Indro aho, hitsara, manavaka ny reniondry sy ny reniondry; manavaka ny ondralahy sy ny osilahy.	
26O	34	18	0,00000	 Mbola tsy ampy anareo ve ny mihinana ahitra tsara, no dia mbola hosihosen'ny tongotrareo indray ny ahitrareo sisa; sy ny misotro ny rano madio, no dia mbola kobanin'ny tongotrareo koa ny sisa?	
26O	34	19	0,00000	 Hany ka ny voahosihosin'ny tongotrareo no tsy maintsy hanin'ny ondriko; ary ny voakoban'ny tongotrareo, no hosotroiny?	
26O	34	20	0,00000	 Koa izao no lazain'ny Tompo Iaveh: Indro aho handeha hitsara ny adin'ny ondry matavy sy ny ondry mahia:	
26O	34	21	0,00000	 satria hianareo nanosika tamin'ny tehezanareo aman-tsorokareo, sady nanoto ny ondry osa rehetra tamin'ny tandrokareo, mandra-pandronjinareo azy ho any ivelany:	
26O	34	22	0,00000	 dia hovonjeko ny ondriko, ka tsy hatao fandroba intsony; ary hitsara aho manavaka ny ondry amin'ny ondry.	
26O	34	23	0,00000	 Mpiandry iray ihany no hatsangako ho azy; - ary izy no hamahana azy ireo, - izy no hamahana azy ireo dia Davida mpanompoko; ary izy no ho tena mpiandry ho azy ireo.	
26O	34	24	0,00000	 Izaho Iaveh no ho Andriamanitr'izy ireo; ary Davida mpanompoko no ho mpanapaka eo aminy; izaho Iaveh no niteny.	
26O	34	25	0,00000	 Hanao fanekem-pihavanana amin'izy ireo aho; hofoanako tsy hisy amin'ny tany, ny biby masiaka; handry fahizay izy any an'efitra; ary hatory any anaty ala.	
26O	34	26	0,00000	 Hataoko fitahiana izy sy ny manodidina ny havoanako; halatsako amin'ny fotoanany ny ranonorana, dia ho ranonoram-pitahiana izany.	
26O	34	27	0,00000	 Ny hazo any an-tsaha, hamoa; ny tany koa hahavokatra, ary izy ireo, handry fahizay amin'ny taniny, dia ho fantany fa Iaveh aho rahefa voatapako ny baran'ny jiogany ary afako tamin'ny tanan'ireo nampanompo azy izy.	
26O	34	28	0,00000	 Ny firenena tsy hambabo azy intsony; ny bibin'ny tany tsy hihinana azy intsony ary handry fahizay, tsy hisy hanaitaitra azy izy.	
26O	34	29	0,00000	 Hampaniry voly tsara laza ho azy aho; ka tsy ho ritry ny mosary amin'ny tany intsony izy, na hitondra ny latsan'ny firenena.	
26O	34	30	0,00000	 Dia ho fantany fa izaho Iaveh Andriamaniny no momba azy, ary izy taranak'Israely no vahoakako, - teny marin'ny Tompo Iaveh.	
26O	34	31	0,00000	 Ary hianareo, ry ondriko, ondry andrasako: dia olombelona hianareo; ary izaho dia Andriamanitrareo, - teny marin'ny Tompo Iaveh.	
26O	35	1	0,00000	[NY FAHARAVAN'I EDOMA - FANAMELOHANA AN'I EDOMA - ANTONY VOALOHANY ANAMELOHANA AZY, NY FAHALOZANY TAMIN'ISRAELY - ANTONY FAHAROA, NY FITSIRIRITANY NY TANIN'ISRAELY] Tonga tamiko ny tenin'ny Tompo nanao hoe:	
26O	35	2	0,00000	 Ry zanak'olona atodiho mankany amin'ny tendrombohitr'i Seira ny tavanao, ka maminania ny hanjo azy, manaova hoe:	
26O	35	3	0,00000	 Izao no lazain'ny Tompo Iaveh: Indro aho, ry tendrombohitra Seira ho avy ao aminao, haninjitra ny tànako hamely anao.	
26O	35	4	0,00000	 Hataoko rava ny tanànanao; ho tonga lao hianao; dia ho fantatrao fa Iaveh aho.	
26O	35	5	0,00000	 Noho hianao manao lolom-po tsy misy farany, sy nanolotra ny zanak'Israely ho an'ny sabatra, tamin'ny andro nahitany loza, tamin'ny andron'ny faharatsiana farany,	
26O	35	6	0,00000	 noho izany dia velona aho; - teny marin'ny Tompo Iaveh: Hataoko feno ra mandriaka hianao, ary ny ra hanenjika anao. Noho hianao tsy nankahala ny ra, dia hoenjehin'ny ra hianao.	
26O	35	7	0,00000	 Ny tendrombohitra Seira hataoko lao sy zary efitra, ary ny mandroso sy miverina eo, hataoko tsy misy intsony.	
26O	35	8	0,00000	 Hofenoiko ny maratra ho faty aminy ny tendrombohiny; eny amin'ny havoananao, sy eny amin'ny lohasaha aman-dohasahan-driakanao, dia ho lavo ny olona voavonon'ny sabatra.	
26O	35	9	0,00000	 Hataoko lao mandrakizay hianao, ary tsy honenana intsony ny tanànanao; dia ho fantatrareo fa Iaveh aho.	
26O	35	10	0,00000	 Noho hianao nanao hoe: Ho ahy avokoa ny firenena roa sy ny tany roa, ka hahazo azy ho fanananay izahay! - ary teo kosa Iaveh - noho izany, velona aho,	
26O	35	11	0,00000	 - teny marin'ny Tompo Iaveh: dia hanao aho araka ny hatezeranao sy ny fialonanao, izay nasehonao noho ny fankahalanao azy ireo, ary hampahafantariko eo aminy ny tenako, rahefa hitsara anao aho.	
26O	35	12	0,00000	 Ary ho fantatrao fa izaho Iaveh, dia nandre ny fanaratsianao rehetra, izay notononinao tamin'ny tendrombohitr'Israely, nanao hoe: Efa rava ireny, ka natolotra anay, ho remby hohaninay!	
26O	35	13	0,00000	 Nihaika ahy hianareo tamin'ny lahateninareo; sady nanamaro ny teninareo, namely ahy. Izaho kosa efa nandre izany!	
26O	35	14	0,00000	 Izao no lazain'ny Tompo Iaveh: Amin'ny hafalian'ny tany rehetra, hianao kosa hataoko lao.	
26O	35	15	0,00000	 Toy ny nifalianao, ny amin'ny lovan'ny taranak'Israely tamin'ny faharavany, toy izany no hataoko aminao: ho rava hianao, ry tendrombohitra Seira, mbamin'Idomea manontolo; dia ho fantatry ny olona fa Iaveh aho.	
26O	36	1	0,00000	[TAFAVERINA AMIN'NY TANINY ISRAELY - NY ANTON'NY FAMONJEN'ANDRIAMANITRA AZY: HO VONINAHITRY NY ANARAKO, HOY IZY - NY FANDROSOAN'NY FANJAKANA VAOVAO] Ary hianao, ry zanak'olona, maminania amin'ny tendrombohitr'Israely ka ataovy hoe: Ry tendrombohitr'Israely, mihainoa ny tenin'ny Tompo:	
26O	36	2	0,00000	 Izao no lazain'ny Tompo Iaveh: Noho ny fahavalo nilaza ny aminareo hoe: Hia! Hia! lasanay ho fanananay ny havoana fahagola!	
26O	36	3	0,00000	 Noho izany dia maminania, ka ataovy hoe: Izao no lazain'ny Tompo Iaveh: Noho ny nandravan'ny olona sy nanitsakitsahan'ny tongony anareo, hatraiza hatraiza, mba hahatongavanareo fananan'izay sisa amin'ny firenena, ary noho hianareo tonga fitenenan'ny vava mitsaontsaona, sy firesaka ratsin'ny olona;	
26O	36	4	0,00000	 noho izany, ry tendrombohitr'Israely, dia mihainoa ny tenin'ny Tompo Iaveh: Izao no lazain'ny Tompo Iaveh amin'ny tendrombohitra sy havoana, amin'ny hantsan-driaka sy ny lohasaha, amin'ny toeran-dravarava mahalao monina sy amin'ny tanàna haolo, izay efa natolotra horobaina sy hihomehezan'ny sisa amin'ny firenena manodidina;	
26O	36	5	0,00000	 noho izany, izao no lazain'ny Tompo Iaveh: Eny, noho ny firehitry ny fahasarota-piaroko, no nitenenako namely izay sisa amin'ny firenena sy namely an'i Idomea manontolo izay nisazoka ny taniko ho fananany tamin'ny hafalian'ny fony rehetra sy tamin'ny fanesoan'ny fanahiny, hataony fandroba foana;	
26O	36	6	0,00000	 koa noho izany maminania hianao ny amin'ny tanin'Israely, ary lazao amin'ny tendrombohitra sy ny havoana, amin'ny hantsan-driaka sy ny lohasaha hoe: Izao no lazain'ny Tompo: Indro aho miteny amin'ny fahasarota-piaroko amam-pahatezerako, satria hianareo nitondra ny latsa avy tamin'ny firenena.	
26O	36	7	0,00000	 Koa noho izany, izao no lazain'ny Tompo Iaveh: Efa nanangan-tànana aho! Ireo firenena manodidina anareo, dia hitondra latsa koa izy ireo.	
26O	36	8	0,00000	 Ary hianareo kosa, ry tendrombohitr'Israely, haniry ny rantsanareo, sy hahavokatra ny voanareo ho an'Israely vahoakako; fa efa akaiky ny hihaviany.	
26O	36	9	0,00000	 Indro aho ho avy eo aminareo, sy hitodika ny tavako ho aminareo, ka dia hasaina sy hofafazana hianareo.	
26O	36	10	0,00000	 Hohamaroiko ny olona eo aminareo, dia ny taranak'Israely rehetra rehetra; ny tanàna, honenana; ary ny efa rava, haorina indray.	
26O	36	11	0,00000	 Hampitomboiko ny olona sy ny biby fiompy eo aminareo; ka ho maro sy hitombo ireny; hataoko honenan'olona toy ny taloha hianareo. Hanao soa aminareo, mihoatra noho ny tamin'ny niandohanareo aho; ka ho fantatrareo fa Iaveh aho.	
26O	36	12	0,00000	 Hitondra olona ho eo aminareo aho dia Israely vahoakako, ka izy hanana anao; ho lovany hianao, ary tsy hahalany fara azy intsony.	
26O	36	13	0,00000	 Izao no lazain'ny Tompo Iaveh: Noho ny anaovany aminareo hoe: Nandany olona hianao, sady nahalany fara ny firenenao;	
26O	36	14	0,00000	 noho izany dia tsy handany olona intsony hianao, na hahalany fara ny firenenao, - teny marin'ny Tompo Iaveh.	
26O	36	15	0,00000	 Tsy avelako handre latsa avy amin'ny firenena intsony hianao, na hitondra fanaratsiana avy amin'ny firenena, sady tsy hahatafintohina ny firenenao koa, - teny marin'ny Tompo Iaveh.	
26O	36	16	0,00000	 Tonga tamiko ny tenin'ny Tompo nanao hoe:	
26O	36	17	0,00000	 Ry zanak'olona, ry zareo taranak'Israely, fony izy nitoetra teo amin'ny taniny, dia nandoto azy, tamin'ny fitondran-tenany aman'asany; fa ny fitondran-tenan'izy ireo dia toy ny fahalotoan'ny vehivavy teo anatrehako.	
26O	36	18	0,00000	 Ka naidiko tamin'izy ireo ny fahatezerako, noho ny ra nalatsany tamin'ny tany, sy noho ny nandotoany azy tamin'ny sampiny vetaveta.	
26O	36	19	0,00000	 Naeliko ho any amin'ny firenena izy ireo, ka nahahaka tany amin'ny tany samihafa. Notsaraiko araka ny fitondran-tenany aman'asa nataony izy.	
26O	36	20	0,00000	 Nony mby tany amin'ny firenena nalehany izy ireo, dia nanala baraka ny anarako masina, fa izao no filazan'ny olona azy: Ireo no olon'ny Tompo, avy any amin'ny taniny no nialany.	
26O	36	21	0,00000	 Ka nangoraka ny anarako masina aho, izay nalain'ny taranak'Israely baraka, tamin'izay firenena nalehany any.	
26O	36	22	0,00000	 Noho izany, lazao amin'ny taranak'Israely hoe: Izao no lazain'ny Tompo Iaveh: Tsy noho ny aminareo, no anaovako an'izao, ry taranak'Israely, fa noho ny anarako masina izay nalainareo baraka, tany amin'ny firenena nalehanareo.	
26O	36	23	0,00000	 Hohamasiniko ny anarako lehibe izay voala baraka, eny amin'ny firenena nanalanareo baraka azy, dia ho fantatry ny firenena fa Tompo Iaveh aho - teny marin'ny Tompo Iaveh, rahefa manamasin-tena ao aminareo, eo imasony aho.	
26O	36	24	0,00000	 Halaiko avy any amin'ny firenena hianareo, hangoniko avy any amin'ny tany rehetra ka hampodiko eo amin'ny taninareo.	
26O	36	25	0,00000	 Hofafazako rano madio hianareo, dia hadio; ny fahalotoanareo rehetra mbamin'ny fahavetavetanareo rehetra, hataoko afaka aminareo.	
26O	36	26	0,00000	 Homeko fo vaovao hianareo, ary hasiako fanahy vaovao ao anatinareo; hesoriko amin'ny nofonareo ny fo vato, ka homeko fo nofo hianareo.	
26O	36	27	0,00000	 Hataoko ao anatinareo ny Fanahiko ary hataoko manaraka ny fitsipiko hianareo, ka hitandrina ny didiko, sy hanaraka izany.	
26O	36	28	0,00000	 Honina eo amin'ny tany nomeko ny razanareo hianareo, dia ho vahoakako hianareo, ary izaho ho Andriamanitrareo.	
26O	36	29	0,00000	 Hovonjeko hianareo ho afaka amin'ny lotonareo rehetra; hantsoiko ny vary, ary hataoko ho be dia be, ary tsy haniraka mosary aminareo intsony aho.	
26O	36	30	0,00000	 Hampitomboiko ny voankazo, mbamin'ny vokatry ny saha, mba tsy hitondranareo intsony latsa ama-mosary eo amin'ny firenena.	
26O	36	31	0,00000	 Hahatsiaro ny lalan-dratsinareo hianareo mbamin'ny asa tsy mety nataonareo, ka haharikoriko anareo ny tenanareo, noho ny hadisoanareo amam-pahavetavetanareo.	
26O	36	32	0,00000	 Tsy noho ny aminareo no anaovako izany, - teny marin'ny Tompo Iaveh, - ka aoka ho azonareo izany; aoka ho menatra sy hivoaramena hianareo, noho ny nataonareo, ry taranak'Israely.	
26O	36	33	0,00000	 Izao no lazain'ny Tompo Iaveh: Amin'ny andro hanadiovako anareo ho afaka amin'ny helokareo rehetra, dia haveriko ho amin'ny tanànany ny mponina ao aminy, ary ny efa rava haorina indray.	
26O	36	34	0,00000	 Ny tany voarava, hasaina, izy izay efa tany lao teo imason'ny mpandalo rehetra.	
26O	36	35	0,00000	 Holazaina hoe: io tany io efa foana teo, nanjary hoatra ny sahan'i Edena, ary ny tanàna efa rava, lao, nirodana, efa misy mponina hoatra ny tanàna mimanda.	
26O	36	36	0,00000	 Ary ho fantatry ny firenena sisa tavela manodidina anareo, fa izaho Iaveh dia nanorina indray ny efa rava, namboly ny efa fongotra. Izaho Iaveh sady nilaza no manatanteraka!	
26O	36	37	0,00000	 Izao no lazain'ny Tompo Iaveh: Amin'izao koa aho no mba hety hotadiavin'ny taranak'Israely, mba hanaovako izany ho fanasoavana azy: hohamaroiko toy ny biby fiompy ny olona.	
26O	36	38	0,00000	 Toy ny andian'ondry masina, toy ny andian'ondry any Jerosalema, amin'ny fetiny lehibe, ny olona hanao andiany, hameno ny tanàna rava; dia ho fantatry ny olona fa Iaveh aho.	
26O	37	1	0,00000	[FAHITANA NY TAOLA-MAINA NAHAZO AINA, FANAZAVANA NY FAHITANA - FANAKAMBANANA AN'ISRAELY HO FANJAKANA IRAY, ANJAKAN'I DAVIDA VAOVAO] Tonga tamiko ny tànan'ny Tompo ka nentin'ny Tompo nivoaka am-panahy aho, dia napetrany teo amin'ny tany lemaka feno taolana. 	
26O	37	2	0,00000	 Nentiny nandeha teo akaikin'ireo manodidina azy aho. Be dia be izy ireo teo an-tampon'ity tany lemaka, sady maina dia maina. 	
26O	37	3	0,00000	 Ary hoy izy tamiko: Ry zanak'olona, mbola ho velona va ireo taolana ireo? Ka hoy ny navaliko azy: Iaveh Tompo ô, hianao no mahalala!	
26O	37	4	0,00000	 Dia hoy izy tamiko: Aminanio ireo taolana ireo, ka ataovy aminy hoe: Ry taola-maina, mihainoa ny tenin'ny Tompo! 	
26O	37	5	0,00000	 Izao no lazain'ny Tompo Iaveh amin'ireto taolana ireto: Indro hampiditra fanahy ao aminareo aho, dia ho velona hianareo. 	
26O	37	6	0,00000	 Hasiako hozatra eo aminareo, hampaniriako nofo eo aminareo, hovelarako hoditra eo amboninareo, ary hasiako fanahy ao aminareo, dia ho velona hianareo; ka ho fantatrareo fa Iaveh aho.	
26O	37	7	0,00000	 Dia naminany araka ny teny azoko aho; ka nony naminany, dia nisy feo re, dia injany zavatra mitatatata; dia nifanatona ireo taolana. 	
26O	37	8	0,00000	 Nojereko ka indro fa nisy hozatra ama-nofo naniry teo ambonin'ireo ary nisy hoditra nivelatra teo ambonin'ireo ary nisy hoditra nivelatra teo ambonin'ireo; saingy tsy mbola nisy fanahy teo aminy. 	
26O	37	9	0,00000	 Ary hoy izy tamiko: Maminania amin'ny fanahy; maminania, ry zanak'olona, ka lazao amin'ny fanahy hoe: Izao no lazain'ny Tompo Iaveh: Avia, ry fanahy avy any amin'ny vazan-tany efatra; tsotsofy ireto olona voavono ireto, ary aoka ho velona izy. 	
26O	37	10	0,00000	 Dia naminany araka ny nandidiany ahy aho, ka niditra tamin'ireo ny fanahy, dia velona izy, sady nitsangana tamin'ny tongony: tafika lehibe, tena lehibe indrindra.	
26O	37	11	0,00000	 Hoy izy tamiko: Ry zanak'olona, ireo taolana ireo, dia ny taranak'Israely rehetra. Indreo izy ireo manao hoe: Maina ny taolanay; levona ny fanantenanay, very izahay! 	
26O	37	12	0,00000	 Koa maminania, ary lazao aminy hoe: Izao no lazain'ny Tompo Iaveh: Indro aho hanokatra ny fasanareo, hampiakatra anareo avy ao am-pasanareo, ry vahoakako ô, ary hitondra anareo ho eo amin'ny tanin'Israely. 	
26O	37	13	0,00000	 Ary dia ho fantatrareo fa Iaveh aho, rahefa voasokatro ny fasanareo, ary tafakatra avy ao am-pasanareo hianareo, ry vahoakako. 	
26O	37	14	0,00000	 Hataoko ao anatinareo ny fanahiko, dia ho velona hianareo, sady homeko fitsaharana eo amin'ny taninareo ka dia ho fantatrareo fa izaho Iaveh dia milaza sy manatanteraka koa, - teny marin'ny Tompo.	
26O	37	15	0,00000	 Tonga tamiko ny tenin'ny Tompo, nanao hoe: 	
26O	37	16	0,00000	 Ary hianao, ry zanak'olona, maka hazo iray, asio soratra hoe: Ho an'i Jodà sy ho an'ny zanak'Israely tafakambana aminy. Dia makà hazo iray hafa koa, asio soratra hoe: Ho an'i Josefa; ka ho hazon'i Efraima sy ny taranak'Israely rehetra tafakambana aminy izany. 	
26O	37	17	0,00000	 Ampifanatony izy roa, mba ho hazo iray ihany, ka ho iray ihany izy eny an-tànanao. 	
26O	37	18	0,00000	 Ary raha hiteny aminao ny zanaky ny firenenao, hanao hoe: Tsy ho voasanao aminay va, izay ambaran'izany araka ny hevitrao? 	
26O	37	19	0,00000	 lazao aminy hoe: Izao no lazain'ny Tompo Iaveh: Indro fa alaiko ny hazon'i Josefa, eny an-tànan'i Efraima sy ny firenen'Israely izay tafakambana aminy, ka hakambako amin'ny hazon'i Jodà izy, dia hataoko hazo iray ihany, sy ho iray tokoa eo an-tànako izy ireo.	
26O	37	20	0,00000	 Ho eny an-tànanao, eo imasony, ireo hazo hosoratanao. 	
26O	37	21	0,00000	 Ary lazao aminy hoe: Izao no lazain'ny Tompo Iaveh: Indro halaiko any amin'ny firenena nalehany, ny zanak'Israely; hangoniko avy any rehetra any izy, dia hoentiko miverina eo amin'ny taniny. 	
26O	37	22	0,00000	 Hataoko firenena iray ihany eo amin'ny tany, eo ambonin'ny tendrombohitr'Israely, izy; mpanjaka iray ihany no hanjaka amin'izy rehetra; tsy ho firenena roa intsony izy, na tafasaraka ho fanjakana roa. 	
26O	37	23	0,00000	 Tsy handoto tena intsony izy, na amin'ny sampiny vetaveta, na amin'ny fahavetavetany, na amin'ny hadisoany rehetra; hovonjeko ho afaka amin'ny fiodinany rehetra nanotany izy, ary hodioviko; izy ireo ho vahoakako, ary izaho ho Andriamaniny. 	
26O	37	24	0,00000	 Davida mpanompoko no ho mpanjakany; ary izy rehetra hiray mpiandry, hanaraka ny fitsipiko, hitandrina ny didiko, ary hanaraka izany. 	
26O	37	25	0,00000	 Honina eo amin'ny tany nomeko an'i Jakoba mpanompoko sy nonenan'ny razany, izy ireo; dia honina eo izy mbamin'ny zanany sy ny zanaky ny zanany mandrakizay, ary Davida mpanompoko no ho mpanapaka azy mandrakizay. 	
26O	37	26	0,00000	 Sady hanao fanekem-pihavanana amin'izy ireo aho, ka ho fanekena aminy mandrakizay izany; ary izaho hanorina azy, hampitombo azy, ary hanangana ny fitoerako masina eo aminy mandrakizay. 	
26O	37	27	0,00000	 Ny fonenako, ho eo ambonin'izy ireo; izaho ho Andriamaniny; ary izy ho vahoakako. 	
26O	37	28	0,00000	 Dia ho fantatry ny firenena fa Iaveh aho manamasina an'Israely, rahefa ho eo aminy mandrakizay ny fitoerako masina.	
26O	38	1	0,00000	[NY TAFIK'I GOGA - FAHATONGAVANY EO AMIN'NY TANIN'ISRAELY, NY FAHARESENY - FAHATEZERAN'ANDRIAMANITRA - FAMAIZANA] Tonga tamiko ny tenin'ny Tompo nanao hoe:	
26O	38	2	0,00000	 Ry zanak'olona, atodiho mankany Goga ny tavanao, any amin'ny tany Magoga, izay mpanapaka ambony any Mosoka sy Tobala, ary maminania ny aminy, ka ataovy hoe:	
26O	38	3	0,00000	 Izao no lazain'ny Tompo Iaveh: Indro avy aho ho any aminao, ry Goga, mpanapaka ambony any Mosoka sy Tobala.	
26O	38	4	0,00000	 Hotarihako hianao, hasiako farango ny valanoranonao, ary hoentiko mivoaka avokoa hianao sy ny tafikao rehetra, soavaly amam-pitaingina azy, samy hary fitaovana tsara indrindra avokoa; miaramila maro, mitondra ampinga be aman'ampinga kely, samy mahay sabatra avokoa.	
26O	38	5	0,00000	 Ny Persa sy ny Etiopiana ary ny Libiana hiaraka aminy, samy manana ampinga be amam-piarovan-doha avokoa.	
26O	38	6	0,00000	 Gomera sy ny antoko-miaramilany rehetra, ny taranak'i Togormà avy any amin'ny faritany avaratra, sy ny antoko-miaramilany rehetra; vahoaka maro be dia be hiaraka aminao avokoa.	
26O	38	7	0,00000	 Aoka ho voaomana hianao; ataovy ny fitaovanao, dia hianao sy ny vahoaka be rehetra, tafavory manodidina anao; ary hianao no aoka ho lehibeny.	
26O	38	8	0,00000	 Raha afaka andro maro, hovangiana hianao; nony any am-paran'ny taona any dia ho avy hianao, hamely ny firenena afaka tamin'ny sabatra nangonina avy eny amin'ny firenena maro, ho ao an-tendrombhitr'Israely izay efa lao nandritra ny ela, hamely ny firenena nampodina avy any amin'ny firenena, sy efa monina mandry fahizay avokoa izy manontolo.	
26O	38	9	0,00000	 Hiakatra hianao, ka ho avy toy ny rivo-doza, hanahaka ny rahona hanarona ny tany, hianao mbamin'ny antoko-miaramilanao rehetra, ary ny firenena maro miaraka aminao.	
26O	38	10	0,00000	 Izao no lazain'ny Tompo Iaveh: Amin'izany andro izany, hisy hevitra hitranga ao am-ponao, ka hamoron-tsain-dratsy hianao.	
26O	38	11	0,00000	 Hianao hilaza hoe: Hiakatra aho hamely izany tany misokatra izany, ho avy aho ho ao amin'ireo olona miadana sy mandry fahizay ireo, izay samy manana fonenana tsy mimanda avy, tsy manana hidy, na vavahady akory.	
26O	38	12	0,00000	 Dia handeha hianao mba handroba, hanangona babo, hamely ny tanàna efa rava saingy ankehitriny efa misy mponina, dia firenena nangonina avy any amin'ny firenena, izay miompy biby sy efa mihary fananana, ary monina eo afovoan'ny tany.	
26O	38	13	0,00000	 Sabà sy Dedàna ary ny mpandranton'i Tarsisa mbamin'ireo liona tanorany rehetra, hanao aminao hoe: Tonga handroba va hianao? Nanangona ny miaramilanao va hianao, mba hanangona babo, hanala volafotsy sy volamena, hangorona biby fiompy aman-karena, ary hipaoka babo betsaka?	
26O	38	14	0,00000	 Koa maminania, ry zanak'olona, ka lazao amin'i Goga hoe: Izao no lazain'ny Tompo Iaveh: Tsy izao va? Amin'izany andro izany, rahefa mandry fahizay ny vahoakako,	
26O	38	15	0,00000	 dia hahalala izany hianao, ka ho tonga avy any amin'ny taninao, avy any amin'ny farany avaratra, hianao sy ireo firenena maro miaraka aminao, samy an-tsoavaly avokoa, miaramila betsaka, tafika mahery.	
26O	38	16	0,00000	 Ary hiakatra hamely an'Israely vahoakako hianao, toy ny rahona hanarona ny tany. Any am-paran'ny andro any no hitondrako anao hamely ny taniko mba hahafantaran'ny firenena ahy rahefa manamasina ny tenako ao aminao aho, ry Goga, eo imason'ireo.	
26O	38	17	0,00000	 Izao no lazain'ny Tompo Iaveh: Tsy hianao va no nolazaiko tamin'ny andro fahiny, tamin'ny vavan'ireo mpanompoko, ny mpaminanin'Israely, izay naminany nandritra ny taona maro, tamin'izany andro izany, ny amin'ny hampiakarako anao hamely azy ireo?	
26O	38	18	0,00000	 Ary izao no hitranga amin'izany andro izany, dia amin'ny andro hiakaran'i Goga amin'ny tanin'Israely; - teny marin'ny Tompo Iaveh, hiefonefona eo am-bavoroko ny fahatezerako,	
26O	38	19	0,00000	 ary noho ny fahasarota-piaroko amam-pirehitry ny fahatezerako - teniko izany, - amin'izany andro izany, dia hisy horohoron-tany mafy eo amin'ny tanin'Israely.	
26O	38	20	0,00000	 Ny hazandrano ao an-dranomasina hangovitra eo anatrehako avokoa, mbamin'ny voromanidina amam-bibin'ny tany, sy ny biby mandady rehetra mikisaka amin'ny tany, ary ny olona rehetra ambonin'ny tany; ny tendrombohitra hirodana, ny vatolampy hianjera; ary ny manda rehetra hikoa amin'ny tany.	
26O	38	21	0,00000	 Hiantso sabatra hamely azy eny amin'ny tendrombohitra rehetra eny aho, - teny marin'ny Tompo Iaveh, ka samy hamotitra ny sabany hamely ny rahalahiny avy izy.	
26O	38	22	0,00000	 Hanao fitsarana azy aho amin'ny pesta, sy ny ra; handatsaka ranonorana manafotra aman-kavandra vato, afo aman-tsolifara hihatra aminy sy amin'ny miaramilany, ary amin'ny firenena maro hiaraka aminy.	
26O	38	23	0,00000	 Hiseho ho lehibe sy masina aho, ary hampahafantatra ny tenako eo imason'ny firenena maro, ka ho fantatr'izy ireo fa Iaveh aho.	
26O	39	1	0,00000	[FAHARESEN'I GOGA - NY BABO; NY FANDEVENANA NY MATY; NY VONINAHITR'IAVEH NISEHO MIHARIHARY TAMIN'NY NATAONY HO AN'NY VAHOAKANY] Ary hianao, ry zanak'olona, maminania ny hamelezana an'i Goga, ka lazao hoe: Izao no lazain'ny Tompo Iaveh: Indro aho ho avy hamely anao, ry Goga, mpanapaka lehiben'i Mosoka sy Tobala.	
26O	39	2	0,00000	 Halaiko, hotarihiko hianao, hampiakariko avy any amin'ny farany avaratra, ary hoentiko any an-tendrombohitr'Israely.	
26O	39	3	0,00000	 Any dia halatsako avy eny an-tànanao an-kavia ny tsipìkanao, ary hararako avy eny an-tànanao an-kavanana ny zana-tsipìkanao.	
26O	39	4	0,00000	 Hitsingidina eny an-tendrombohitr'Israely hianao, dia hianao sy ny antoko miaramila rehetra, mbamin'ireo firenena hiaraka aminao; ny vorona mpihaza, ny vorona isan-karazany, mbamin'ny bibin'ny tany no hanolorako anao mba hohaniny.	
26O	39	5	0,00000	 Hiampatra eny an-tampon-tanety eny, hianao, fa izaho no efa niteny, - teny marin'ny Tompo Iaveh.	
26O	39	6	0,00000	 Handefa afo ho any amin'ny tany Magoga aho sy ho any amin-dry zareo monina fahizay any amin'ireo nosy, ka ho fantany fa Iaveh aho.	
26O	39	7	0,00000	 Ary hataoko fantatra ny anarako masina, eo amin'Israely vahoakako, ka tsy hekeko hotsiratsiraina intsony ny anarako masina, dia ho fantatry ny firenena fa Iaveh aho, ilay masina eo amin'Israely.	
26O	39	8	0,00000	 Indro tonga izany zavatra izany ka ho tanteraka, - teny marin'ny Tompo Iaveh: izany no ilay andro nolazaiko!	
26O	39	9	0,00000	 Amin'izany, hivoaka ny mponina amin'ny tanànan'Israely, handoro sy hampiredaka ny fiadiana, dia ny ampinga amam-piarovan-tena, ny tsipìka aman-jana-tsipìka, ny langilangy aman-defom-pohy, hatainy izany mandritra ny fito taona.	
26O	39	10	0,00000	 Tsy hitondra kitay hazo avy any an-tsaha intsony izy ireo, na hikapa hazo any an'ala, fa ny fiadiana no hatainy; hambabo an'izay nambabo azy izy; ary handroba an'izay nandroba azy, - teny marin'ny Tompo Iaveh.	
26O	39	11	0,00000	 Ary izao no hitranga amin'izany andro izany: Goga homeko fitoerana izay isian'ny fasany, eo amin'Israely, dia ny lohasahan'ny Mpandalo ao atsinanan'ny ranomasina, ary hanampin-dalana tsy halehan'ny mpandalo izany fasana izany. Eo no handevenana an'i Goga mbamin'ny vahoakabeny rehetra, ary lohasahan'i Hamona-Goga no hatao anaran'io fitoerana io.	
26O	39	12	0,00000	 Handevina azy ireo ny taranak'Israely, mba hanadiovany ny tany, mandritra ny fito volana mipaka.	
26O	39	13	0,00000	 Handevina avokoa ny vahoaka amin'ny tany; ary ho andro malaza ho azy ireo izany, fa andro hanehoako ny voninahitro an-karihary, - teny marin'ny Tompo Iaveh.	
26O	39	14	0,00000	 Hanendry olona izy ireo izay homena raharaha mba hitetitety tany, mandevina ny mpandalo izay sisa tavela teo ambonin'ny tany, - mba hanadiovany ny tany; rahefa afaka ny fito volana dia handeha hikaroka, ireo.	
26O	39	15	0,00000	 Ary rahefa mitety ny tany ireo olona ireo, raha misy mahita taolan'olona, dia hanangana famantarana eo anilany izy, mandra-pandevin'ny mpandevina azy, ao amin'ny lohasaha Hamona-Goga.	
26O	39	16	0,00000	 Ary ho anaran-tanàna koa, Hamona; toy izany no hanadiovana ny tany.	
26O	39	17	0,00000	 Ary hianao, ry zanak'olona, izao no lazain'ny Tompo Iaveh: Lazao amin'ny voromanidina isan-karazany, mbamin'ny biby rehetra any an-tsaha hoe: Mivoria hianareo, ka mankanesa aty! Miangona avy eny amin'ny manodidina eny, ho amin'ny sorona izay ataoko ho anareo, dia sorona lehibe any an-tendrombohitr'Israely; hihinana nofo hianareo sy hisotro ra.	
26O	39	18	0,00000	 Nofon'ny lehilahy mahery no hohaninareo, ran'ny mpanapaka amin'ny tany no hosotroinareo, dia ondralahy, zanak'ondry, osilahy, vantotr'ombalahy, omby mifahy, avy any Basana, samy tafatambatra avokoa.	
26O	39	19	0,00000	 Hihinana tavin-kena hianareo, ka ho voky, hisotro ra hianareo, mandra-pahaleonareo, amin'izany sorona nataoko ho anareo izany.	
26O	39	20	0,00000	 Amin'ny latabatro hianareo hivoky soavaly amam-pitaingina azy, lehilahy mahery amam-piady isan-karazany; - teny marin'ny Tompo Iaveh.	
26O	39	21	0,00000	 Haneho ny voninahitro eo amin'ny firenena aho, ka ho hitan'ny firenena rehetra ny fitsarana hataoko sy ny tànako hahinjitro amin'izy ireo.	
26O	39	22	0,00000	 Ka ho fantatry ny taranak'Israely, fa Iaveh Andriamaniny aho, hatramin'izay andro izay, ka hatramin'ny ho avy.	
26O	39	23	0,00000	 Ary ho fantatry ny firenena fa noho ny heloka nataon'ny zanak'Israely, no nahalasan-ko babo azy, satria nivadika tamiko izy. Koa nanafina ny tavako taminy aho ary natolotro ho eo an-tanan'ny fahavalony, mba ho lavon-tsabatra izy rehetra.	
26O	39	24	0,00000	 Noho ny fahalotoany amam-pivadihany no nanaovako izany taminy sy nanafenako ny tavako taminy.	
26O	39	25	0,00000	 Koa izao no lazain'ny Tompo Iaveh: Ankehitriny, hampodiko ny babo amin'ny taranak'i Jakoba, hamindrako fo ny taranak'Israely rehetra, ary hasehoko ny fahasarota-piaroko ny anarako masina.	
26O	39	26	0,00000	 Hitondra ny fahafaham-barakany izy, mbamin'ny fivadihany rehetra nataony tamiko, raha avy izay handriany fahizay eo amin'ny taniny, ka tsy hisy mpanaitaitra intsony.	
26O	39	27	0,00000	 Rahefa hampody azy avy any amin'ny firenena aho sy hanangona azy avy any amin'ny tanim-pahavalony, ary hanamasina tena ao amin'izy ireo eo imason'ny firenena maro,	
26O	39	28	0,00000	 dia ho fantany fa Iaveh Andriamaniny aho, tamin'ny nitondrako azy ho babo any amin'ny firenena sy nanangonako azy indray eo amin'ny taniny, ary tsy hisy havelako hitoetra any intsony izy ireo, na dia iray aza.	
26O	39	29	0,00000	 Ary tsy hanafina ny tavako aminy intsony aho, satria hampidiniko amin'ny taranak'Israely ny Fanahiko; - teny marin'ny Tompo Iaveh.	
26O	40	1	0,00000	[NY TEMPOLY VAOVAO - NENTINA AM-PANAHY HO ANY JEROSALEMA NY MPAMINANY - NY MANDA IVELAN'NY TEMPOLY - NY VAVAHADY ATSINANANA - NY KIANJA IVELANY - IREO VAVAHADIN'NY TEMPOLY - NY LATABATRA AMAM-PANAKA FANAOVAN-TSORONA] Tamin'ny taona fahadimy amby roapolon'ny nahababo antsika, tamin'ny fiandohan'ny taona, andro fahafolon'ny volana, taona fahefatra ambin'ny folon'ny naharavan'ny tanàna, tonga tamiko androtr'izay ihany ny tànan'ny Tompo, ka nitondra ahy ho any amin'izany fitoerana izany. 	
26O	40	2	0,00000	 Tamin'ny fahitana avy amin'Andriamanitra no itondrany ahy, ho any amin'ny tanin'Israely, dia napetrany teo amin'ny tendrombohitra anankiray, avo dia avo; ary nisy hoatra ny tanàna naorina eo amin'ny ilany atsimo amin'izany tendrombohitra izany. 	
26O	40	3	0,00000	 Nony tongany teo amin'io fitoerana io aho, dia nahita lehilahy anankiray, ka ny tarehany toa nitarehim-barahana no fijery azy; ary kofehy rongony aman-tehana fandrefesana no teny an-tànany, ary teo amin'ny vavahady izy. 	
26O	40	4	0,00000	 Dia hoy ralehilahy tamiko: Ry zanak'olona, mijere amin'ny masonao, mihainoa amin'ny sofinao, ary mandiniha tsara ao am-ponao ny zavatra rehetra hasehoko anao, fa ny hanehoana an'izany aminao no nitondrana anao etoana. Ampahalalao ny taranak'Israely avokoa, izay rehetra ho hitanao.	
26O	40	5	0,00000	 Nisy manda ivelany nanodidina ny trano, tamin'ny lafiny rehetra; ary nisy volotara fandrefesana enina hakiho teny an-tànan-dralehilahy; nihoatra vodivoam-pelatànana avy ny iray hakiho. Norefesiny ny hatevin'io rafitra io, ka eran'ny volotara; ary ny hahavony, ka eran'ny volotara.	
26O	40	6	0,00000	 Rahefa izany dia nankeo amin'ny vavahady, dia ilay mitodika miatsinanana ny anoloany, ka niakatra ny ambaratonga izy; ary norefesiny ny tokonam-bavahady, ka eran'ny volotara ny sakany, dia ny tokonana voalohany izany eran'ny volotara ny sakany. 	
26O	40	7	0,00000	 Ny efitrano tsirairay avy dia eran'ny volotara ny lavany, eran'ny volotara ny sakany; dimy hakiho avy ny elanelan'ny efitra. Ny tokonam-bavahady anilan'ny efitra fidirana amin'ny vavahady tandrifin'ny trano dia eran'ny volotara. 	
26O	40	8	0,00000	 Norefesiny ny efitra fidirana amin'ny vavahady tandrifin'ny trano dia eran'ny volotara. 	
26O	40	9	0,00000	 Norefesiny indray ny efitra fidirana amin'ny vavahady ka nisy valo hakiho, ary ny andriny, roa hakiho. Ny efitra fidirana amin'ny vavahady dia tandrifin'ny trano. 	
26O	40	10	0,00000	 Ny efitry ny vavahady atsinanana dia telo no teo an-daniny iray, telo koa no teo andaniny iray; mitovy refy avokoa izy telo avy ireo; sady mitovy refy ny andriny. 	
26O	40	11	0,00000	 Norefesiny ny vavan'ny vavahady, ka folo hakiho ny sakany, telo ambin'ny folo hakiho ny halavany. 	
26O	40	12	0,00000	 Teo anoloan'ny efitra nisy fefy iray hakiho avy ny lafiny; ny efitra dia samy enina hakiho ny lafiny iray, ary enina hakiho ny lafiny iray hafa. 	
26O	40	13	0,00000	 Norefesiny ny vavahady hatramin'ny tafon'ny efitra iray, ka hatramin'ny tafon'ny iray hafa; nisy dimy amby roapolo hakiho ny sakany, hatramin'ny varavarana anankiray ka hatramin'ny varavarana iray hafa. 	
26O	40	14	0,00000	 Enimpolo hakiho no nisainy momba ny andry, ary nifanolotra tamin'ireo andry ireo ny kianja manodidina ny vavahady. 	
26O	40	15	0,00000	 Ny elanelan'ny hatreo anoloan'ny vavahady fidirana, ka hatreo anoloan'ny trano fidirana anatiny, dia dimampolo hakiho. 	
26O	40	16	0,00000	 Nisy varavarankely makarakara, tamin'ny efitra sy tamin'ny andry, amin'ny lafiny manodidina ao anatin'ny vavahady; toy izany koa tamin'ny efitra fidirana; ka dia nisy varavarankely manodidina ny tao anatiny, ary nisy rofia avokoa ny andry.	
26O	40	17	0,00000	 Dia nentiny aho, ho eo amin'ny kianja ivelany; ary teo dia nisy efitrano sy lampivato voavoatra manodidina ny kianja ary nisy efitrano telopolo manaraka ny lampivato. 	
26O	40	18	0,00000	 Nanaraka an'ireo vavahady ny lampivato, sady nifanerana tamin'ny halavan'ny vavahady; ny lampivato ambany, io. 	
26O	40	19	0,00000	 Norefesiny ny sakan'ny teo anoloan'ny vavahady ambany hatreo amin'ny anoloan'ny kianja anatiny, ka nisy zato hakiho ny teo atsinanana sy teo avaratra.	
26O	40	20	0,00000	 Ny amin'ny kianja ivelany, izay mitodika mianavaratra ny anoloany dia norefesiny koa ny lavany sy ny sakany, 	
26O	40	21	0,00000	 - ny efitra aminy telo an-daniny avy, sy ny andriny aman'efitra fidirana, mitovy refy amin'ireo vavahady voalohany - dimampolo hakiho ny lavany, ary dimy amby roapolo ny sakany. 	
26O	40	22	0,00000	 Ny varavarankeliny sy ny efitra fidirany aman-drofiany, sahala refy amin'ireo eo amin'ny vavahady mitodika miatsinanana ny anoloany; ambaratonga fito no iakarana mankeo, ary mifanatrika amin'ny ambaratonga ny efitra fidirana. 	
26O	40	23	0,00000	 Nisy vavahady teo amin'ny kianja anatiny mifanandrify amin'ny vavahady avaratra, tahaka ny amin'ilay atsinanana. Norefesiny ny hatreo amin'ny vavahady anankiray ka hatreo amin'ny anankiray hafa, dia zato hakiho.	
26O	40	24	0,00000	 Dia nentiny indray aho nianatsimo, ary inty vavahady mianatsimo; norefesiny ny andry sy ny efitra fidirana ao, ka toraky ny teo ihany koa ny refiny: 	
26O	40	25	0,00000	 - ny manodidina dia nisy varavarankely mitovy amin'ireo varavarankely hafa ihany koa mbamin'ny efitra fidirana- : dimampolo hakiho ny lavany, dimy amby roapolo hakiho ny sakany. 	
26O	40	26	0,00000	 Ambaratonga fito no iakarana mankeo, teo anoloan'ireo ny efitra fidirana; nisy rofia ny andriny, ny iray teo an-daniny, ny iray koa teo an-daniny hafa. 	
26O	40	27	0,00000	 Nisy vavahady koa nitodika mianatsimo, ao amin'ny kianja anatiny; norefesiny ny hatreo amin'ny vavahady anankiray ka hatreo amin'ny anankiray mandeha mianatsimo, ka zato hakiho.	
26O	40	28	0,00000	 Nentiny niditra teo amin'ny vavahady atsimo aho, ho ao amin'ny kianja anatiny; ary norefesiny ny vavahady atsimo, ka sahala ny refiny – 	
26O	40	29	0,00000	 ny efi-tranony, ny andriny, ny efitra fidirana dia nitovy refy; nisy varavarankely manodidina teo aminy sy tamin'ny efitrano fidirana -: dimampolo hakiho ny lavany, dimy amby roapolo hakiho ny sakany. 	
26O	40	30	0,00000	 Nisy efitra fidirana manodidina azy: dimy amby roapolo hakiho ny lavany, ary dimy hakiho ny sakany. 	
26O	40	31	0,00000	 Ny efitra fidirany dia eo amin'ny lafin'ny kianja ivelany; nisy rofia tamin'ny andriny, ary ambaratonga valo no iakarana ho ao.	
26O	40	32	0,00000	 Avy eo dia nentiny aho ho eo amin'ny kianja anatiny mandeha miatsinanana; ary norefesiny ny vavahady, ka toraky ny teo ihany koa ny refiny – 	
26O	40	33	0,00000	 ny efitranony, ny andriny, ny efitra fidirana, toraky ny teo ihany koa ny refiny; ary nisy varavarankely manodidina teo aminy sy teo amin'ny efitra fidirany -: dimampolo hakiho ny lavany, dimy amby roapolo hakiho ny sakany. 	
26O	40	34	0,00000	 Nipaka tamin'ny kianja ivelany ny efitra fidirany; nisy rofia tamin'ny andriny teo an-daniny roa avy, ary ambaratonga valo no iakarana ho eo.	
26O	40	35	0,00000	 Dia nentiny aho, ho eo amin'ny vavahady avaratra; ka toraky ny teo ihany koa ny refiny nandrefesany ny teo – 	
26O	40	36	0,00000	 nisy varavarankely manodidina koa ny efitra sy ny andriny ary ny efitra fidirana -: dimampolo hakiho ny lavany, dimy amby roapolo hakiho ny sakany. 	
26O	40	37	0,00000	 Nipaka tamin'ny kianja ivelany ny andriny, nisy rofia tamin'ny andriny, ary ambaratonga valo no iakarana ho eo.	
26O	40	38	0,00000	 Nisy efitrano mbamin'ny varavarana momba azy, teo anilan'ny andrin'ny vavahady; teo no nanasana ny sorona dorana. 	
26O	40	39	0,00000	 Teo amin'ny efitra fidirana eo am-bavahady, nisy latabatra roa avy isan-dafiny roa, izay tsy maintsy namonoana ny zavatra hanaovana ny sorona dorana, ny sorona noho ny ota, ny sorona noho ny fahadisoana. 	
26O	40	40	0,00000	 Teo amin'ny lafiny ivelany ao avaratra raha miakatra hiditra ny vavahady, dia nisy latabatra roa; ary teo amin'ny ilany iray, amin'ny efitra fidirana eo amin'ny vavahady koa nisy latabatra roa. 	
26O	40	41	0,00000	 Koa nisy latabatra efatra izany, teo amin'ny ilany iray, dia valo no tontaliny, hatao famonoana ny sorona. 	
26O	40	42	0,00000	 Nisy koa latabatra efatra, ho an'ny sorona dorana, natao tamin'ny vato voapaika, iray hakiho sy sasany ny lavany, iray hakiho sy sasany ny sakany, iray hakiho ny hahavony, fametrahana ny fiasana hamonoana ny sorona dorana sy ny sorona hafa. 	
26O	40	43	0,00000	 Nisy farango vodivoam-pelatànana ny habeny, naompana teny amin'ny rindrina manodidina; ary ny hena atao sorona, dia tsy maintsy napetraka teo ambony latabatra.	
26O	40	44	0,00000	 Teo ivelan'ny vavahady anatiny, nisy ny efitranon'ny mpihira, teo amin'ny kianja anatiny: ny iray teo anilan'ny vavahady avaratra mitodika mianatsimo ny anoloany, ny iray teo anilan'ny vavahady atsinanana mitodika mianavaratra. 	
26O	40	45	0,00000	 Hoy izy tamiko: Ilay efitrano mitodika mianatsimo, dia an'ny mpisorona miadidy ny fanompoana momba ny trano; 	
26O	40	46	0,00000	 ary ny efitrano mitodika mianavaratra kosa ho an'ny mpisorona miadidy ny fanompoana momba ny otely. Ireo taranak'i Sadaoka amin'ny taranak'i Levì no manatona an'ny Tompo, hanao ny fanompoana azy.	
26O	40	47	0,00000	 Dia nandrefy ny kianja, izay efa-joro sokera izy, ka zato hakiho koa ny sakany; ary ny otely dia teo anoloan'ny trano.	
26O	40	48	0,00000	 Nentiny ho eo amin'ny efitrano fidirana ao an-trano aho nony avy eo, dia norefesiny ny andrin'ny efitrano fidirana, ka dimy hakiho ny lafiny iray, dimy hakiho koa ny lafiny iray; ary ny haben'ny alo-baravarana koa: telo hakiho ny lafiny iray; telo hakiho ny lafiny iray hafa. 	
26O	40	49	0,00000	 Ny efitra fidirana roapolo hakiho ny halavany, iraika ambin'ny folo hakiho ny sakany, amin'ny ambaratonga miakatra ho eo; nisy andry varahana teo anilan'ny andry: iray teo amin'ny lafiny iray; iray teo amin'ny lafiny iray hafa.	
26O	41	1	0,00000	[FILAZANA NY AMIN'NY TEMPOLY - NY FITOERANA MASINA, NY MASINA INDRINDRA, NY TRANO HAFA ANILANY - NY FANDRESENA AZY] Dia nentiny ho ao amin'ny tempoly aho, ary norefesiny ny andriny, ka enina hakiho ny sakany amin'ny lafiny iray, enina hakiho koa ny sakany amin'ny lafiny iray, - hoatra ny sakan'ny trano lay. 	
26O	41	2	0,00000	 Folo hakiho ny sakan'ny varavarana; dimy hakiho ny ati-rindrim-baravarana ankilany, dimy hakiho koa ny ankilany iray. Norefesiny ny halavan'ny tempoly, ka efapolo hakiho; ary ny sakany roapolo hakiho.	
26O	41	3	0,00000	 Rahefa izany, nandroso ho ao anatiny izy, dia nandrefy ny andrim-baravarana, ka roa hakiho; ary ny varavarana enina hakiho; ary ny haben'ny varavarana fito hakiho. 	
26O	41	4	0,00000	 Ary amin'ny ilan'ny tempoly dia nandrefy roapolo hakiho izy amin'ny an-davany, ary roapolo hakiho amin'ny sakany, dia hoy izy tamiko: Io no fitoerana masina indrindra. 	
26O	41	5	0,00000	 Ary norefesiny ny rindrin-trano, ka enina hakiho; sy ny sakan'ny paosin-trano manodidina ny trano, ka efatra hakiho. 	
26O	41	6	0,00000	 Ary ny amin'ny efitra an-daniny avy dia nisy efitra telo mifanao ambony sy ambany, samy telopolo avy ny andalany; nipaka tamin'ny rindrina naorina hanaovana an'ireo efitra manodidina ny trano, ka niankina tamin'ny rindrin-trano, fa tsy tafatsofoka ao anatiny. 	
26O	41	7	0,00000	 Nihamalalaka isaky ny ifanongoavan'ireo efitra ireo, fa isan-drihana dia nisy làlantsara handehanana manodidina hatrany hatrany. Ka noho izany dia nihamalalaka isaka ny mifanongoa io ilan-trano io, ka ny làlantsara amin'ny tany dia etiety kokoa noho ny amin'ny rihana ambony; mifanao arakeviny amin'ny roa sisa koa, ny làlantsara ao antenantenany.	
26O	41	8	0,00000	 Hitako fa niorina tambonin'ny avoavo teo amin'ny manodidina, ny trano; eran'ilay volotara ny fanorenan'ny efitra andaniny avy, ary enina hakiho erý amin'ny zorony. 	
26O	41	9	0,00000	 Enina hakiho ny hatevin'ny rindrina ivelany amin'ny paosin-trano; manaraka izany dia nisy rarivaton'ny paosin-trano amin'ny trano. 	
26O	41	10	0,00000	 Ny elanelan'ny hatreo ka hatreo amin'ny efitrano, dia nisy roapolo hakiho, manodidina ny trano. 	
26O	41	11	0,00000	 Teo ambonin'io rarivato io no nisy ny fidirana mankeo am-paosin-trano; ny varavarana iray teo avaratra, ny varavarana iray teo atsimo; dimy hakiho no hatevin'io rarivato manodidina io.	
26O	41	12	0,00000	 Ilay trano nifanatrika tamin'ny fitoerana foana amin'ny lafiny andrefana, dia fitopolo hakiho ny sakany; dimy hakiho manodidina no hatevin'ny rindrin-trano, ary sivifolo hakiho ny lavany. 	
26O	41	13	0,00000	 Nandrefy ny trano izy, ka zato hakiho ny sakany, ny fitoerana foana, ny trano sy ny rindriny, zato hakiho ny lavany, 	
26O	41	14	0,00000	 ary ny anoloan'ny trano sy ny fitoerana foana eny amin'ny atsinanana, zato hakiho ny sakany. 	
26O	41	15	0,00000	 Norefesiny ny lavan'ny trano mifanatrika amin'ny fitoerana foana izay teo ivohon'ny trano mbamin'ny làlan-tsarany eo andaniny roa, ka zato hakiho. Tao amin'ny tempoly, dia ao anatiny sy ao amin'ny efitrano fidirana ho any amin'ny kianja, 	
26O	41	16	0,00000	 dia voapetaka hazo mitovy tantana amin'ny manodidina, na ny tokonana, na ny varavankely makarakara aman-dalan-tsara manodidina, amin'izy telo manandrify ny tokonana. Hatramin'ny tany ka hatreo amin'ny varavarankely – 	
26O	41	17	0,00000	 hatreo ambonin'ny varavarana ka hatreo amin'ny faran'ny trano ary eo ivelany koa, tamin'ny rindrina rehetra manodidina, na ao anatiny na eo ivelany, dia samy voarakotra lamba temitra 	
26O	41	18	0,00000	 sy kerobima ary rofia avokoa; rofia iray no teo anelanelan'ny kerobima roa, ary ny kerobima iray nanan-tava roa: 	
26O	41	19	0,00000	 ny iray tavan'olona mitodika ny rofia eo andaniny iray, ary ny iray tavan-diona kosa mitodika ny rofia eo andaniny iray hafa; nasiana an'izany avokoa ny trano manontolo. 	
26O	41	20	0,00000	 Hatramin'ny tany ka hatreo ambonin'ny varavarana, nisy kerobima aman-drofia voaseho amin'ny rindrin'ny tempoly.	
26O	41	21	0,00000	 Efa-joro ny tolàna tamin'ny tempoly, ary teo anoloan'ny fitoerana masina indrindra, nisy zavatra toy ny otely hazo no fijery azy: 	
26O	41	22	0,00000	 telo hakiho ny hahavony, roa hakiho ny halavany: nisy zorony izy, ary hazo ny rindriny manaraka ny halavany rehetra. Dia hoy izy tamiko: Io no latabatra eo anatrehan'ny Tompo.	
26O	41	23	0,00000	 Ny tempoly sy ny fitoerana masina indrindra dia samy nisy varavarana; 	
26O	41	24	0,00000	 ary ny varavarana samy kopadroa, ary ny lela varavarana roa samy nisy takelaka roa misavily, takelaka roa amin'ny lela varavarana iray, ary takelaka roa amin'ny lela varavarana iray hafa. 	
26O	41	25	0,00000	 Teo amin'ny varavaran'ny tempoly nisy kerobima aman-drofia tahaka ny voaseho ao amin'ny rindrina, ary nisy tafo hazo teo anoloan'ny efitrano fidirana teo ivelany. 	
26O	41	26	0,00000	 Nisy varavarankely makarakara sy rofia teo andaniny roa amin'ny rindrin'ny efitrano fidirana sy tamin'ny efitrano anilan'ny trano, ary tamin'ireo tafo hazo.	
26O	42	1	0,00000	[FILAZANA NY MOMBA NY TEMPOLY] Nentin-dralehilahy nivoaka nianavaratra aho, ho ao amin'ny kianja ivelany, dia nentiny ho ao amin'ny efitrano manatrika ny fitoerana foana sy ny rindrina eo amin'ny avaratra. 	
26O	42	2	0,00000	 Zato hakiho ny lavany - varavarana avaratra, - dimampolo hakiho ny sakany; 	
26O	42	3	0,00000	 tandrifin'ny roapolo hakiho amin'ny kianja anatiny, ary tandrifin'ny lampivato amin'ny kianja ivelany, nisy làlantsara nifanandrify mifanongoa telo. 	
26O	42	4	0,00000	 Teo anoloan'ny efitrano, nisy làlana folo hakiho no habeny, nisy làlana miditra ho ao anatiny koa, iray hakiho, ary nitodika nianavaratra ny varavarany. 	
26O	42	5	0,00000	 Etiety kokoa ny efitrano ambony, - fa nangalana ho làlan-tsarany, - ka etiety kokoa noho ny efitra ambany sy ny efitrano antenantenany amin'ny trano, 	
26O	42	6	0,00000	 fa nifanongoa telo izy ireo sady tsy mba nisy andry toy ny amin'ny kianja; ka izany no nahaety ny efitrano ambony noho ny efitrano ambany sy ny antenantenany. 	
26O	42	7	0,00000	 Ny tamboho ivelany, mifanila amin'ireo efitrano eo amin'ny lafin'ny kianja ivelany, dia dimampolo hakiho ny laniny manatrika ny efitrano. 	
26O	42	8	0,00000	 Fa dimampolo hakiho ny lavan'ny efitrano eo amin'ny lafin'ny kianja ivelany, ary zato hakiho kosa ny eo amin'ny lafin'ny tempoly. 	
26O	42	9	0,00000	 Teo ambanin'ireo efitrano ireo, nisy fidirana mitodika miantsinanana ho an'izay avy ao amin'ny kianja ivelany.	
26O	42	10	0,00000	 Teo amin'ny sakan'ny rindrin'ny kianja atsinanana, manatrika ny fitoerana foana sy ny tamboho, nisy efitrano koa, 	
26O	42	11	0,00000	 ary teo anoloany nisy làlana toy ny hita ao amin'ireo efitrano teo amin'ny lafiny avaratra; sahala ny lavany sy ny sakany, torak'izany koa ny fidirana aman-toetoetrany; 	
26O	42	12	0,00000	 mitovy amin'ny an'ireo ihany koa ny varavaran'ireto efitrano eto atsimo; misy varavarana koa eo amin'ny fiandohan'ny làlana manaraka ny tamboho mifanandrify eo andrefana halehan'izay miditra.	
26O	42	13	0,00000	 Dia hoy izy tamiko: Ireo efitrano eo avaratra, sy efitrano eo atsimo manatrika ny fitoerana foana ireo, no efitran'ny fitoerana masina, ihinanan'ny mpisorona manatona an'ny Tompo ny zava-masina indrindra; ao no ametrahany ny zavatra masina indrindra, ny fanatitra, ny sorona noho ny ota sy noho ny fahadisoana, satria masina io fitoerana io. 	
26O	42	14	0,00000	 Rahefa tafiditra ao ny mpisorona, dia tsy hiala ao amin'ny fitoerana masina izy mba ho ao amin'ny kianja ivelany, raha tsy efa navelany ao ny fitafiana nentiny nanao ny fanompoana; fa masina izany fitafiana izany. Miova fitafiana aloha izy, vao manatona mankao amin'ny raharaha momba ny vahoaka.	
26O	42	15	0,00000	 Nony tapitra norefesiny ny tao anatin'ny trano, dia nentiny nivoaka aho ho ao amin'ny vavahady, izay mitodika miantsinanana ny anoloany, dia norefesiny ny manodidina io. 	
26O	42	16	0,00000	 Norefesiny tamin'ny volotara fandrefesana ny lafiny atsinanana, ka indiman-jaton'ny volotara araka ny volotara fandrefesana ny manodidina azy. 	
26O	42	17	0,00000	 Norefesiny ny lafiny avaratra, dia indiman-jaton'ny volotara araka ny volotara fandrefesana ny manodidina azy. 	
26O	42	18	0,00000	 Norefesiny ny lafiny atsimo: indiman-jaton'ny volotara araka ny volotara fandrefesana. 	
26O	42	19	0,00000	 Nitodika ny lafiny andrefana izy dia nandrefy indiman-jaton'ny volotara araka ny volotara fandrefesana. 	
26O	42	20	0,00000	 Norefesiny ny lafiny efatra amin'ny manodidina; fa nisy tamboho manodidina ny tempoly, ka diman-jato ny lavany, diman-jato ny sakany, mba hampiavaka ny masina sy ny tsy masina.	
26O	43	1	0,00000	[TONGA AO AMIN'NY TEMPOLINY INDRAY IAVEH - NY MOMBAN'NY OTELY] Dia nentiny ho eo ambavahady aho, eo amin'ilay vavahady mitodika miantsinanana. 	
26O	43	2	0,00000	 Ary indro, tamy avy any atsinanana ny voninahitr'Andriamanitr'Israely. Ny feony, tahaka ny firohondrohon'ny rano be; ary ny tany namirapiratra azon'ny voninahiny. 	
26O	43	3	0,00000	 Ny tarehin-javatra hitako, dia tahaka ilay tarehin-javatra hitako no fijery azy, fony aho tonga handrava ny tanàna; sady nanahaka ny tarehin'ilay zavatra hitako teo amoron'ny ony Kobara ihany koa, no fijery azy, ka nitrosona nihohoka aho. 	
26O	43	4	0,00000	 Dia niditra nankao an-trano ny voninahitry ny Tompo, nihazo ny làlana teo amin'ny vavahady mitodika miantsinanana. 	
26O	43	5	0,00000	 Tamin'izay, naingain'ny Fanahy aho, nentiny ho eo amin'ny kianja anatiny; ary indro, feno ny voninahitry ny Tompo ny trano.	
26O	43	6	0,00000	 Reko nisy niteny tamiko avy ao an-trano; ary nisy lehilahy nitsangana teo akaikiko. 	
26O	43	7	0,00000	 Hoy izy tamiko: Ry zanak'olona! Eto no fitoeran'ny seza fiandrianako, fitoerana hametrahako ny faladian-tongotro, honenako eo amin'ny zanak'Israely na izy na ny mpanjakany, tsy handoto intsony ny anarako masina, amin'ny fahavetavetany, na ny fatim-panjakany, na ny fitoerana avony, 	
26O	43	8	0,00000	 mametraka ny tokonany eo anilan'ny tokonako, sy ny tolanany eo anilan'ny tolanako, any ka rindrina sisa no nanelanelana ahy sy azy ireo, ka nandoto ny anarako masina izy tamin'ny fahavetavetana nataony, ary naringako noho ny fahatezerako. 	
26O	43	9	0,00000	 Fa amin'izao kosa, hesoriny lavitra ahy ny fahavetavetany sy ny fatim-panjakany, ka honina eo aminy mandrakizay aho.	
26O	43	10	0,00000	 Hianao, ry zanak'olona, aoka hampahalala ny taranak'Israely an'ity trano ity, mba hahamenatra azy noho ny fahotany; ary aoka handrefy azy araka ny marika izy. 	
26O	43	11	0,00000	 Raha menatra izy noho izay rehetra efa nataony, dia ambarao azy ny endrik'ity trano ity, ny filaminany, ny fivoahana amam-pidirana aminy, ny andriny, ny fandaharana rehetra momba azy, ary ny fombany aman-dàlana rehetra; ataovy an-tsoratra eo imasony izany rehetra izany, mba hitandremany ny fombany amam-pitsipiny rehetra, sy hanatanterahany an'izany.	
26O	43	12	0,00000	 Izao no lalàna amin'ny trano: Masina dia masina avokoa, ny tokotany rehetra momba azy manodidina eo an-tampon'ny tendrombohitra. Izany no lalàna amin'ny trano.	
26O	43	13	0,00000	 Izao no refin'ny otely amin'ny hakiho, fa ny hakiho kosa dia hakiho sy vodivoam-pelatànana; ny lakan-drano iray hakiho ny hahavony, iray hakiho ny sakany; ny molony manodidina azy irain-jehy. Toy izany no fiantombenan'ny otely. 	
26O	43	14	0,00000	 Hatramin'ny lakan-drano eo amin'ny tany, ka hatreo amin'ny koronosy manodidina ambany, roa hakiho, ary iray hakiho ny sakany; hatramin'ny koronosy kely ka hatramin'ny koronosy lehibe, efatra hakiho, ary iray hakiho ny sakany. 	
26O	43	15	0,00000	 Efatra hakiho ny Harely; ary avy eo amin'ny Harely; ary avy eo amin'ny Ariely eo ambony no ijoroan'ny tandroka efatra. 	
26O	43	16	0,00000	 Roa ambin'ny folo hakiho, ny lavan'ny Ariely; roa ambin'ny folo hakiho koa ny sakany; efa-joro sokera tsara izy. 	
26O	43	17	0,00000	 Efatra ambin'ny folo hakiho ny koronosy amin'ny lafiny efatra; efatra ambin'ny folo hakiho ny halavany, ary efatra ambin'ny folo hakiho ny sakany; antsasaky ny hakiho, ny molony manodidina; misy lakan-drano iray hakiho manodidina azy; mitodika miantsinanana ny ambaratongany.	
26O	43	18	0,00000	 Ary hoy izy tamiko: Ry zanak'olona, izao no lazain'ny Tompo Iaveh: Izao no lalàna ny amin'ny otely amin'ny andro hanaovana azy, hanaterana sorona dorana sy hamafazana ra aminy: 	
26O	43	19	0,00000	 Tolory vantotr'ombalahy iray hatao sorona noho ny ota, ny levita mpisorona izay avy amin'ny taranak'i Sadaoka, sy manatona ahy, - teny marin'ny Tompo Tompo, - hanompo ahy. 	
26O	43	20	0,00000	 Hangalanao ny rany, dia atenteno ny tandrony efatra amin'ny otely, ny zorony efatra amin'ny koronosiny, ary ny molony manodidina, hanaovanao fanonerana amam-panavotana ny otely. 	
26O	43	21	0,00000	 Halainao ny ombalahy natolotra noho ny ota, ka hodorana amin'ny fitoerana efa voatokana ao amin'ny trano ivelan'ny fitoerana masina. 	
26O	43	22	0,00000	 Amin'ny andro faharoa, manatera vantotr'osilahy, tsy misy kilema, ho fanatitra noho ny ota; ary manaova fanonerana ho an'ny otely toy ny natao tamin'ny ombalahy. 	
26O	43	23	0,00000	 Rahefa vitanao ny fanonerana dia manatera vantotr'ombalahy iray tsy misy kilema, sy ondralahy iray avy amin'ny andriany, tsy misy kilema. 	
26O	43	24	0,00000	 Hianao moa, hanatitra ireo, eo anatrehan'ny Tompo; ny mpisorona kosa handraraka sira aminy, sy hanolotra azy ho sorona dorana amin'ny Tompo. 	
26O	43	25	0,00000	 Hafitoana no hanateranao osilahy isan'andro, ho sorona noho ny ota; manatera koa ombalahy iray sy ondralahy iray, avy amin'ny andiany, tsy misy kilema. 	
26O	43	26	0,00000	 Hafitoana no hanaovam-panavotana ho an'ny otely dia hanadiovana azy sy hanamasinana azy. 	
26O	43	27	0,00000	 Rahefa tapitra ny hafitoana, ny andro fahavalo sy ny manaraka dia hanoloran'ny mpisorona eo ambonin'ny otely ny sorona doranareo sy ny sorona fisaoranareo, ka hankasitrahako hianareo, - teny marin'ny Tompo Iaveh.	
26O	44	1	0,00000	[NY OLONA AO AMIN'NY FITOERANA MASINA - NY MPANAPAKA; NY HAFA FIRENENA; NY LEVITA; NY MPISORONA, NY ADIDIN'IZY IREO, NY ANJARANY] Dia nentiny niverina aho, tamin'ny làlana mankamin'ny alo-baravarana ivelany amin'ny fitoerana masina mitodika miantsinanana; nikatona io. 	
26O	44	2	0,00000	 Ary hoy Iaveh tamiko: Hikatona ity alo-baravarana ity fa tsy hivoha na hidiran'olona akory, fa io no nidiran'ny Tompo Andriamanitr'Israely, ka hikatona izy. 	
26O	44	3	0,00000	 Ary ny amin'ny mpanapaka, noho ny maha-mpanapaka azy, dia hipetraka eo izy, hihinan-kanina eo anatrehan'ny Tompo; eo amin'ny efitrano fidirana ho ao amin'ny alo-baravarana no hidirany, ary eo amin'io làlana io ihany koa no hivoahany.	
26O	44	4	0,00000	 Nony avy eo, nentiny mankamin'ny alo-baravarana avaratra aho, eo anoloan'ny trano; ka nahita ny voninahitry ny Tompo nameno ny trano, dia niankarapoka nihohoka aho. 	
26O	44	5	0,00000	 Ary hoy Iaveh tamiko: Ry zanak'olona, mitandrema tsara, mijere amin'ny masonao, mihainoa amin'ny sofinao, izay rehetra holazaiko aminao ny amin'ny fandaharana rehetra momba ny tranon'ny Tompo sy momba ny lalàny rehetra. Tandremo tsara ny amin'izay tsy maintsy miditra ho ao an-tranon'ny Tompo, amin'ny fivoahana rehetra avy ao amin'ny fitoerana masina. 	
26O	44	6	0,00000	 Lazao amin'ireo mpiodina amin'ny taranak'Israely hoe: Izao no lazain'ny Tompo Iaveh: Aoka izay ny fahavetavetanareo rehetra, ry taranak'Israely, 	
26O	44	7	0,00000	 dia ny nitondranareo ny taranaky ny hafa firenena, tsy mifora fo na mifora nofo akory, ho eo amin'ny fitoerako masina, mba handoto ny tranoko, tamin'ny nanateranao ny anjara haniko, na ny sabora na ny ra; ka dia nivadika ny fanekeko ireo, tamin'ny fahavetavetanareo rehetra. 	
26O	44	8	0,00000	 Hianareo tsy nanefa ny fanompoana momba ireo zavatra masina; fa ireo hafa firenena no notendrenareo hanao ny fanompoana ahy ao amin'ny fitoerako masina, hahitanareo soa. 	
26O	44	9	0,00000	 Izao no lazain'ny Tompo Iaveh: Tsy misy hiditra ao amin'ny fitoerako masina amin'ireo taranaky ny hafa firenena tsy mifora fo na mifora nofo akory, rahefa mety ho taranaky ny hafa firenena eo amin'ny zanak'Israely.	
26O	44	10	0,00000	 Izao koa: Ireo levita nanalavitra ahy, tamin'ny andro nivilian'Israely, izay nivily nanalavitra ahy, mba hanarahany ny sampiny vetaveta, dia hitondra ny helony. 	
26O	44	11	0,00000	 Izy ireo, ao amin'ny fitoerako masina, dia ho mpanompo miandry ny varavaran'ny trano, sy manao ny fanompoana ao amin'ny trano; izy ireo no hamono ho an'ny vahoaka ny zavatra hatao sorona dorana, na sorona hafa, ary hijanona eo anatrehan'ny vahoaka hanompo azy. 	
26O	44	12	0,00000	 Noho izy ireo nanompo azy teo anoloan'ny sampiny vetaveta, sy nandatsaka ny taranak'Israely tamin'ny heloka, noho izany, dia efa nanangan-tànana hamely azy aho, - teny marin'ny Tompo Iaveh, - nianiana fa hitondra ny helony izy. 	
26O	44	13	0,00000	 Tsy hanatona ahy hanao ny raharahan'ny fisoronana izy ireo na hanakaiky ny zavatro masina rehetra, eo amin'ny fitoerana masina indrindra, fa hivesatra ny fahafaham-barakany aman-tsazin'ny fahavetavetana nataony. 	
26O	44	14	0,00000	 Hataoko miandraikitra ny fanompoana momba ny trano, rahefa mety ho raharaha fanao ao, sy izay rehetra tokony hatao ao.	
26O	44	15	0,00000	 Fa ireo levita mpisorona, taranak'i Sadaoka kosa, izay nitandrina ny fandaharana momba ny fitoerako masina tamin'ny nivilian'ny zanak'Israely nanalavitra ahy, dia izy ireo no hanatona ahy hanao ny fanompoana amiko, sy hitsangana eo anatrehako, hanatitra ny sabora sy ny ra, - teny marin'ny Tompo Iaveh. 	
26O	44	16	0,00000	 Izy ireo no hiditra ao amin'ny fitoerako masina; izy ireo no hanatona ny latabatro hanao ny fanompoana amiko ary hitandrina ny fitsipiko izy.	
26O	44	17	0,00000	 Rahefa miditra ny alo-baravaran'ny kianja anatiny izy ireo, dia hiakanjo rongony fotsy; tsy hisy volon'ondry eny aminy, rahefa manao ny fanompoana eo amin'ny alo-baravaran'ny kianja anatiny sy ao anatiny izy. 	
26O	44	18	0,00000	 Satroka rongony fotsy no ho eo an-dohany, kalisaonina rongony fotsy no ho eo am-balahany, ary tsy hihetra zava-mahatsemboka azy izy. 	
26O	44	19	0,00000	 Rahefa mivoaka ho any amin'ny kianja ivelany kosa izy, ho eo amin'ny kianja ivelany manatona ny vahoaka, dia hesoriny ny fitafiana nentiny nanao ny fanompoana ka havelany ao amin'ny efitranon'ny fitoerana masina; ary fitafiana hafa no hanaovany, fa tsy hanamasina ny vahoaka amin'ny fitafiany izy. 	
26O	44	20	0,00000	 Ny lohany tsy hoharatany, ary tsy havelany haniry ny volony ho lava fa hihety volon-doha izy. 	
26O	44	21	0,00000	 Rahefa mety ho mpisorona tsy hisy hisotro divay, raha hiditra ao amin'ny kianja anatiny. 	
26O	44	22	0,00000	 Tsy hanambady vehivavy efa maty vady na voasaotra; fa izay virijiny, iray razana amin'ny taranak'Israely ihany; hahazo manambady vehivavy mpitondra-tena novinadin'ny mpisorona efa maty. 	
26O	44	23	0,00000	 Izy ireo no hampianatra ny vahoakako hahay hanavaka ny masina sy ny tsy masina; izy ireo no hampianatra azy hahay hanavaka ny maloto sy ny madio; 	
26O	44	24	0,00000	 izy ireo no hipetraka hitsara, raha misy fifandirana; ka araka ny rariny navoakako no hitsarany. Hitandrina ny lalàna amam-pandaharako amin'ny fetiko rehetra sy hankamasina ny sabatako. 	
26O	44	25	0,00000	 Tsy hisy hiditra am-paty handoto ny tenany izy ireo; hany azony handotoan-tena dia noho ny rainy, ny reniny, ny zanany lahy, ny zanany vavy, ny rahalahiny, ny anabaviny tsy manam-bady. 	
26O	44	26	0,00000	 Ary rahefa vita fandiovan-tena izy dia hanisana andro fito; 	
26O	44	27	0,00000	 ary amin'ny andro hidirany ao amin'ny fitoerana masina ao amin'ny kianja anatiny mba hanao ny fanompoana ao amin'ny fitoerana masina, dia hanatitra ny sorony noho ny ota izy; - teny marin'ny Tompo Iaveh.	
26O	44	28	0,00000	 Izao no lova ho azy ireo: Izaho no ho lovany; tsy homenareo zara-tany eo amin'Israely izy; fa izaho no ho anjarany. 	
26O	44	29	0,00000	 Ny hiveloman'izy ireo dia ny fanatitra, ny sorona noho ny ota, ary ny sorona noho ny fahadisoana; ary izay rehetra hatao anatema amin'Israely, dia ho azy ireo avokoa. 	
26O	44	30	0,00000	 Ny santatry ny voaloham-bokatra rehetra isan-karazany, mbamin'ny fanatitra rehetra isan-karazany haterinareo, dia ho an'ny mpisorona; omeo ny mpisorona koa ny santatry ny fitotoam-barinareo, mba hitoeran'ny tsodrano ao amin'ny tranonareo. 	
26O	44	31	0,00000	 Ny biby maty na voaviravira rehetra, na vorona na biby, dia tsy hohanin'ny mpisorona.	
26O	45	1	0,00000	[NY FANATITRA - ZARA-TANY VOATOKANA HO AN'NY TEMPOLY SY NY MPISORONA ARY NY MPANAPAKA - AMPAHAFOLON-KARENA MANOKANA ALOAN'NY MPINO - NY FOMBAM-PIVAVAHANA FANAO AMIN'NY FETY] Rahefa mizara ny tany amin'ny filokana hianareo, hanananareo azy, dia manokàna anjara masina amin'ny tany, mba ho fanatitra ho an'ny Tompo: dimy arivo sy roa alina hakiho ny lavany, ary iray alina ny sakany; ho masina avokoa izy, manerana ny habeny amin'ny manodidina rehetra. 	
26O	45	2	0,00000	 Ny sasany hanaovana ny fitoerana masina, diman-jato hakiho ny lavany, diman-jato ny sakany, dia efa-joro sokera amin'ny manodidina rehetra, ary dimampolo hakiho hatao faritany manodidina azy akaiky. 	
26O	45	3	0,00000	 Amin'izay tany voarefy no handrefesanao dimy arivo sy roa alina ny lavany, iray alina ny sakany, ka ao no hisian'ny fitoerana masina, dia ny fitoerana masina indrindra. 	
26O	45	4	0,00000	 Ho anjara masina amin'ny tany izany, ka ho an'ny mpisorona manao fanompoana momba ny fitoerana masina sy manatona hanompo an'ny Tompo: ho fitoerana misy ny tranon'izy ireo izany, ary ho fitoerana masina misy ny fitoerana masina koa. 	
26O	45	5	0,00000	 Dimy arivo sy roa alina hakiho ny halavany, iray alina ny sakany, no ho an'ny levita, izay manao ny fanompoana momba ny trano; hanan-tanàna ao izy, honenany ao.	
26O	45	6	0,00000	 Mamaritra dimy arivo hakiho ny sakany, dimy arivo sy roa alina ny lavany, mifanolotra amin'ny voatokana ho anjara masina, ho anjara fananan'ny tanàna; ny taranak'Israely no hanana an'izany.	
26O	45	7	0,00000	 Ny ho an'ny mpanapaka dia angalao eo an-daniny roa amin'izay voatokana ho anjara masina sy ny anjara fananan'ny tanàna, manaraka ny lavan'ny anjara masina sy ny lavan'ny anjara fananan'ny tanàna, ny andrefana mikipaka miankandrefana, ny atsinanana mikipaka miatsinanana, ny lavany mifanerana amin'ny lavan'ny anjara anankiray, avy amin'ny sisiny andrefana, ka hatramin'ny sisiny atsinanana. 	
26O	45	8	0,00000	 Izany no ho taniny sy anjara fananany eo amin'Israely; ary tsy hampahory ny vahoakako intsony ny mpanapaka, fa hamela ny tany ho an'ny taranak'Israely, arakaraka ny fokony avy. 	
26O	45	9	0,00000	 Izao no lazain'ny Tompo Iaveh: Aoka izay, ry mpanapaka eo amin'Israely, mampihataha ny fampahoriana amam-pihinanam-bahoaka, manaova ny hitsiny sy ny rariny, esory tsy ho eo va ny hitsiny sy ny rariny, esory tsy ho eo amin'ny vahoakako ny fihorahanareo, - teny marin'ny Tompo Iaveh. 	
26O	45	10	0,00000	 Manaova mizàna marina, efah marina, ary bata marina. 	
26O	45	11	0,00000	 Hitovy fatra ny efah sy ny bata, ka ny efah dia ho ampahafolon'ny homera, ary ny bata ho ampahafolon'ny homera; ny homera no hangalana fatra azy. Ho roapolo gerah ny sikla. 	
26O	45	12	0,00000	 Ny mina ao aminareo ho roapolo sikla, dimy amby roapolo sikla, dimy ambin'ny folo sikla.	
26O	45	13	0,00000	 Izao no fanatitra hatokanareo: ampahenin'ny efah isaky ny fromenta iray homera, ampahenin'ny efah isaky ny orja iray homera. 	
26O	45	14	0,00000	 Ny didy momba ny diloilo, momba ny diloilo iray bata: ampahafolon'ny bata isaky ny iray kora, izay mitovy amin'ny iray homera misy folo bata, fa folo bata no iray homera. 	
26O	45	15	0,00000	 Ondry iray, avy ao amin'ny vala, isan-droan-jato eny amin'ny tany be vilona, eo amin'Israely no hatao fanatitra, sorona dorana, sorona fisaorana, hanaovana fifonana ho azy ireo, - teny marin'ny Tompo Iaveh. 	
26O	45	16	0,00000	 Ny vahoaka rehetra amin'ny tany no tsy maintsy manokana izany ho an'ny mpanapak'Israely. 	
26O	45	17	0,00000	 Fa ny mpanapaka kosa no hiantoka ny sorona dorana, ny fanatitra, ary ny fanatitra araraka, amin'ny fety sy ny voaloham-bolana aman-tsabata, amin'ny fety lehibe rehetra ankalazain'ny taranak'Israely; izy no hamonona ny ilaina hatao sorona noho ny ota, na fanatitra, na sorona dorana, na sorona fisaorana, hanaovana fifonana ho an'ny taranak'Israely.	
26O	45	18	0,00000	 Izao no lazain'ny Tompo Iaveh: Amin'ny volana voalohany, ny andro voalohan'ny volana, mangalà vantotr'ombalahy tsy misy kilema, ka manaova fanonerana ho an'ny fitoerana masina. 	
26O	45	19	0,00000	 Hangalan'ny mpisorona ny ran'ny sorona noho ny ota, dia hateniny amin'ny tolàn'ny trano sy amin'ny zorony efatra amin'ny rindrin'ny otely ary amin'ny tolàn'ny alo-baravaran'ny kianja anatiny. 	
26O	45	20	0,00000	 Toy izany koa no hataonao, amin'ny andro fahafiton'ny volana ho an'izay nanota tsy nahy, na noho ny hakelezan-tsaina; dia fifonana ho an'ny trano no hataonareo.	
26O	45	21	0,00000	 Amin'ny volana voalohany, andro fahefatra ambin'ny folon'ny volana no hanaovanareo ny Paka, fety maharitra herinandro; mofo tsy misy lalivay no hohanina. 	
26O	45	22	0,00000	 Hanolotra omby iray ny mpanapaka amin'izany andro izany, hatao fanatitra noho ny ota, ho an'ny tenany sy ho an'ny vahoakan'ny tany. 	
26O	45	23	0,00000	 Ary mandritra ny hafitoana amin'izany fety izany, dia hanatitra sorona dorana ho an'ny Tompo izy, dia ombalahy fito, ondralahy, tsy misy kilema, fito, isan'andro avy amin'ny andro fito, ary osilahy iray isan'andro hatao sorona noho ny ota. 	
26O	45	24	0,00000	 Hanao ny fanatitra koa izy, lafarina iray efah isan'ombalahy sy iray efah isan'ondralahy, ary diloilo iray hina isan'efah. 	
26O	45	25	0,00000	 Amin'ny volana fahafito, andro fahadimy ambin'ny folon'ny volana, mandritra ny fety dia hateriny mandritra ny hafitoana, ireo sorona noho ny ota sy ireo sorona dorana, ary ireo fanatitra mbamin'io diloilo io ihany koa.	
26O	46	1	0,00000	[NY AMIN'NY FETY SY NY SORONA] Izao no lazain'ny Tompo Iaveh: Hikatona ny alo-baravarana amin'ny kianja anatiny mitodika miatsinanana, amin'ny andro enina azo iasana; fa hivoha kosa izy amin'ny andro sabata; hivoha koa izy amin'ny andro voalohan'ny volana. 	
26O	46	2	0,00000	 Ny mpanjaka hiditra avy any ivelany, ho any amin'ny efitrano fidirana ao amin'ny alo-baravarana, ka hijanona eo anilan'ny tolàn'ny alo-baravarana; ireo mpisorona kosa, hanatitra ny sorona dorany sy ny sorona fisaorany. Hiankohoka eo amin'ny tokonan'ny alo-baravarana izy, dia hivoaka; ary ny alo-baravarana tsy hakatona mandra-paharivan'ny andro. 	
26O	46	3	0,00000	 Ny vahoakan'ny tany hiakohoka eo anoloan'izany alo-baravarana izany, eo anatrehan'ny Tompo amin'ny sabata sy ny voalohan'ny volana. 	
26O	46	4	0,00000	 Ny sorona dorana, haterin'ny mpanapaka ho an'ny Tompo amin'ny andro sabata, dia zanak'ondry, tsy misy kilema, enina, sy ondralahy iray tsy misy kilema. 	
26O	46	5	0,00000	 Ary ny hatao fanatitra, dia lafarina iray efah momba ny ondralahy: ny hatao fanolorana momba ny zanak'ondry, dia izay hafoiny, miaraka amin'ny diloilo iray hina, isaky ny iray efah. 	
26O	46	6	0,00000	 Ny hateriny amin'ny andro voalohan'ny volana kosa dia vantotr'ombalahy iray tsy misy kilema, zanak'ondry enina sy ondralahy iray tsy misy kilema. 	
26O	46	7	0,00000	 Hanome fanatitra iray efah isan'ny ondralahy iray; ary ny amin'ny zanak'ondry dia izay azony afoy miaraka amin'ny diloilo iray hina isaky ny iray efah.	
26O	46	8	0,00000	 Raha miditra ny mpanapaka, dia hihazo eo amin'ny efitrano fidirana amin'ny alo-baravarana, ary amin'io làlana io ihany koa no hivoahany. 	
26O	46	9	0,00000	 Raha miditra ho eo anatrehan'ny Tompo ny vahoakan'ny tany amin'ny fety lehibe, izay miditra amin'ny alo-baravarana avaratra, hiankohoka, dia hivoaka amin'ny varavarana atsimo; ary izay miditra amin'ny alo-baravarana atsimo, hivoaka amin'ny alo-baravarana avaratra; tsy hiverina amin'izay alo-baravarana nidirany izy, fa amin'izay tandrifiny no hivoahany. 	
26O	46	10	0,00000	 Ny mpanapaka koa hiditra miaraka amin'izy ireo, sy hivoaka toy ny hivoahan'izy ireo.	
26O	46	11	0,00000	 Amin'ny fety amam-pety lehibe, ny fanatitra dia iray efah isan-ombalahy iray sy iray efah isan'ondralahy iray, ary izay afoin'ny mpanapaka ihany kosa momba ny zanak'ondry, miaraka amin'ny diloilo iray hina isaky ny iray efah.	
26O	46	12	0,00000	 Raha hanatitra fanatitra an-tsitra-po ny mpanapaka, na sorona dorana na sorona fisaorana izany, dia fanatitra an-tsitra-po ho an'ny Tompo, dia hamohàna ny alo-baravarana mitodika miatsinanana izy. Dia hanatitra ny sorona dorany na ny sorona fisaorany izy, toy ny fanaony amin'ny andro sabata, dia hivoaka izy, dia harindrina ny vavahady, rahefa tafavoaka izy.	
26O	46	13	0,00000	 Hanatitra zanak'ondry iray, efa iray taona, tsy misy kilema hianao, ho sorona dorana isa-maraina ho an'ny Tompo; isa-maraina no hanateranao izany.	
26O	46	14	0,00000	 Hanatitra koa isa-maraina miaraka amin'izay, fanatitra, dia ampahefan'ny efah, sy diloilo am-pahatelon'ny hina, handemana ny lafarina tsara indrindra ho fanolorana ho an'ny Tompo: lalàna maharitra mandrakizay izany.	
26O	46	15	0,00000	 Haterina isa-maraina ny zanak'ondry sy ny fanatitra miaraka amin'ny diloilo; izany no sorona dorana tsy tapaka.	
26O	46	16	0,00000	 Izao no lazain'ny Tompo Iaveh: Raha ny iray amin'ny zanany no toloran'ny mpanapaka fanomezana, dia ho lovan'ny zanany izany fanomezana izany; ho zara lovany no hananany an'izany.	
26O	46	17	0,00000	 Fa raha ny iray amin'ny mpanompony kosa no tolorany fanomezana avy amin'ny lovany, dia ho an'ny mpanompo ihany izany fanomezana izany, mandra-pahatongan'ny taona fahafahana; fa rahefa afaka izany, dia hiverina amin'ny mpanapaka indray izany, ka ny zanany ihany no hanana ny lovany.	
26O	46	18	0,00000	 Tsy haka ny lovan'ny olona amin'ny fandroahana azy an-keriny hiala amin'ny zara taniny ny mpanapaka; fa ny taniny ihany no hanomezany lova ho an-janany, mba tsy ho voaroaka ny vahoakako samy hiala amin'ny taniny avy.	
26O	46	19	0,00000	 Nentiny aho nihazo tamin'ny fidirana eo anilan'ny alo-baravarana ho ao amin'ireo efitrano masina natokana ho an'ny mpisorona, dia ireo efitrano mitodika mianavaratra; ary indro, nisy fitoerana teo amin'ny farany anantiny, amin'ny ilany andrefana.	
26O	46	20	0,00000	 Ka hoy izy tamiko: Eto no fandrahoan'ny mpisorona ny sorona natolotra noho ny fahadisoana sy ny ota, sy hanendasany ny fanatitra, mba tsy hitondrany azy ho any amin'ny kianja ivelany, hanamasina ny vahoaka.	
26O	46	21	0,00000	 Dia nentiny nivoaka ho ao amin'ny kianja ivelany aho, ka nentiny mankao amin'ny zorony efatra amin'ny kianja, ary indro isaky ny zoron'ny kianja, nisy tokotany.	
26O	46	22	0,00000	 Tokotany voafefy no teo amin'ny zorony efatra amin'ny kianja, efapolo hakiho ny lavany, ary telopolo ny sakany; ireo tokotany amin'ny zorony efatra ireo, dia mitovy refy.	
26O	46	23	0,00000	 Misy fefy manodidina azy efatra ary misy fatana fandrahoana natao teo am-pototr'ireo fefy manodidina. 	
26O	46	24	0,00000	 Ary hoy izy tamiko: Ireto no trano fandrahoana handrahoan'ny mpanompon'ny trano ny hena avy amin'ny sorona nataon'ny vahoaka.	
26O	47	1	0,00000	[NY TANY-MASINA VAOVAO. NY RANO MIVOAKA AVY AO AMIN'NY TEMPOLY - NY FARITRY NY TANY-MASINA VAOVAO - FIZARANA AZY AMIN'NY ISAM-POKO SY NY ISAM-PIANAKAVIANA] Nentiny niverina ho eo amin'ny varavaran'ny trano indray aho. Ary indro nisy rano nivoaka avy ao ambanin'ny tokonan'ny trano, amin'ny lafiny atsinanana, fa nitodika niatsinanana ny anoloan'ny trano; ka nidina ny rano avy ao ambanin'ny lafitrano ankavanana tao atsimon'ny otely. 	
26O	47	2	0,00000	 Nentiny nivoaka tamin'ny alo-baravarana avaratra aho, dia nasainy nanodidina eo ivelany aho mandra-pahatonga eo amin'ny alo-baravarana ivelany mitodika miatsinanana; ka indro ny rano nandeha tamin'ny lafiny ankavanana. 	
26O	47	3	0,00000	 Nony tafavoaka niatsinanana ralehilahy nitondra kofehy teny an-tànany, dia nandrefy arivo hakiho izy, ary nentiny nita ny rano aho, ka havalahana ny rano. 	
26O	47	4	0,00000	 Nandrefy arivo hakiho indray izy, dia nentiny nita ny rano aho, ka halohalika ny rano. Nandrefy arivo hakiho indray izy dia nasainy hita ny rano aho, ka havalahana ny rano. 	
26O	47	5	0,00000	 Nandrefy arivo hakiho indray, ka efa ony maria tsy azoko nitàna intsony, fa nihalalina ny rano; efa rano itàna milomano, ony maria tsy azo itàna amin'izao. 	
26O	47	6	0,00000	 Ary hoy izy tamiko: Ry zanak'olona, nahita va hianao? Dia nentiny niverina ho eo amoron'ny ony maria aho. 	
26O	47	7	0,00000	 Nony nitodika aho dia nahita hazo be dia be teo amoron'ny ony maria eo an-daniny roa.	
26O	47	8	0,00000	 Hoy izy tamiko: Ity rano ity dia mandeha mankany amin'ny faritany atsinanana; hidina ho any amin'ny tany lemaka vao hiditra ho ao amin'ny ranomasina; hoentina mankany amin'ny ranomasina izy, dia ho tonga mahasalama ny rano. 	
26O	47	9	0,00000	 Ny zava-manan'aina mihetsiketsika any amin'izay halehan'ny ony roa na aiza na aiza, ho velona avokoa, ka ho be dia be ny hazandrano; satria raha vao tonga any ity rano ity dia ho tonga mahasalama ny ranomasina, ary hahavelona avokoa izay halehan'ny ony maria. 	
26O	47	10	0,00000	 Hitsangana eo amoron'izany ranomasina izany ny mpaka hazandrano; ho velarana harato ny hatrany Engaddi, ka hatrany Engallima; hisy hazandrano isan-karazany maro dia maro toy ny any amin'ny ranomasina lehibe. 	
26O	47	11	0,00000	 Fa ny honahona sy ny heniheny kosa, tsy hovana ho mahasalama fa havela ho an'ny sisa. 	
26O	47	12	0,00000	 Eo akaikin'ny ony, amin'ny morony andaniny avy, hisy hazo mamoa isan-karazany haniry, ka ny raviny tsy mba halazo, ary ny voany tsy mba hitsahatra. Hamoa voa vaovao isam-bolana izy, satria hivoaka avy ao amin'ny fitoerana masina ny ranony; ny voany ho fihinana tsara, ary ny raviny ho fanasitranana tsara.	
26O	47	13	0,00000	 Izao no lazain'ny Tompo Iaveh: Lohasaha iray no ho faritry ny tany horaisinareo ho zara-taninareo araka ny foko roa ambin'ny folo amin'Israely; anjaran-droa no ho an'i Josefa. 	
26O	47	14	0,00000	 Samy hanana anjara avokoa hianareo, dia anjara amin'io tany nampanantenaiko, efa nananganako tanàna, homena ny razanareo, ka dia ho tonga fanananareo izany tany izany.	
26O	47	15	0,00000	 Izao no ho faritry ny tany: Ny avaratra, hatreo amin'ny ranomasina lehibe amin'ny làlan'i Hethalona mankany Sedada. 	
26O	47	16	0,00000	 Ny tany Hamata, Berotha, ary Sabarima, anelanelan'ny faritanin'i Damasa sy ny faritanin'i Hamata; Hatzera-Tikona, eo amin'ny faritanin'ny Haorana. 	
26O	47	17	0,00000	 Ka izao no faritany hatramin'ny ranomasina: Hatzera-Enona, ny sisin-tanin'i Damasa, ary avy eo mandroso mianavaratra hatrany amin'ny sisin-tanin'i Hamata. Izany no lafiny avaratra. 	
26O	47	18	0,00000	 Ny atsinanana: Hatramin'ny faritra mampisaraka an'i Haorana sy Damasa, dia eo anelanelan'i Galaada sy ny tanin'Israely no alehan'ny faritra amin'ny tany dia Jordany. Hatramin'ny sisin-tany avaratra, ka hatramin'ny ranomasina atsinanana no horefesinareo. Izany no lafiny atsinanana. 	
26O	47	19	0,00000	 Ny lafiny atsimo handroso mianatsimo hatrany Thamara ka hatrany amin'ny ranon'i Meriba any Kadesa, dia ny amin'ny ranon' i Meriba any Kadesa, dia ny lohasahan-driaka mivarina mankany amin'ny ranomasina lehibe. Izany no lafiny atsimo mankany amin'ny Negeba. 	
26O	47	20	0,00000	 Ny lafiny andrefana dia ho ny ranomasina lehibe hatramin'io sisin-tany io, ka hatramin'ny hadilan-tanin'i Hamata. Izany no lafiny atsimo.	
26O	47	21	0,00000	 Hozarainareo ho anareo izany tany izany, araka ny fokon'Israely. 	
26O	47	22	0,00000	 Amin'ny filokana no tsy maintsy hizaranareo ny tany hanananareo azy, izay ho anareo sy izay ho an'ny vahiny mitoetra eo aminareo, sy efa loajaza teo aminareo. Hataonareo toy ny tera-tany amin'ny zanak'Israely, izy ireo, ka filokana no hahazoany ny anjarany miaraka aminareo, eo amin'ny fokon'Israely. 	
26O	47	23	0,00000	 Ao amin'izay foko itoeran'ny vahiny no hanomezanareo ny anjara lovany, - teny marin'ny Tompo Iaveh.	
26O	48	1	0,00000	[NY ANJARA TANY HO AN'NY FOKON'ISRAELY AVY, SY HO AN'NY LEVITA - NY TANÀNA, NY FOKO SASANY, NY RENIVOHITRA] Izao no anaran'ny foko: Hatramin'ny tendrony avaratra manaraka ny làlan'i Hethalona ho any Hamata, Hatzera-Enona, ny sisin-tanin'i Damasa mianavaratra, manaraka ny lavan'i Hamata, izao avy no ho an'ny isam-poko: hatramin'ny faritra atsinanana ka hatramin'ny faritra andrefana: anjara iray ho an'i Dana. 	
26O	48	2	0,00000	 Manolotra ny sisin-tanin'i Dana hatramin'ny faritra atsinanana ka hatramin'ny faritra andrefana; anjara iray ho an'i Asera. 	
26O	48	3	0,00000	 Manolotra ny sisin-tanin'i Asera, hatramin'ny faritra atsinanana ka hatramin'ny faritra andrefana: anjara iray ho an'ny Neftalì. 	
26O	48	4	0,00000	 Manolotra ny sisin-tanin'i Neftalì, hatramin'ny faritra atsinanana ka hatramin'ny faritra andrefana: anjara iray, ho an'i Manase. 	
26O	48	5	0,00000	 Manolotra ny sisin-tanin'i Manase, hatramin'ny faritra atsinanana ka hatramin'ny faritra andrefana: anjara iray ho an'i Efraima. 	
26O	48	6	0,00000	 Manolotra ny sisin-tanin'i Efraima, hatramin'ny faritra atsinanana ka hatramin'ny faritra andrefana: anjara iray ho an-dRobena. 	
26O	48	7	0,00000	 Manolotra ny sisin-tanin-dRobena, hatramin'ny faritra atsinanana ka hatramin'ny faritra andrefana: anjara iray ho an'i Jodà.	
26O	48	8	0,00000	 Manolotra ny sisin-tanin'i Jodà, hatramin'ny faritra atsinanana ka hatramin'ny faritra andrefana, no ho ilay anjara hatokanareo, dimy arivo sy roa alina ny sakany, ary mifanerana amin'ny anjara iray ny lavany, dia hatramin'ny faritra atsinanana ka hatramin'ny faritra andrefana: eo afovoany no hatao ny fitoerana masina. 	
26O	48	9	0,00000	 Ny anjara hatokanareo ho an'ny Tompo dia ho dimy arivo sy roa alina hakiho ny lavany, iray alina hakiho ny sakany. 	
26O	48	10	0,00000	 Izany anjara masina hatokanareo izany no ho an'ny mpisorona, dia ho dimy arivo sy roa alina hakiho, ao avaratra, iray alina hakiho ny sakany ao andrefana, iray alina hakiho ny sakany ao atsinanana, ary dimy arivo sy roa alina hakiho ny lavany ao atsimo; ho ao afovoany ny fitoerana masin'ny Tompo. 	
26O	48	11	0,00000	 Ho an'ny mpisorona voahasina, taranak'i Sadaoka, izay nanefa ny fanompoana ahy, fa tsy mba nivily tamin'ny fotoana nivilian'ny zanak'Israely, tahaka ny nivilian'ny levita. 	
26O	48	12	0,00000	 Ho anjarany voatokana amin'ny tany izany anjara masina indrindra eo amin'ny sisin-tanin'ny levita.	
26O	48	13	0,00000	 Ny levita no hanana ny manolotra ny tanin'ny mpisorona ka ho dimy arivo sy roa alina hakiho ny lavany, iray alina ny sakany; fa samy ho dimy arivo sy roa alina hakiho avokoa ny lavany, ary iray alina ny sakany. 	
26O	48	14	0,00000	 Tsy misy azony hamidy na hatakalo izany; ny voaloham-bokatry ny tany koa tsy ho azo hamidy; fa masina ho an'ny Tompo izany.	
26O	48	15	0,00000	 Ny dimy arivo sakany, navela mifanolotra amin'ny dimy arivo sy roa alina, dia ho tany tsy masina, homba ny tanàna, dia ho an'ny tanàna honenana sy ho an'ny tany malalaka manodidina akaikin'ny tanàna, ka dia ho eo afovoany, ny tanàna. 	
26O	48	16	0,00000	 Izao no ho habeny: diman-jato sy efatra arivo hakiho ny lafiny avaratra; diman-jato sy efatra arivo ny lafiny atsimo; diman-jato sy efatra arivo ny lafiny atsinanana; diman-jato sy efatra arivo ny lafiny andrefana. 	
26O	48	17	0,00000	 Dia hisy tany manodidina ny tanàna, dia ho dimampolo sy roan-jato hakiho ny avaratra, dimampolo sy roan-jato ny atsimo, dimampolo sy roan-jato ny atsinanana, ary dimampolo sy roan-jato ny andrefana. 	
26O	48	18	0,00000	 Manaraka ny lavan'ny anjara masina, hamelana iray alina hakiho ny atsinanana, ary iray alona koa ny andrefana, manaraka ny lavan'ny anjara masina; hatao sakafon'ny mpiasa ao an-tanàna ny vokany. 	
26O	48	19	0,00000	 Ny mpiasa ao an-tanàna, alaina amin'ny fokon'Israely rehetra, no hiasa izany tany izany. 	
26O	48	20	0,00000	 Koa dia dimy arivo sy roa alina hakiho amin'ny ilan'ny tany rehetra voatokana, ary dimy arivo sy roa alina amin'ny ilany iray hafa, ny hatokanareo ho tany momba ny tanàna, dia ampahefatry ny anjara masina izany.	
26O	48	21	0,00000	 Ho an'ny mpanapaka ny sisa: eo an-danin'ny anjara masina sy ny tany momba ny tanàna ary hatramin'ny dimy arivo sy roa alina amin'ny anjara voatokana, ka hatramin'ny sisin-tany atsinanana, ary any amin'ny andrefana, hatramin'ny dimy arivo sy roa alina, ka hatramin'ny sisin-tany andrefana, mifanandrify amin'ny tany efa voazara; izany no ho anjaran'ny mpanapaka; ary anjara masin'ny trano no ho eo afovoany. 	
26O	48	22	0,00000	 Izany hoe: hatramin'ny tanin'ny levita sy ny tany momba ny tanàna, izay eo afovoan'ny anjaran'ny mpanapaka, dia an'ny mpanapaka avokoa, ny eo anelanelan'ny sisin-tanin'i Jodà sy ny sisin-tanin'i Benjamina.	
26O	48	23	0,00000	 Ny an'ny foko sisa kosa: hatramin'ny faritra atsinanana ka hatramin'ny faritra andrefana: anjara iray ho an'i Benjamina. 	
26O	48	24	0,00000	 Manolotra ny sisin-tanin'i Benjamina, hatramin'ny faritra atsinanana ka hatramin'ny faritra andrefana: anjara iray ho an'i Simeona. 	
26O	48	25	0,00000	 Manolotra ny sisin-tanin'i Simeona, hatramin'ny faritra atsinanana ka hatramin'ny faritra andrefana, anjara iray ho an'Isakara. 	
26O	48	26	0,00000	 Manolotra ny sisin-tanin'Isakara, hatramin'ny faritra atsinanana ka hatramin'ny faritra andrefana, anjara iray ho an'i Zabolona. 	
26O	48	27	0,00000	 Manolotra ny sisin-tanin'i Zabolona, hatramin'ny faritra atsinanana ka hatramin'ny faritra andrefana: anjara iray ho an'i Gada. 	
26O	48	28	0,00000	 Ny sisin-tany, amin'ny lafin'ny Negeba manolotra ny sisin-tanin'i Gada, dia hatrany Thamara no mankany amin'ny ranon'i Meribà any Kadesa, sy ny lohasahan-driaka mivarina amin'ny ranomasina lehibe, no ho faritry ny tany.	
26O	48	29	0,00000	 Izany no tany hozarainareo amin'ny filokana hanananareo azy araka ny fokon'Israely; ary izany avy no ho anjarany, - teny marin'ny Tompo Iaveh.	
26O	48	30	0,00000	 Izao avy no fivoahana avy eo an-tanàna: amin'ny lafiny avaratra, diman-jato sy efatra arivo hakiho no ho refiny, - 	
26O	48	31	0,00000	 haka anarana amin'ny fokon'Israely ny vavahady, - hisy vavahady telo: vavahadin-dRobena, iray; vavahadin'i Jodà, iray; vavahadin'i Levì iray. 	
26O	48	32	0,00000	 Amin'ny lafiny atsinanana, diman-jato sy efatra arivo hakiho, hisy vavahady telo: vavahadin'i Josefa, iray; vavahadin'i Benjamina, iray; vavahadin'i Dana, iray. 	
26O	48	33	0,00000	 Amin'ny lafiny atsimo, diman-jato sy efatra arivo hakiho ny refiny, hisy vavahady telo: vavahadin'i Simeona, iray; vavahadin'Isakara, iray; vavahadin'i Zabolona, iray. 	
26O	48	34	0,00000	 Amin'ny lafiny andrefana diman-jato sy efatra arivo hakiho, hisy vavahady telo: vavahadin'i Daga, iray; vavahadin'i Asera, iray; vavahadin'i Neftalì, iray. 	
26O	48	35	0,00000	 Valo arivo sy iray alina hakiho ny manodidina azy. Ary ny anaran'ny tanàna hatramin'izay dia hatao hoe: Iaveh no ao.	
27O	1	1	0,00000	[FITARIHAN-TENY - FANABEAZANA AN'I DANIELY TAO AN-DAPAN'NY MPANJAKAN'I BABILONA] Tamin'ny taona fahatelo nanjakan'i Joakima, mpanjakan'i Jodà, tonga Nabokodonozora mpanjakan'i Babilona hamely an'i Jerosalema, ka nanao fahirano azy. 	
27O	1	2	0,00000	 Natolotry ny Tompo, ho an-tànany, Joakima, mpanjakan'i Jodà, mbamin'ny fanaka sasany tao an-tranon'Andriamanitra, ka nentiny ireny, ho any amin'ny tany Sennaara, ao amin'ny tranon'ny andriamaniny, sady napetrany tao amin'ny firaketan'andriamaniny ny fanaka.	
27O	1	3	0,00000	 Nanome teny an'i Asfeneza, lehiben'ny eonokany, ny mpanjaka, hitondra ny sasantsasany amin'ny zanak'Israely izay isan'ny taranak'andriana, na izay avo razana, 	
27O	1	4	0,00000	 ny zatovo tsy misy kilema, tsara tarehy, manana talenta isan-karazany, nandia fianarana sy manan-tsaina, ary matanjaka tsara, hitoetra ao an-dapan'ny mpanjaka, sady hampianarina taratasy aman-teny Kaldeana.	
27O	1	5	0,00000	 Natokan'ny mpanjaka izay anjara ho azy ireo isan'andro, amin'ny hanin'ny mpanjaka sy ny divay fisotrony, mba hitoerany eo anatrehan'ny mpanjaka, rahefa nobeazina telo taona izy ireo.	
27O	1	6	0,00000	 Anisan'ireo: Daniely, Ananiasa, Misaely ary Azariasa, avy amin'ny taranak'i Jodà.	
27O	1	7	0,00000	 Nomen'ny lehiben'ny eonoka anarana izy ireo: ka Daniely nataony hoe Baltasara, Ananiasa nataony hoe Sidraka, Misaely nataony hoe Misaka, ary Azariasa nataony hoe Abdenagao.	
27O	1	8	0,00000	 Ary tapakevitra tao am-pony Daniely fa tsy handoto tena amin'ny hanim-pihinan'ny mpanjaka sy ny divay fisotrony: ka nangataka tamin'ny lehiben'ny eonoka izy mba tsy hanery azy handoto tena.	
27O	1	9	0,00000	 Ary nataon'Andriamanitra nahita fitia tamin'ny lehiben'ny eonoka Daniely. 	
27O	1	10	0,00000	 Hoy ny lehiben'ny eonoka tamin'i Daniely: Matahotra ny mpanjaka tompoko, aho, fa tenany no nandraikitra izay hohaninareo sy hosotroinareo; fa ahoana moa izy no hahita ny tarehanareo mahia noho ny an'ireo zatovo mitovy taona aminareo? Hanao izay hanapahan'ny mpanjaka ny lohako hianareo izany.	
27O	1	11	0,00000	 Dia hoy Daniely tamin'ny mpikarakara sakafo notendren'ny lehiben'ny eonoka hikarakara an'i Daniely, Ananiasa, Misaely, sy Azariasa:	
27O	1	12	0,00000	 Masìna hianao, manaova fanandramana hafoloana, aminay mpanompoanao: hanin-kotrana ho hanina sy rano hosotroina ihany omena anay.	
27O	1	13	0,00000	 Ka rahefa afaka izany, samy hojerenao ny tarehanay sy ny an'ireo zatovo mihinana amin'ny hanin'ny mpanjaka, dia araka izay ho hitanao no hataonao aminay mpanomponao.	
27O	1	14	0,00000	 Nekeny ny hatak'izy ireo, ka nizaha toetra azy izy hafoloana.	
27O	1	15	0,00000	 Nony tapitra ny hafoloana, dia hita fa tsara tarehy sady matavy izy noho ireo zatovo rehetra nihinana tamin'ny hanin'ny mpanjaka.	
27O	1	16	0,00000	 Ka dia nentin'ilay mpikarakara sakafo ny hanina aman-divay tsy maintsy sotroiny, fa hanin-kotrana no nomeny azy.	
27O	1	17	0,00000	 Ireo zatovo ireo, dia izy efa-dahy, samy nomen'Andriamanitra fahalalana amam-pahaizana momba ny taratasy amam-pahendrena rehetra; ary Daniely nahafantatra ny nofy amam-pahitana rehetra.	
27O	1	18	0,00000	 Nony tonga ny fotoana voatendrin'ny mpanjaka hampidirana azy rehetra, dia nentin'ny lehiben'ny eonoka ho eo anatrehan'i Nabokodonozora izy ireo.	
27O	1	19	0,00000	 Niresaka tamin'izy rehetra ny mpanjaka, ary izy rehetra dia tsy nisy tahaka an'i Daniely, Ananiasa, Misaely ary Azariasa, ka dia noraisina hanao ny fanompoana ny mpanjaka izy ireo.	
27O	1	20	0,00000	 Tamin'ny zavatra rehetra ilam-pahalalana, nanontanian'ny mpanjaka azy ireo, dia hitany fa nanatombo impolo heny noho ny an'ny mpahay taratasy amam-pisikidy rehetra, teo amin'ny fanjakany manontolo, ny fahambonian'izy ireo.	
27O	1	21	0,00000	 Toy izany Daniely hatramin'ny taona voalohany nanjakan'i Sirosy.	
27O	2	1	0,00000	[FAHITANA ILAY SARIOLONA - NY NOFIN'NY MPANJAKA; VOATEBITEBIN'IZANY NY FANAHINY, KA NOLAZAINY HOVONOINA IREO OLON-KENDRY, RAHA TSY MAMPAHALALA AZY NY NOFY SY NY HEVINY - TAFALATSAKA ANATIN'IZAY IHARAN'IZANY FANAMELOHAN-KO FATY IZANY KOA DANIELY SY IREO NAMANY, KA NIVAVAKA TAMIN'ANDRIAMANITRA IZY, SY NAMPANANTENA NY MPANJAKA FA HAMPAHALALA AZY NY NOFINY, SY HILAZA AMINY NY HEVINY - ILAY SARY VONGANA - NY FANJAKANA EFATRA LEHIBE SY NY FANJAKAN'ANDRIAMANITRA - FENO VONINAHITRA DANIELY SY IREO NAMANY] Tamin'ny taona faharoa nanjakan'i Nabokodonozora, nanonofy Nabokodonozora, ka nitebiteby ny fanahiny, ary tsy nahita tory intsony izy.	
27O	2	2	0,00000	 Nampanalain'ny mpanjaka ny mpahay taratasy, ny mpisikidy, ny mpimasy, ary ny Kaldeana, hivaofy ny nofiny aminy; dia tonga ireo, ka nitsangana teo anatrehan'ny mpanjaka.	
27O	2	3	0,00000	 Ary hoy ny mpanjaka tamin'izy ireo: Nanonofy aho, ka nitebiteby ny fanahiko, te hahalala izany nofy izany.	
27O	2	4	0,00000	 Namaly tamin'ny teny arameana ny Kaldeana, nanao tamin'ny mpanjaka hoe: Ry mpanjaka ô, ho velona mandrakizay anie hianao! Lazao amin'ny mpanomponao ny nofy, dia hambarany kosa ny heviny.	
27O	2	5	0,00000	 Ary namaly ny Kaldeana ny mpanjaka, ka nanao hoe: Zavatra efa notapahako izao: Raha tsy ampahalalainareo ahy ny nofy sy ny heviny, ny tenanareo hotetehina, ny tranonareo hatao fanarian-java-maloto.	
27O	2	6	0,00000	 Fa raha hambaranareo amiko kosa ny nofy sy ny heviny, dia fanomezana amam-panatitra lehibe no horaisinareo amiko; koa ambarao amiko ny nofy sy izay heviny.	
27O	2	7	0,00000	 Namaly fanindroany izy ireo, nanao hoe: Aoka ny mpanjaka hilaza amin'ny mpanompony ny nofy; ary izahay kosa hanambara ny heviny.	
27O	2	8	0,00000	 Dia namaly ny mpanjaka nanao hoe: Fantatro marimarina fa mitady hahazo andro lava hianareo, satria hitanareo fa zavatra efa notapahako izany.	
27O	2	9	0,00000	 Matoa tsy ampahalalainareo ahy ny nofy, dia ny miara-mamoron-dahateny mandainga sy mamitaka, hataonareo eo anatrehako, mandra-piovan'ny toe-draharaha, no hany hevitrareo; ka ambarao ahy ny nofy dia ho fantatro fa hahalaza ny heviny amiko tokoa hianareo.	
27O	2	10	0,00000	 Fa izao no navalin'ny Kaldeana, teo anatrehan'ny mpanjaka nataony hoe: Tsy misy olona atý ambonin'ny tany, izay mahazo mampahafantatra izany fanontanian'ny mpanjaka izany. Ka tsy mbola nisy mpanjaka, na dia izay lehibe sy mahery aza, nanontany zavatra toy izany tamin'ny mpahay taratasy amam-pisikidy na Kaldeana.	
27O	2	11	0,00000	 Sarotra ny zavatra anontanian'ny mpanjaka, ka tsy misy afaka hanambara eo anatrehan'ny mpanjaka hafa tsy ireo andriamanitra tsy manam-ponenana etý amin'ny olombelona.	
27O	2	12	0,00000	 Tamin'izay, tezitra sy nisafoaka mafy ny mpanjaka, ka nasainy novonoina avokoa ny olon-kendrin'i Babilona.	
27O	2	13	0,00000	 Navoaka ny didy, ka novonoina ny olon-kendry, ary notadiavina hovonoina koa Daniely sy ny namany. 	
27O	2	14	0,00000	 Dia nivoaka Ariaoka, lehiben'ny mpiambin'andriana, hamono ny olon-kendrin'i Babilona, ka teny feno fahamalinana sy fahalalana no navalin'i Daniely azy. 	
27O	2	15	0,00000	 Niteny izy ka nanao tamin'i Ariaoka komandin'ny mpanjaka hoe: Inona no anton'ity teny fitsarana mafy avy amin'ny mpanjaka? Dia nolazalazain'i Ariaoka taminy, ny toe-javatra. 	
27O	2	16	0,00000	 Ary niditra nangatak'andro tamin'ny mpanjaka Daniely mba hilazany ny hevitry ny nofy amin'ny mpanjaka. 	
27O	2	17	0,00000	 Niaraka tamin'izay dia nody tany an-tranony Daniely ary nampandre ny raharaha an'i Ananiasa sy Misaely ary Azariasa namany, 	
27O	2	18	0,00000	 sady namporisika azy ireo hangataka ny famindram-pon'Andriamanitry ny lanitra, ny amin'izany zava-miafina izany, mba tsy hamonoana an'i Daniely sy ny namany miaraka amin'ny olon-kendry hafa ao Babilona.	
27O	2	19	0,00000	 Dia naseho an'i Daniely tamin'ny fahitana amin'ny alina, ilay zava-miafina, ka nisaotra an'Andriamanitry ny lanitra, Daniely. 	
27O	2	20	0,00000	 Niloa-bava Daniely ka nanao hoe: Isaorana mandrakizay anie ny anaran'Andriamanitra, fa azy ny hery amam-pahendrena. 	
27O	2	21	0,00000	 Izy no mampiova ny andro amam-potoavana, manongana ny mpanjaka sy manangana ny mpanjaka, manome fahendrena ny olon-kendry, sy fahalalana ho an'ny mazava saina. 	
27O	2	22	0,00000	 Izy no mampiseho ny zava-dalina sy miafina, mahalala ny ao anatin'ny aizina, ary ao aminy no itoeran'ny mazava. 	
27O	2	23	0,00000	 Hianao, ry Andriamanitry ny razako ô, no ankalazaiko sy deraiko, fa nomenao hery amam-pahendrena aho ary nampahafantarinao ahy ankehitriny ny zava-nangatahanay, ka nasehonao taminay ny zava-miafin'ny mpanjaka.	
27O	2	24	0,00000	 Ka dia lasa Daniely nankao amin'i Ariaoka, ilay nasain'ny mpanjaka namono ny olon-kendrin'i Babilona; nandeha izy ka nanao taminy hoe: Aza mamono ny olon-kendrin'i Babilona, fa ento aho ho eo anatrehan'ny mpanjaka, hanambara aminy ny hevitry ny nofiny. 	
27O	2	25	0,00000	 Dia nentin'i Ariaoka faingana Daniely hiditra ho eo anatrehan'ny mpanjaka, ka hoy izy taminy: Nahita olona tamin'ireo babo avy any Jodà aho, hilaza ny hevitry ny nofy amin'ny mpanjaka. 	
27O	2	26	0,00000	 Niteny ny mpanjaka, ka nanao tamin'i Daniely, izay atao hoe Baltasara, hoe: Hainao ambara amiko va ny nofy nonofisiko mbamin'ny heviny? 	
27O	2	27	0,00000	 Dia namaly teo anatrehan'ny mpanjaka Daniely, ka nanao hoe: Ny zava-miafina anontanian'ny mpanjaka, dia tsy hain'ny olon-kendry, na ny mpisikidy, na ny olo-mahay taratasy, na ny mpanandro ambara amin'ny mpanjaka. 	
27O	2	28	0,00000	 Kanefa misy Andriamanitra any an-danitra, izay mahay maneho ny zava-miafina; ary izy mampahafantatra an'i Nabokodonozora ny tsy maintsy ho tonga any am-paran'ny andro any. Ny nofy amam-pahitanao teo am-pandrianao dia izao:	
27O	2	29	0,00000	 Hianao, ry mpanjaka ô, teo am-pandrianao, dia velon'eritreritra tao an-tsainao, ny amin'izay ho avy manaraka izao andro izao; ary ilay mahay maneho ny zava-miafina kosa, nampahafantatra anao izay ho avy. 	
27O	2	30	0,00000	 Ary izaho kosa, tsy tamin'ny fahendrena ato amiko, mihoatra noho ny an'ny olombelona rehetra, no nahitako izany zava-miafina izany, fa ny mba hampahafantarana ny mpanjaka, ny hevitry ny nofy, sy hahalalanao ny hevitry ny fonao.	
27O	2	31	0,00000	 Hianao nijery, ry mpanjaka ô, ka indro nisy sariolona lehibe. Tena makadiry izany sariolona izany, sady namirapiratra mahagaga; nijoro teo anatrehanao izy io, ary mahatsiravina ny fijery azy. 	
27O	2	32	0,00000	 Izany sariolona izany dia volamena tsara ny lohany; volafotsy ny tratrany aman-tsandriny; varahana ny kibo amam-peny; 	
27O	2	33	0,00000	 vy ny ranjony, ary ny tongony kosa vy ny tapany, tanimanga ny tapany. 	
27O	2	34	0,00000	 Mbola mijery eo hianao no indro, nisy vato niendaka tsy nokasihin-tànana, namely ity sariolona tamin'ny tongony vy amam-tanimanga, ka nahatorotoro azy. 	
27O	2	35	0,00000	 Dia indray torotoro ny vy, ny tanimanga, ny varahana, ny volafotsy mbamin'ny volamena, sady nanjary toy ny akofa manidina eo am-pamoloana amin'ny fahavaratra, ka nopaohin'ny rivotra izany, lasa tsy hita izay nanjavonany; ary ilay vato namely ny sariolona kosa, zary tendrombohitra lehibe nameno ny tany rehetra.	
27O	2	36	0,00000	 Izany no nofy; ary holazainay eto anatrehan'ny mpanjaka koa ny heviny.	
27O	2	37	0,00000	 Hianao, ry mpanjaka ô, mpanjakan'ny mpanjaka, izay nomen'ny Andriamanitry ny lanitra ny fanjakana, ny fahefana, ny hery amam-boninahitra, 	
27O	2	38	0,00000	 sy notolorany ny zanak'olombelona amam-biby any an-tsaha sy ny voron'ny lanitra, na aiza na aiza itoerany, ary nasainy nanjaka tamin'izy rehetra, dia hianao no loha volamena. 	
27O	2	39	0,00000	 Manarakaraka anao, hisy fanjakana hafa hitsangana, ho ambany noho hianao; manaraka izany, hisy fanjakana fahatelo, ho varahana, izay hanam-pahefana amin'ny tany rehetra. 	
27O	2	40	0,00000	 Dia hisy fanjakana fahefatra koa ho mafy toy ny vy; fa toy ny vy manamongo sy manorotoro ny zavatra rehetra, toy ny fanorotoron'ny vy ny zavatra rehetra, no hanamongoany sy hanorotoroany an'ireo rehetra ireo. 	
27O	2	41	0,00000	 Ny nahitanao ny tongotra aman-drantsan-tongony, ho tanimangan'ny mpanefy tanimanga ny tapany ary vy ny tapany, dia satria ho fanjakana mizarazara izy; hisy herim-by ao aminy, araka ny nahitanao ny vy niharo tanimanga. 	
27O	2	42	0,00000	 Nefa noho ny rantsan-tongony, vy ny tapany, tanimanga ny tapany, dia ho fanjakana mafy ila sy malemy ila, izy. 	
27O	2	43	0,00000	 Ny nahitanao ny vy miharo tanimanga dia satria ho fifangaroan'ny taranak'olombelona, izy; nefa toy ny tsy fetezan'ny vy hiharo amin'ny tanimanga no tsy hifampitambarany. 	
27O	2	44	0,00000	 Amin'ny andron'ireo mpanjaka ireo, ny Andriamanitry ny lanitra hanangana fanjakana anankiray tsy ho rava mandrakizay ary tsy hafindra amin'ny firenen-kafa ny fanapahany; ireo fanjakana rehetra ireo hotorotoroiny sy hofoanany, fa izy kosa haharitra mandrakizay, 	
27O	2	45	0,00000	 araka ny nahitanao ilay vato niendaka, tsy nokasihan-tanana, tamin'ny tendrombohitra, ka nahatorotoro ny vy, ny varahana, ny tanimanga, ny volafotsy mbamin'ny volamena. Ny Andriamanitra lehibe no nampahafantatra ny mpanjaka izay ho avy rahatrizay; marina ny nofy, ary tsy misy isalasalan'ny heviny.	
27O	2	46	0,00000	 Tamin'izay Nabokodonozora rafitra nihohoka sy niankohoka teo anatrehan'i Daniely sady nandidy hanolotra fanatitra aman-java-manitra taminy. 	
27O	2	47	0,00000	 Dia niteny tamin'i Daniely ny mpanjaka, ka nanao hoe: Marina tokoa fa ny Andriamanitrareo no Andriamanitry ny andriamanitra sy tompon'ny mpanjaka ary mpanambara ny zava-miafina, matoa nahay nanambara izany zava-miafina izany hianao. 	
27O	2	48	0,00000	 Tamin'izany ny mpanjaka dia nanandratra an'i Daniely sy nanolotra fanomezana maro sady sarobidy ho azy, nanome azy ny fanapahana ny faritany rehetra momba an'i Babilona, ary nanendry azy ho lehibe indrindra amin'ny olon-kendrin'i Babilona rehetra. 	
27O	2	49	0,00000	 Noho ny fangatahan'i Daniely, dia nanendry an'i Sidraka sy Misaka ary Abdenegao ny mpanjaka, ho tonian'ny raharaha amin'ny fehin'i Babilona, ary Daniely nijanona tao an-dapa.	
27O	3	1	0,00000	[IREO HEBRIO TELO LAHY TAO ANATIN'NY MEMY - ILAY SARIOLONA TAO AMIN'NY TANILEMAKA DORA, NASAINA NIVAVAHANA - NAMPANGAINA IZY TELO LAHY, NAMAN'I DANIELY FA TSY NETY NIVAVAKA TAMIN'IO; NANTSOINA HO EO ANATREHAN'I NABOKODONOZORA IZY IREO, DIA NOHELOHINA HATSIPY AO AMIN'NY MEMY MIREHITRA - NY VAVAKA NATAON'IREO TAO ANATY MEMY - NOVONJEN'ILAY ANJELIN'NY TOMPO IZY IREO - NY HIRA FISAORAN'IZY IREO - NANKALAZA NY ANDRIAMANITRA MARINA NABOKODONOZORA SADY NANONDRO-BONINAHITRA AZY IREO] Ary Nabokodonozora mpanjaka nanao sariolona volamena enimpolo hakiho ny hahavony, enina hakiho ny sakany, natsangany teo amin'ny tanilemaka Dorà ao amin'ny faritanin'i Babilona. 	
27O	3	2	0,00000	 Dia nasain'i Nabokodonozora mpanjaka nivory ny solom-panjaka, ny masoivoho, ny governora, ny andriam-baventy, ny mpitahiry volam-panjakana, ny mpahay lalàna, ny mpitsara, ary ny mpifehy rehetra isam-paritany mba ho tonga hanatrika ny fitokanana ilay sariolona natsangan'i Nabokodonozora mpanjaka. 	
27O	3	3	0,00000	 Koa nivory ny solom-panjaka, ny masoivoho, ny governora, ny andriam-baventy, ny mpahay lalàna, ny mpitsara, mbamin'ny mpifehy rehetra isam-paritany, ho amin'ny fitokanana ny sariolona natsangan'i Nabokodonozora mpanjaka, ary nitsangana teo anatrehan'ity sariolona natsangan'i Nabokodonozora izy ireo. 	
27O	3	4	0,00000	 Nisy mpikabary niantso tamin'ny feo mahery hoe: Izao no ampahalalaina anareo vahoaka amam-pirenena sy samihafa fiteny: 	
27O	3	5	0,00000	 Raha vao renareo ny feon'ny anjomara, ny sobaba, ny lokanga, ny samboka, ny valoha, ny farara, mbamin'ny zava-maneno isan-karazany, dia miankohofa hianareo, hitsaoka ny sariolona volamena natsangan'i Nabokodonozora mpanjaka. 	
27O	3	6	0,00000	 Na zovy na zovy tsy miankohoka sy tsy mitsaoka, dia hatsipy miarak'amin'izay ao anatin'ny memy mirehitra afo mivaivay. 	
27O	3	7	0,00000	 Ka raha vao ren'ny vahoaka rehetra ny feon'ny anjomara, ny sobaba, ny lokanga, ny samboka, ny valiha, mbamin'ny zava-maneno isan-karazany, dia niankohoka avokoa ny vahoaka amam-pirenena sy ny samihafa fiteny, nitsaoka ny sariolona natsangan'i Nabokodonozora mpanjaka. 	
27O	3	8	0,00000	 Tamin'izay kosa dia tamin'io fotoana io indrindra, nisy Kaldeana nanatona, nanaratsy ny Jody. 	
27O	3	9	0,00000	 Niteny izy ireo ka nanao tamin'i Nabokodonozora mpanjaka, hoe: Ry mpanjaka ô, ho velona mandrakizay anie hianao! 	
27O	3	10	0,00000	 Hianao, ry mpanjaka, efa namoaka didy, fa ny olona rehetra handre ny feon'ny anjomara, ny sobaba, ny lokanga, ny samboka, ny valiha, ny farara, mbamin'ny zava-maneno isan-karazany, dia tsy maintsy hiankohoka hitsaoka ny sariolona volamena; 	
27O	3	11	0,00000	 ary na zovy na zovy tsy hiankohoka hitsaoka, dia hatsipy amin'ny memy mirehitra afo mivaivay. 	
27O	3	12	0,00000	 Misy kosa anefa Jody, notendrenao ho tonian'ny raharaha amin'ny fehin'i Babilona, dia Sidraka, Misaka, Abdenegao, ka ireo olona ireo mamotsifotsy anao, ry mpanjaka; tsy manompo ny andriamanitrao ary tsy miankohoka eo anatrehan'ny sariolona volamena natsanganao.	
27O	3	13	0,00000	 Tamin'izay tezitra sy nisafoaka Nabokodonozora, ka nasainy nalaina Sidraka, Misaka, Abdenagao, dia nentina ho eo anatrehan'ny mpanjaka, izy telo lahy ireo. 	
27O	3	14	0,00000	 Dia niteny Nabokodonozora, ka nanao tamin'ireo hoe: Fanahy inianareo va, ry Sidraka, Misaka ary Abdenegao, no tsy anompoanareo ny andriamanitro sy tsy itsaoahanareo ny sariolona volamena natsangako?	
27O	3	15	0,00000	 Ankehitriny, raha vonon-kiankohoka hitsaoka ny sariolona nataoko hianareo, raha vao mandre ny feon'ny anjomara, ny sobaba, ny lokanga, ny samboka, ny valiha, ny farara mbamin'ny zava-maneno isan-karazany... Fa raha tsy mitsaoka azy hianareo, dia hatsipy miaraka amin'izay ao anatin'ny memy mirehitra afo mivaivay, ka iza moa no andriamanitra hahavonjy anareo amin'ny tànako?	
27O	3	16	0,00000	 Fa namaly Sidraka sy Misaka ary Abdenegao, ka nanao hoe: Ry Nabokodonozora ô, tsy misy tokony havalinay anao.	
27O	3	17	0,00000	 Raha mahavonjy anay tokoa ny Andriamanitra tomponay, dia hovonjeny amin'ny memy mirehitra afo mivaivay sy amin'ny tànanao izahay, ry mpanjaka ô!	
27O	3	18	0,00000	 Ary na tsy hataony aza izany, aoka ho fantatrao, ry mpanjaka, fa tsy hanompo izay andriamanitrao izahay, na hiankohoka eo anatrehan'izay sariolona volamena natsanganao.	
27O	3	19	0,00000	 Dia feno hatezerana Nabokodonozora, ary niova tamin'i Sidraka sy Misaka sy Abdenegao ny tarehany. Nanohy niteny indray izy, ka nasainy nohafanaina ny memy impito mihoatra noho ny niheveran'ny olona ny tokony hanafanana azy;	
27O	3	20	0,00000	 ary ny miaramila sasany izay matanjaka indrindra amin'ny tafiny, no nasainy namatotra an'i Sidraka, Misaka, Abdenegao, sy hanipy ireo ao anatin'ny memy mirehitra afo mivaivay.	
27O	3	21	0,00000	 Tamin'izay ireo lehilahy ireo mbola miakanjo ny akanjo vitiny, ny akanjo lavany, ny kapaotiny, mbamin'ny fitafiany rehetra, dia nafatotra sy natsipy tao anatin'ny memy mirehitra afo mivaivay.	
27O	3	22	0,00000	 Noho ny tenin'ny mpanjaka efa nahamaika, sady tafahoatra loatra ny namanana ny memy, dia matin'ny lelafo ireo lehilahy nanipy an'i Sidraka sy Misaka sy Abdenegao tao.	
27O	3	23	0,00000	 Ary izy telo lahy kosa, Sidraka, Misaka, Abdenegao, dia voatsipy am-patorana tao anatin'ny memy mivaivay.	
27O	3	24	0,00000	 (izao manaraka izao tsy hitako tao amin'ny boky hebrio) Tao afovoan'ny lelafo izy ireo, dia nandehandeha, nidera an'Andriamanitra sy nisaotra ny Tompo. 	
27O	3	25	0,00000	 Ary Azariasa, nitsangana nanao ity fivavahana ity; ka niloa-bava tao afovoan'ny lelafo nanao hoe:	
27O	3	26	0,00000	 Isaorana anie hianao, ry Tompo Andriamanitry ny razanay; mendrika homen-dera amam-boninahitra mandrakizay ny anaranao;	
27O	3	27	0,00000	 fa marina hianao amin'izay rehetra nataonao taminay, ary marina avokoa ny asanao rehetra; mahitsy ny làlanao; ary an-drariny ny fitsaranao.	
27O	3	28	0,00000	 Satria fitsarana an-drariny no nataonao, tamin'ny loza rehetra nentinao namely anay, sy namely an'i Jerosalema, tanàna masin'ny razanay; fitsarana an-drariny no nanaovanao izany rehetra izany noho ny fahotana nataonay.	
27O	3	29	0,00000	 Satria nanota sy nanao ratsy izahay nihataka taminao, ary diso tamin'ny zavatra rehetra.	
27O	3	30	0,00000	 Tsy nihaino ny didinao izahay ary tsy nitandrina izany, sady tsy nanao izay nandidinao anay, izay hany ho nahasambatra anay.	
27O	3	31	0,00000	 Izay rehetra nentinao namely anay, izay rehetra nataonao taminay dia fitsarana an-drariny no nanaovanao izany.	
27O	3	32	0,00000	 Nanolotra anay ho eo an-tanan'ny fahavalo ratsy hianao, dia ireo mpivadika mikiry hamely anay, sy ny mpanjaka faran'izay ratsy sy loza be indrindra eto an-tany.	
27O	3	33	0,00000	 Ary ankehitriny izahay tsy sahy miloa-bava, voan'ny henatra aman-datsa ny mpanomponao, mbamin'izay rehetra mitsaoka anao.	
27O	3	34	0,00000	 Aza dia ho voatolotrao mandrakizay anie izahay noho ny amin'ny anaranao, ary aza dia foananao ny fanekenao.	
27O	3	35	0,00000	 Aza dia esorinao aminay ny famindram-ponao, noho ny amin'i Abrahama sakaizanao, sy Isaaka mpanomponao ary Israely masinao,	
27O	3	36	0,00000	 izay nampanantenainao hampitomboin-taranaka ho toy ny kintana eny an-danitra, sy ny fasika eny amoron-dranomasina.	
27O	3	37	0,00000	 Fa efa nahena teo imason'ny firenena rehetra izahay, Tompo ô, sady voaetry ankehitriny amin'ny tany rehetra, noho ny fahotana nataonay.	
27O	3	38	0,00000	 Amin'izao fotoana izao izahay tsy manana mpanapaka na mpifehy, na mpaminany, na sorona dorana, na sorona fanatitra, na emboka manitra, na fitoerana hanateranay ny voaloham-bokatray eo anatrehanao ka hahitanay famindram-po.	
27O	3	39	0,00000	 Nefa Tompo ô, aoka ho voaray ihany anie izahay amin'izao fonay torotoro sy fanahy manetry tena	
27O	3	40	0,00000	 toy ny andraisanao ireo sorona ondralahy aman'ombalahy na zanak'ondry matavy arivo; aoka ho toy izany ny soronay ankehitriny eo anatrehanao, mbamin'ny fanekenay anao, fa tsy hahazo henatra izay mametraka ny fitokiany aminao.	
27O	3	41	0,00000	 Ankehitriny izahay manaraka anao amin'ny fonay rehetra, matahotra anao sy mitady ny tavanao.	
27O	3	42	0,00000	 Aza atao fola-tana-manondro izahay fa ento araka ny hamoram-ponao sy araka ny haben'ny famindram-ponao!	
27O	3	43	0,00000	 Vonjeo amin'ny fahagagana ataonao izahay, ary omeo voninahitra ny anaranao, Tompo ô!	
27O	3	44	0,00000	 Aoka ho menatra izay rehetra manisy ratsy ny mpanomponao, aoka ho safo-kenatra noho ny fahaverezan'ny fahefany rehetra; ary ho torotoro ny tanjany;	
27O	3	45	0,00000	 aoka ho fantany fa hianao no Tompo, sy Andriamanitra tokana ary mpanjaka be voninahitra amin'ny tany rehetra.	
27O	3	46	0,00000	 Ireo mpanompon'ny mpanjaka izay nanipy azy telo lahy tao anatin'ny memy, izany, tsy nitsahatra ny namana azy tamin'ny solika, vorovoro-drongony, ditin-kazo, aman-dratsam-boaloboka. 	
27O	3	47	0,00000	 Nisondrotra efapolo hakiho teo ambonin'ny memy ny lelafo, 	
27O	3	48	0,00000	 ka nahamay ireo Kaldeana tratrany teo akaikin'ny memy niantsapazany. 	
27O	3	49	0,00000	 Fa nidina nankeo amin'ny memy kosa niaraka tamin-dry Azariasa sy ny namany ilay anjelin'ny Tompo ka nahàtany tsy ho eo amin'ny memy ny lelafo; 	
27O	3	50	0,00000	 ary ny teo afovoan'ny memy nataony toy ny nifofofofoan'ny rivotra mandefa ranonando; ary tsy nikasika azy ireo akory ny lelafo, sady tsy nandratra na nampaninona azy kely akory. 	
27O	3	51	0,00000	 Koa indray nidera sy nankalaza ary nisaotra an'Andriamanitra toy ny vava iray ihany izy telo lahy tao anatin'ny memy nanao hoe:	
27O	3	52	0,00000	 Isaorana hianao, ry Tompo, Andriamanitry ny razanay mendrika hoderaina sy homem-boninahitra ary hankalazaina mandrakizay. Isaorana ny anaranao masina sy be voninahitra, mendrika ny fiderana ambony indrindra sy ny fankalazana mandrakizay.	
27O	3	53	0,00000	 Isaorana hianao ao amin'ny tempolin'ny voninahitrao masina mendrika ny dera amam-boninahitra ambony indrindra mandrakizay.	
27O	3	54	0,00000	 Isaorana hianao, ao amin'ny seza fiandrianan'ny fanjakanao mendrika ny dera amam-pankalazana ambony indrindra mandrakizay.	
27O	3	55	0,00000	 Isaorana hianao, izay maninteraka ny hantsana ny fijerinao mipetraka eo ambonin'ny Kerobima, mendrika ny dera amam-pankalazana ambony indrindra mandrakizay.	
27O	3	56	0,00000	 Isaorana hianao, eo amin'ny habakabaky ny lanitra, mendrika ny dera amam-boninahitra mandrakizay.	
27O	3	57	0,00000	 Isaorinareo rehetra ny Tompo, ry asan'ny Tompo, derao izy, ary ankalazao mandrakizay.	
27O	3	58	0,00000	 Isaory ny Tompo, ry anjelin'ny Tompo, derao izy, ary ankalazao mandrakizay.	
27O	3	59	0,00000	 Isaory ny Tompo, ry lanitra, derao izy, ary ankalazao mandrakizay.	
27O	3	60	0,00000	 Isaory ny Tompo, ry rano, mbamin'izay rehetra eny ambonin'ny lanitra; derao izy ary ankalazao mandrakizay.	
27O	3	61	0,00000	 Isaory ny Tompo, ry fahefan'ny Tompo, derao izy ary, ankalazao mandrakizay.	
27O	3	62	0,00000	 Isaory ny Tompo, ry masoandro amam-bolana, derao izy ary, ankalazao mandrakizay.	
27O	3	63	0,00000	 Isaory ny Tompo, ry kintan'ny lanitra; derao izy, ary ankalazao mandrakizay.	
27O	3	64	0,00000	 Isaory ny Tompo, ry orana aman'ando; derao izy, ary ankalazao mandrakizay.	
27O	3	65	0,00000	 Isaory ny Tompo, ry rivotra alefan'Andriamanitra; derao izy, ary ankalazao mandrakizay.	
27O	3	66	0,00000	 Isaory ny Tompo, ry afo aman-kafanana; derao izy, ary ankalazao mandrakizay.	
27O	3	67	0,00000	 Isaory ny Tompo, ry hatsiaka aman-kafanana; derao izy, ary ankalazao mandrakizay.	
27O	3	68	0,00000	 Isaory ny Tompo, ry ando amam-panala, derao izy, ary ankalazao mandrakizay.	
27O	3	69	0,00000	 Isaory ny Tompo, ry erika mangatsiaka amam-panala; derao izy, ary ankalazao mandrakizay.	
27O	3	70	0,00000	 Isaory ny Tompo, ry ranomandry aman'oram-panala; derao izy, ary ankalazao mandrakizay.	
27O	3	71	0,00000	 Isaory ny Tompo, ry andro aman'alina; derao izy, ary ankalazao mandrakizay.	
27O	3	72	0,00000	 Isaory ny Tompo, mazava sy maizina; derao izy ary, ankalazao mandrakizay.	
27O	3	73	0,00000	 Isaory ny Tompo, ry helatra aman-drahona maizina; derao izy, ary ankalazao mandrakizay.	
27O	3	74	0,00000	 Aoka ny tany hisaotra ny Tompo, aoka izy hidera sy hankalaza azy mandrakizay.	
27O	3	75	0,00000	 Isaory ny Tompo, ry tendrombohitra sy havoana; derao izy, ary ankalazao mandrakizay.	
27O	3	76	0,00000	 Isaorinareo rehetra ny Tompo, ry zava-maniry amin'ny tany, derao izy, ary ankalazao mandrakizay.	
27O	3	77	0,00000	 Isaory ny Tompo, ry loharano; derao izy, ary ankalazao mandrakizay.	
27O	3	78	0,00000	 Isaory ny Tompo, ry ony aman-dranomasina; derao izy, ary ankalazao mandrakizay.	
27O	3	79	0,00000	 Isaory ny Tompo, ry biby ngeza mbamin'izay mihetsiketsika rehetra ao anaty rano, derao izy ary ankalazao mandrakizay.	
27O	3	80	0,00000	 Isaorinareo rehetra ny Tompo, ry voromanidina; derao izy, ary ankalazao mandrakizay.	
27O	3	81	0,00000	 Isaorinareo rehetra ny Tompo, ry bibidia amam-biby fiompy; derao izy, ary ankalazao mandrakizay.	
27O	3	82	0,00000	 Isaory ny Tompo, ry zanak'olombelona; derao izy, ary ankalazao mandrakizay.	
27O	3	83	0,00000	 Aoka Israely hidera ny Tompo, aoka izy hidera sy hankalaza azy mandrakizay.	
27O	3	84	0,00000	 Isaory ny Tompo, ry mpisoron'ny Tompo; derao izy, ary ankalazao mandrakizay.	
27O	3	85	0,00000	 Isaory ny Tompo, ry mpanompon'ny Tompo; derao izy, ary ankalazao mandrakizay.	
27O	3	86	0,00000	 Isaory ny Tompo, ry fanahy amam-panahin'ny marina; derao izy, ary ankalazao mandrakizay.	
27O	3	87	0,00000	 Isaory ny Tompo, ry olo-masina sy hianareo manetry tena ao am-po; derao izy, ary ankalazao mandrakizay.	
27O	3	88	0,00000	 Isaory ny Tompo, ry Ananiasa sy Azariasa sy Misaely; derao izy, ary ankalazao mandrakizay. Fa nanesotra antsika tamin'ny seoly izy, ary nanafaka antsika tamin'ny herin'ny fahafatesana; namonjy antsika tamin'ny memin'ny afo mivaivay izy; ary nanesotra antsika teo afovoan'ny afo.	
27O	3	89	0,00000	 Ankalazao ny Tompo, fa tsara fo izy; fa maharitra mandrakaizay ny famindram-pony.	
27O	3	90	0,00000	 Hianareo rehetra, olona tia vavaka; misaora ny Tompo, Andriamanitry ny andriamanitra; derao izy ary ankalazao, fa maharitra mandrakizay ny famindram-pony (Teny tsy hita tamin'ny hebrio ireo tapitra eto ireo, fa ny dikany nataonay teto dia avy amin'ny boky navoakan'i Teodotiona).	
27O	3	91	0,00000	 Talanjona loatra tamin'izay Nabokodonozora mpanjaka, ka nitsangana faingana. Niteny izy ka nanao amin'ireo mpanolo-tsainy hoe: Tsy olona telo lahy nifatotra va no natsipitsika tao anatin'ny memy? Dia hoy ny navalin'ireo ny mpanjaka: Izany tokoa, ry mpanjaka. Ary hoy izy niteny indray: Izaho anefa, indreo, mahita efa-dahy tsy mifatotra, 	
27O	3	92	0,00000	 mandehandeha ao afovoan'ny afo, tsy misy manino-maninona akory, ary ny fijery an'ilay fahefatra hoatra ny zanak'andriamanitra. 	
27O	3	93	0,00000	 Dia nanatona ny varavaran'ny memy mirehitra mivaivay Nabokodonozora, ka dia niteny izy nanao hoe: Ry Sidraka sy Misaka sy Adbenegao, mpanompon'Andriamanitra avo indrindra, mivoaha ary avia. Dia nivoaka avy ao afovoan'ny afo, Sidraka sy Misaka ary Abdenegao. 	
27O	3	94	0,00000	 Ary nivory ny solom-panjaka, ny masoivoho, ny governora mbamin'ny mpanolo-tsain'ny mpanjaka, nijery ireto olona, ka tsy nahefa na inona na inona tamin'ny vatany ny afo, tsy nisy may ny volon-dohany, tsy niova akory ny akanjony, na nisy fofon'afo akory.	
27O	3	95	0,00000	 Niteny Nabokodonozora ka nanao hoe: Isaorana anie ny Andriamanitr'i Sidraka sy Misaka sy Adbenegao, fa naniraka ny anjeliny hamonjy ny mpanompony izay natoky azy sy nandika ny didin'ny mpanjaka, ary nanolo-tena mba tsy hanompo na hitsaoka andriamani-kafa hafa-tsy ny Andriamaniny ihany. 	
27O	3	96	0,00000	 Ka izao no lalàna avoaka amin'ny anarako: Ny olona rehetra na inona fokony, na inona fireneny amam-piteniny, izay miteny ratsy ny Andriamanitr'i Sidraka sy Misaka sy Abdenegao, dia hotetehina madinika, sady hatao fanarian-java maloto ny tranony, satria tsy misy andriamani-kafa mahay mamonjy hoatra izany.	
27O	3	97	0,00000	 Tamin'izay ny mpanjaka, nanambina an'i Sidraka sy Misaka ary Abdenegao, teo amin'ny faritanin'i Babilona.	
27O	3	98	0,00000	 Ho an'ny foko sy firenena amam-piteny samihafa rehetra Nabokodonozora mpanjaka. Homena fiadanam-be anie hianareo. 	
27O	3	99	0,00000	 Noheveriko ho mety ny manambara ny famantarana amam-pahagagana nataon'Andriamanitra avo indrindra tamiko. 	
27O	3	100	0,00000	0 Akory ny halehiben'ny famantarany; akory ny herin'ny fahagagany! Fanjakana mandrakizay ny fanjakany: ary maharitra amin'ny taona mifandimby ny fanapahany.	
27O	4	1	0,00000	[NOFY NY AMIN'ILAY HAZO MAKADIRY: NY NIANTSOANA AN'I DANIELY HILAZA NY HEVINY - FILAZANA NY HEVITRY NY NOFY - TONGA ADALA NABOKODONOZORA - NY NAHASITRANA AZY] Izaho Nabokodonozora, sady niadana tao an-tranoko no nitombo laza tao an-dapako. 	
27O	4	2	0,00000	 Nanonofy zavatra nampatahotra ahy aho, ka nitebiteby azon'ny eritreritro teo am-pandriako, sy ny fahitan'ny saiko. 	
27O	4	3	0,00000	 Koa namoaka didy aho nampaka ny olon-kendrin'i Babilona rehetra ho tonga eo anatrehako mba hampahalala ahy ny hevitry ny nofy. 	
27O	4	4	0,00000	 Dia tonga ny olo-mahay taratasy, ny mpisikidy, ny Kaldeana, mbamin'ny mpanandro; ka nolazaiko teo anatrehany ny nofy, nefa tsy nampahalala ny heviny tamiko ireo. 	
27O	4	5	0,00000	 Nony farany, tonga teo anatrehako Daniely ilay atao hoe Baltasara ny anarany, araka ny anaran'ny andriamanitro, sady manana ao anatiny ny fanahin'ireo andriamanitra masina, ka nambarako teo anatrehany ny nofy, nataoko hoe: 	
27O	4	6	0,00000	 Ry Baltasara, lehiben'ny mpahay taratasy ô, fantatro fa ao aminao ny fanahin'ireo andriamanitra masina, ary tsy misy zava-miafina manahirana anao; ka ambarao ahy ny fahitana hitako tamin'ny nofy, mbamin'ny heviny. 	
27O	4	7	0,00000	 Izao no fahitana hitan'ny fanahiko teo am-pandriako: Nahita aho, ka indro tokazo avo be teo afovoan'ny tany. 	
27O	4	8	0,00000	 Nitombo sy nihahery ny hazo nahatakatra ny lanitra ny tendrony, hita hatrany amin'ny faran'ny tany izy; 	
27O	4	9	0,00000	 tsara tarehy ny raviny, betsaka ny voany, nisy hohanin'izao rehetra izao teo aminy; nialoka teo ambaniny ny biby an-tsaha, nipetraka teny amin'ny rantsany ny voromanidina, ary nahazo hanina avy aminy ny nofo rehetra. 	
27O	4	10	0,00000	 Nibanjina izany fahitan'ny fanahiko izany, teo am-pandriana aho ka indro nisy mpiambina masina, nidina avy any an-danitra, 	
27O	4	11	0,00000	 niantso mafy nanao hoe: Kapaho ny hazo, tapaho ny rantsany, ahintsano ny raviny, aelezo ny voany; aoka hiparitaka ny biby eo ambaniny, ary hiala amin'ny rantsany ny voromanidina. 	
27O	4	12	0,00000	 Kanefa avelao ao amin'ny tany ny fototry ny fakany, fa asio rojo vy amam-barahana, eo afovoan'ny ahitra any an-tsaha. Dia aoka ho kotsan'ny andon'ny lanitra izy, ary aoka hiombonany amin'ny biby ny ahitra amin'ny tany. 	
27O	4	13	0,00000	 Aoka ny fony tsy ho fon'olombelona intsony, fa fom-biby no homena azy, ka fetr'andro fito no holanina aminy. 	
27O	4	14	0,00000	 Ity teny fitsarana ity miankina amin'ny didin'ireo mpiambina; ary ity raharaha ity dia lahatr'ireo masina, mba hahafantaran'ny velona fa ny Avo Indrindra no mizaka ny fanjakan'ny olombelona, ka izay tiany no omeny an'izany, ary ny olona ambany indrindra asandrany ho amin'izany. 	
27O	4	15	0,00000	 Izany no nofy hitako, izaho Nabokodonozora mpanjaka, ary hianao kosa, ry Baltasara, no aoka hilaza ny heviny fa tsy nisy nahay nampahafantatra tamiko, ny olon-kendry rehetra eto amin'ny fanjakako; hianao no mahay izany, satria ao aminao ny fanahin'ireo andriamanitra masina.	
27O	4	16	0,00000	 Dia vaka teo aloha kelikely Daniely izay atao hoe Baltasara; ary nampitebiteby azy ny eritreriny. Fa niteny indray ny mpanjaka nanao hoe: Aoka tsy hitebiteby hianao amin'ny nofy sy amin'ny heviny. Namaly Baltasara nanao hoe: Tompokolahy ô, ho amin'ny fahavalonao anie ny nofy, ary ho amin'izay mankahala anao anie ny heviny. 	
27O	4	17	0,00000	 Ny hazo hitanao izay nihalehibe sy nihanahery nahatakatra ny lanitra ny tendrony, hita amin'ny rehetra izy; 	
27O	4	18	0,00000	 tsara tarehy ny raviny, betsaka ny voany; nisy hanina ho an'izao rehetra izao teo aminy: nialofan'ny biby an-tsaha teo ambaniny; ary nipetrahan'ny voromanidina ny rantsany, 	
27O	4	19	0,00000	 io hazo io dia hianao ihany, ry mpanjaka ô, hianao izay nihalehibe sy nihanahery, ka nitombo sy nahatakatra ny lanitra ny halehibezanao; ary mihatra amin'ny faran'ny tany ny fanapahanao. 	
27O	4	20	0,00000	 Ny nahitan'ny mpanjaka mpiambina masina, nidina avy any an-danitra, nanao hoe: Kapao ny hazo, ary ravao izy; kanefa avelao ao amin'ny tany ny fototry ny fakany, fa asio rojo vy amam-barahana, eo afovoan'ny ahitra any an-tsaha; dia aoka ho kotsan'ny andon'ny lanitra izy ary aoka iombonany amin'ny biby, any an-tsaha, mandra-pahalanin'ny fetr'andro fito aminy, 	
27O	4	21	0,00000	 dia izao no heviny, ry mpanjaka ô! Didin'ny Avo Indrindra tsy maintsy hihatra amin'ny mpanjaka tompoko izany. 	
27O	4	22	0,00000	 Horoahina hiala amin'ny olombelona hianao; ho any amin'ny biby any an-tsaha, ny fonenanao; hampihinanina ahitra hoatra ny omby hianao, havela ho kotsan'ny andon'ny lanitra hianao, ary fetr'andro fito no holanina aminao, mandra-pahafantatrao fa ny Avo Indrindra no mizaka ny fanjakan'ny olombelona, sy manome izany ho an'izay tiany. 	
27O	4	23	0,00000	 Ary mba havela kosa, dia mbola haverina aminao indray ny fanjakanao, rahefa ekenao fa an'ny lanitra ny fizakana. 	
27O	4	24	0,00000	 Koa ankasitraho, ry mpanjaka, izao torohevitro izao: onero amin'ny fahamarinana, ny fahotanao; ary amin'ny fiantrana ny mahantra ny helokao; ndrao mba maharitra ahay ny fiadananao.	
27O	4	25	0,00000	 Nihatra tamin'i Nabokodonozora mpanjaka, avokoa izany zavatra rehetra izany. 	
27O	4	26	0,00000	 Nony afaka roa ambin'ny folo volana, raha ilay nitsangantsangana teo amin'ny tafon'ny lapan'ny mpanjaka teo Babilona iny ny mpanjaka 	
27O	4	27	0,00000	 dia niteny ka nanao hoe: Tsy ity va no Babilona lehibe izay naoriko ho fonenam-panjakana tamin'ny haben'ny heriko, mba ho voninahitry ny fiandrianako. 	
27O	4	28	0,00000	 Fa mbola teo am-bavan'ny mpanjaka izany teny izany, dia nisy feo nidina avy any an-danitra nanao hoe: Ampahalalaina hianao, ry Nabokodonozora, fa niala lavitra anao ny fanjakanao. 	
27O	4	29	0,00000	 Horoahina hiala amin'ny olombelona hianao, ho any amin'ny biby any an-tsaha ny fonenanao; hampihinanina ahitra hoatra ny omby hianao, mandra-pahafantatrao fa ny Avo Indrindra no mizaka ny fanjakan'ny olombelona, sy manome izany ho an'izay tiany. 	
27O	4	30	0,00000	 Dia tanteraka tamin'i Nabokodonozora teo no ho eo ihany izany teny izany, nesorina hiala amin'ny olombelona izy; nihinana ahitra hoatra ny omby izy; nokotsan'ny andon'ny lanitra ny vatany, mandra-panirin'ny volony hoatra ny an'ny voromahery, ary ny hohony hoatra ny an'ny vorona.	
27O	4	31	0,00000	 Nanandratra ny masoko teny an-danitra anefa aho izaho Nabokodonozora, nony tapitra ny fetr'andro, ka dia nody tamiko indray ny saiko. Nisaotra ny Avo Indrindra aho ary noderaiko sy nomeko voninahitra Ilay velona mandrakizay, manana fanapahana tena fanapahana mandrakizay; ary manana fanjakana maharitra amin'ny taranaka mifandimby. 	
27O	4	32	0,00000	 Atao ho tsinontsinona eo anatrehany ny mponina rehetra eto an-tany; manao izay tiany amin'ny tafiky ny lanitra, sy amin'ny mponina eto an-tany izy; tsy misy olona mahavely ny tànany, ka hanao aminy hoe: Fa inona ity ataonao? 	
27O	4	33	0,00000	 Tamin'izay fotoana izay ihany dia nody tamiko ny saiko, dia niverina tamiko koa ny fiandrianako amam-pamirapiratako ho voninahitry ny fanjakako; nantsoin'ny mpanolo-tsaina amam-pifehiko aho, ka tafapetraka amin'ny fanjakako indray, ary nitombo aza ny fahefako. 	
27O	4	34	0,00000	 Ankehitriny aho, izaho Nabokodonozora, dia midera, mankalaza, manome voninahitra ny mpanjakan'ny lanitra; marina avokoa ny asany, mahitsy ny làlany, ary hainy aetry izay mandeha amim-piavonavonana.	
27O	5	1	0,00000	[NY FANASAN'I BALTASARA - NY FANASANA, NY FANAKA MASINA TANY AMIN'NY TEMPOLIN'I JEROSALEMA - NY SORATRA TEO AMIN'NY RINDRINA - NY NIANTSOANA NY OLON-KENDRY SY DANIELY KOA - NY NAMAKIANA IREO TENY VOASORATRA SY NILAZANA NY HEVINY - NY NAHATANTERAHAN'IZANY] Nanao fanasana lehibe Baltasara mpanjaka, ho an'ny tompo-menakeliny arivo lahy: ary nisotro divay teo anatrehan'ireo arivo lahy izy. 	
27O	5	2	0,00000	 Nentanin'ny divay Baltasara, dia nampaka ny kapoaka volamena sy volafotsy, nalain'i Nabokodonozora rainy, teny an-tempoly izay ao Jerosalema, mba hisotroan'ny mpanjaka amam-tompo-menakely mbamin'ireo vadiny sy vaditsindranony. 	
27O	5	3	0,00000	 Nony nentina ny kapoaka volamena nalaina teny an-tempolin'ny tranon'Andriamanitra, izay ao Jerosalema, dia nisotro tamin'izany ny mpanjaka, ny tompo-menakely, ny vadiny mbamin'ny vadintsindranony. 	
27O	5	4	0,00000	 Nisotro divay izy ireo, ary nankalaza ny andriamaniny volamena sy volafotsy, varahana sy vy, ary vato aman-kazo.	
27O	5	5	0,00000	 Tamin'izay, dia nisy rantsan-tanan'olona niseho nanoratra tandrifin'ny fanaovan-jiro maro rantsana, teo amin'ny lalotra sokay amin'ny rindrin'ny lapan'ny mpanjaka, ary hitan'ny mpanjaka ny tendron'ny tànana nanoratra izany. 	
27O	5	6	0,00000	 Nivaloarika terý ny mpanjaka sady nampitebiteby azy ny eritreriny, nivahavaha ny famavanin'ny valahany, ary niady ny lohaliny.	
27O	5	7	0,00000	 Dia niantso mafy ny mpanjaka nampaka ny mpisikidy, ny Kaldeana, ny mpanandro, ary niteny ny mpanjaka, ka nanao tamin'ny olon-kendrin'i Babilona hoe: Na zovy na zovy mahavaky io soratra io, sy mahalaza ny heviny amiko, dia hampitafina jaky, hasiana rojo volamena ny vozony, ary ho mpanapaka fahatelo amin'ny fanjakako izy.	
27O	5	8	0,00000	 Koa niditra avokoa ny olon-kendrin'ny mpanjaka, nefa tsy nahavaky izay zavatra voasoratra, na nahalaza ny heviny tamin'ny mpanjaka.	
27O	5	9	0,00000	 Tsiravina fatratra Baltasara mpanjaka tamin'izay, nivaloarika ny endriny, kivy ny tompo-menakeliny.	
27O	5	10	0,00000	 Nony nandre ny tenin'ny mpanjaka sy ireo tompo-menakeliny ny mpanjakavavy, dia niditra tao an-trano fanasana; niteny ny mpanjakavavy nanao hoe: Ry mpanjaka ô, ho velona mandrakizay anie hianao. Aoka ny eritreritrao tsy hampitebiteby anao, ary ny tarehanao tsy hivaloarika. 	
27O	5	11	0,00000	 Fa eto amin'ny fanjakanao, misy lehilahy anankiray izay itoeran'ny fanahin'ireo andriamanitra masina; tamin'ny andron-drainao, hita tao aminy ny fahazavana, ny fahazavan-tsaina, ny fahendrena toy ny fahendren'ireo andriamanitra. Koa izy no notendren'i Nabokodonozora mpanjaka rainao, dia ny mpanjaka rainao - ho lehiben'ny mpahay taratasy, ny mpisikidy, ny Kaldeana, mbamin'ny mpanandro, satria hita tao aminy avokoa, dia amin'i Daniely, izay nomen'ny mpanjaka anarana hoe Baltasara, 	
27O	5	12	0,00000	 ny saina ambony, ny fahaizana amam-pahalalana mivaofy ny hevitry ny nofy, sy hampahafantatra ny ankamantatra ary hamaly ny fanontaniana sarotra. Koa aoka hantsoina Daniely fa izy no hilaza ny hevitr'izany.	
27O	5	13	0,00000	 Dia nampidirina teo anatrehan'ny mpanjaka Daniely. Ka niteny ny mpanjaka nanao tamin'i Daniely hoe: Hianao va, no ilay Daniely, isan'ny babo avy any Jodà, nentin'ny mpanjaka raiko avy any Jodea? 	
27O	5	14	0,00000	 Efa reko ny aminao, fa hoe ao anatinao ny fanahin'ireo andriamanitra, sady ao aminao koa misy fahazavana amam-pahazavan-tsaina sy fahendrena mahagaga. 	
27O	5	15	0,00000	 Ary izao, vao avy nampidirina teto anatrehako ny olon-kendry amam-pisikidy, hamaky io soratra io sy hampahafantatra ahy ny heviny; nefa tsy nahalaza ny hevitr'ireo teny ireo tamiko izy ireo. 	
27O	5	16	0,00000	 Ary izaho efa nandre ny aminao fa mahay milaza hevi-javatra, sy mahavaly fanontaniana sarotra hianao; koa raha mahavaky io soratra io hianao, sy mahalaza amiko ny heviny, dia hampitafina jaky, hasiana rojo volamena ny vozonao, ary ho mpanapaka fahatelo eto amin'ny fanjakako hianao.	
27O	5	17	0,00000	 Dia niteny Daniely, ka nanao, teo anatrehan'ny mpanjaka, hoe: Aoka ho aminao ihany ny fanomezanao; ary omeo ny hafa ny fanatitrao. Fa ny voasoratra hovakiko amin'ny mpanjaka ihany, ary ny heviny hampahalalaiko azy koa. 	
27O	5	18	0,00000	 Ry mpanjaka ô, ny Andriamanitra Avo Indrindra, efa nanome an'i Nabokodonozora rainao ny fanjakana amam-pahalehibeazana, ny voninahitra amam-piandrianana; 	
27O	5	19	0,00000	 ary noho ny fahalehibeazana nomeny azy, raiki-tahotra sy nangovitra teo anatrehany avokoa ny vahoaka rehetra, sy ny firenena amam-tsamihafa fiteny; namono izay tiany hovonoina izy, ary namelona izay tiany hovelomina; nanandratra izay tiany hasandratra izy, ary nanetry izay tiany haetry. 	
27O	5	20	0,00000	 Kanefa, nony avy izay niavonavonan'ny fony, sy nihamafisan'ny fanahiny mba hampianjonanjona azy, dia naongana hiala amin'ny seza fiandrianana izy, sady nesorina aminy ny fahalehibeazany. 	
27O	5	21	0,00000	 Noroahina hiala amin'ny zanak'olombelona izy, nanjary hoatra ny an'ny biby ny fony, ary teo amin'ny ampondra dia ny fonenany; nampihinanina ahitra hoatra ny omby izy; ary nokotsan'ny andon'ny lanitra ny vatany, mandra-pahalalàny fa ny Andriamanitra Avo Indrindra no mizaka ny fanjakan'ny olombelona, sy manandratra izay tiany ho amin'izany. 	
27O	5	22	0,00000	 Hianao koa ity, ry Baltasara zanany, tsy nampietry ny fonao, na dia nahalala izany rehetra izany aza. 	
27O	5	23	0,00000	 Fa hianao, nentina teo anatrehanao ny kapoakan'ny tranony, ary nisotro divay tamin'izany hianao sy ny tompo-menakelinao mbamin'ny vadinao sy ny vaditsindranonao, noderainao ireo andriamanitra volafotsy, volamena, varahana, vy sy vato aman-kazo, izay tsy mahita, na mahare, na mahalala na inona na inona akory; fa ilay Andriamanitra tompon'ny fofon'ainao sy iankinan'ny làlanao indray no tsy nankalazainao! 	
27O	5	24	0,00000	 Dia tamin'izany no nanirahana io tendro-tànana io avy amin'ny anarany sy nandaharana izay voasoratra ao. 	
27O	5	25	0,00000	 Ary izao no soratra voalahatra: Mené Mené, Thesel, Ofharsin! 	
27O	5	26	0,00000	 Ka izao no hevitr'ireo teny ireo: Mené (voaisa): nisain'Andriamanitra ny fanjakanao, dia notaperiny. 	
27O	5	27	0,00000	 Thekel (voalanja): nolanjaina tamin'ny mizàna hianao, ka hita fa maivana. 	
27O	5	28	0,00000	 Perès (voazara): hozaraina ny fanjakanao, ka homena ny Meda sy ny Persa.	
27O	5	29	0,00000	 Tamin'izay, araka ny didin'i Baltasara, Daniely dia nampitafina jaky, nasiana rojo volamena ny vozony, ary namoahan-teny fa ho mpanapaka fahatelo amin'ny fanjakana izy. 	
27O	5	30	0,00000	 Tamin'io alina io ihany Baltasara, mpanjakan'ny Kaldeana dia novonoina.	
27O	6	1	0,00000	[DANIELY TAO AN-DAVAKY NY LIONA - NIALONA AN'I DANIELY IREO SOLOM-PANJAKA, KA NIRAY TETIKA HAMELY AZY TAMIN'I DARIOSA; FANERENA HIVAVAKA AMIN'NY MPANJAKA - NY NANDAVAN'I DANIELY AN'IZANY, SY NY NANAMELOHANA AZY; NY NANAFAHAN'NY ANJELIN'NY TOMPO AZY - IREO SOLOM-PANJAKA, NATSIPY TAO AN-DAVAKY NY LIONA, ARY DARIOSA NIDERA NY ANDRIAMANITR'I DANIELY] Ary ny fanjakana noraisin'i Dariosa, ilay Meda, izay efa tokony ho roa amby enimpolo taona ny andro niainany.	
27O	6	2	0,00000	 Sitrak'i Dariosa ny hanendry solom-panjaka roapolo amby zato, hizarazarany ny fanjakana manontolo. 	
27O	6	3	0,00000	 Ary nisy mpanao raharaham-panjakana telo lahy, anisan'ireo Daniely, natao ambonin'izy ireo, ka tsy maintsy amoahan'ny solom-panjakana ny toe-draharaha, mba tsy hahafaty antoka ny mpanjaka.	
27O	6	4	0,00000	 Nihoatra noho ny mpanao raharaham-panjakana ambony sy ny solom-panjaka rehetra anefa Daniely, fa nisy fanahy ambony tao aminy, ka nihevitra ny hanendry azy ho mpanapaka ny fanjakana manontolo ny mpanjaka.	
27O	6	5	0,00000	 Noho izany, nitady izay hiampangana an'i Daniely ny amin'ny momba ny fanjakana, ireo mpanao raharaham-panjakana ambony sy solom-panjaka, nefa tsy nahita iray akory, na dia izay tsininy kely foana aza; fa marina izy, ka tsy nisy diso na tsiny akory taminy.	
27O	6	6	0,00000	 Dia hoy ireo olona hoe: Tsy hahita izay hiampangana an'io Daniely io akory isika raha tsy amin'ny alalan'ny Andriamaniny no hahitantsika zavatra hiampangana azy.	
27O	6	7	0,00000	 Izay ireo mpanao raharaham-panjakana ambony sy solom-panjaka ireo, dia nirodorodo nankany amin'ny mpanjaka, ka nanao taminy hoe: Ry Dariosa mpanjaka ô, ho velona mandrakizay anie hianao.	
27O	6	8	0,00000	 Niray hevitra avokoa ny mpanao raharaham-panjakana ambony rehetra, ny masoivoho, ny solom-panjaka, ny mpanolo-tsaina, mbamin'ny governora, fa tokony hanao lalàm-panjakana sy hamoaka didy fa na zovy na zovy hanao fivavahana amin'andriamanitra, na amin'olombelona, afa-tsy aminao irery ihany, mandritra ny telopolo andro, dia hatsipy ao an-davaky ny liona.	
27O	6	9	0,00000	 Koa ankehitriny, ry mpanjaka, avoahy ny didy, ary soraty ny lalàna, mba tsy ho azo ovana araka ny lalàn'ny Meda sy ny Persa tsy azo ovana.	
27O	6	10	0,00000	 Koa dia nosoratan'i Dariosa mpanjaka tokoa izany didy aman-dalàna izany.	
27O	6	11	0,00000	 Nony ren'i Daniely fa voasoratra ny didy dia lasa izy niditra tao an-tranony, izay nisy varavarankely mivoha manandrify an'i Jerosalema tao amin'ny efitra ambony. Nandohalika intelo isan'andro izy, nivavaka sy nidera an'Andriamanitra araka ny fanaony teo aloha.	
27O	6	12	0,00000	 Tamin'izay ireo olona dia avy nirodorodo ka nahita an'i Daniely nivavaka sy niantso an'Andriamaniny;	
27O	6	13	0,00000	 dia nanatona ny mpanjaka sy niteny taminy ny amin'ilay didim-panjakana izy ireo nanao hoe: Moa tsy nanoratra lalàna hianao fa na zovy na zovy mivavaka amin'andriamanitra na amin'olombelona, hafa-tsy aminao irery mandritra ny telopolo andro, ry mpanjaka, dia hatsipy ao an-davaky ny liona? Namaly ny mpanjaka nanao hoe: marina tokoa izany, araka ny lalàn'ny Meda sy ny Persa izay tsy azo ovana.	
27O	6	14	0,00000	 Dia niteny indray izy ireo, ka nilaza teo anatrehan'ny mpanjaka hoe: Daniely anankiray amin'ireo babo avy amin'i Jodà anefa, ry mpanjaka, namotsifotsy anao, sy ny didy nosoratanao; fa manao ny fivavahany intelo isan'andro.	
27O	6	15	0,00000	 Nalahelo mafy ny mpanjaka nony nandre izany; raikitra tao am-pony ny hanafaka an'i Daniely, ka mandra-pilentiky ny masoandro izy, nitady hamonjy azy ihany.	
27O	6	16	0,00000	 Fa nirodorodo nankao amin'ny mpanjaka ireo olona ireo, ka nanao tamin'ny mpanjaka hoe: Aoka ho fantatrao, ry mpanjaka ô, fa lalàn'ny Meda sy ny Persa ny tsy ahazoana manova ny didy aman-dalàna rehetra efa navoaky ny mpanjaka.	
27O	6	17	0,00000	 Tamin'izay ny mpanjaka nanome teny hitondra an'i Daniely sy hanipy azy ao an-davaky ny liona. Niteny ny mpanjaka, ka nanao tamin'i Daniely hoe: Ny Andriamanitrao izay tompoinao mandrakariva anie, no hanafaka anao! 	
27O	6	18	0,00000	 Dia nalaina ny vato natampina ny vava lavaka, ka nasian'ny mpanjaka fitomboka tamin'ny fanombohan-kaseny sy ny fanombohan-kasen'ireo andriantompo-menakely, mba tsy hisy hovana ny amin'i Daniely.	
27O	6	19	0,00000	 Avy eo ny mpanjaka dia nankany an-dapany tsy nitendry hanina mandritra ny alina, tsy nampiantso vehivavy ho eo aminy, ary lasa lavitra azy ny torimaso. 	
27O	6	20	0,00000	 Vao marainakoa ilay nangiran-dratsy iny ny andro dia niarina ny mpanjaka, ka nidodododo nankany an-davaky ny liona. 	
27O	6	21	0,00000	 Nony mby teo akaikin'ny lavaka izy, niantso an'i Daniely tamin'ny feo malahelo, ary niteny ny mpanjaka ka nanao tamin'i Daniely hoe: Ry Daniely mpanompon'Andriamanitra velona ô, nahavonjy anao tamin'ny liona va ny Andriamanitrao tompoinao mandrakariva? 	
27O	6	22	0,00000	 Dia niteny tamin'ny mpanjaka Daniely: Ry mpanjaka ô, velona mandrakizay anie hianao! 	
27O	6	23	0,00000	 Ny Andriamanitro efa naniraka ny anjeliny ka nanakombona ny vavan'ny liona ka tsy naninona tsy naninona ahy akory ireo, satria hita fa tsy manan-tsiny teo anatrehany aho, sady tsy nanao ratsy teo anatrehanao koa aho, ry mpanjaka ô! 	
27O	6	24	0,00000	 Faly dia faly ny mpanjaka ny amin'i Daniely ka nasainy nesorina tao an-davaka Daniely. Dia nesorina tao an-davaka Daniely, ka tsy nisy ratra kely akory hita tao aminy, satria nino ny Andriamaniny izy. 	
27O	6	25	0,00000	 Fa mandidy kosa ny mpanjaka, ka ireo olona nilaza ratsy an'i Daniely dia nalaina ary natsipy tao an-davaky ny liona izy mbamin'ny vadiny aman-janany. Ka mbola tsy nipaka tamin'ny vody lavaka akory dia noraisan'ny liona, ary notapatapahany ny taolany rehetra.	
27O	6	26	0,00000	 Tamin'izay Dariosa mpanjaka nanoratra ho any amin'ny foko amam-pirenena rehetra mbamin'ny samihafa fiteny, izay monina eto ambonin'ny tany nanao hoe: Hitombo fiadanana anie hianareo! 	
27O	6	27	0,00000	 Lalàna avoakako ny mba hatahorana sy hangovitan'ny olona eo anatrehan'Andriamanitr'i Daniely eran'ny fanjakako rehetra, fa izy no Andriamanitra velona, maharitra mandrakizay, ny fanjakany tsy mba ho rava, ary ny fanapahany tsy hanam-pahataperana. 	
27O	6	28	0,00000	 Manafaka sy mamonjy izy ary manao famantarana amam-pahagagana eny an-danitra sy etý an-tany. Izy no nanafaka an'i Daniely tamin'ny hohon'ny liona.	
27O	6	29	0,00000	 Ary nambinina io Daniely io tamin'ny nanjakan'i Dariosa sy tamin'ny nanjakan'i Syrosa, ilay Persa.	
27O	7	1	0,00000	[NY BIBY EFATRA, NY FANJAKAN'NY ZANAK'OLONA SY IREO MASINA - FAHITANA IREO BIBY EFATRA; NY ANTI-DAHY SY NY FITSARANA; NY FAHEFANA NOMENA NY ZANAK'OLONA - FILAZANA NY HEVITRY NY FAHITANA, NY FANJAKANA LEHIBE EFATRA] Tamin'ny taona voalohany nanjakan'i Baltasara, mpanjakan'i Babilona, nanonofy sy nahita fahitana tao an-tsainy Daniely, nony tao am-pandriany izy. Dia nosoratany tatý aoriana ny nofy, notantarainy ny fotopototry ny zavatra.	
27O	7	2	0,00000	 Dia niteny Daniely ka nanao hoe: Nahita tamin'ny fahitako tamin'ny alina aho, ka indro nibosesika tamin'ny ranomasina lehibe ny rivotra avy amin'ny vazantany efatra: 	
27O	7	3	0,00000	 ary niakatra avy ao amin'ny ranomasina ireto biby efatra lehibe samihafa. 	
27O	7	4	0,00000	 Ny voalohany hoatra ny liona, sady nanana ela-boromahery. Nibanjina teo aho mandra-panongotra ny elany sy nipaohana azy avy tamin'ny tany sy nampijoroana azy tamin'ny tongony, hoatra ny olona ary nomena fon'olombelona izy. 	
27O	7	5	0,00000	 Dia indro koa biby hafa, dia ny faharoa, hoatra ny orsa, niainga ny ila-tenany, nisy taolana tehezana ary izao no nolazaina taminy: Mitsangàna hianao, mihinana nofo betsaka! 	
27O	7	6	0,00000	 Manaraka izany, nijery aho, ka indro, nisy biby hafa koa, hoatra ny leoparda, nanan'ela-borona efatra teo an-damosiny; ary nanan-doha efatra izany biby izany, dia nomena azy ny fanapahana. 	
27O	7	7	0,00000	 Rahefa izany nijery tamin'ny fahitana amin'ny alina aho, ka indro nisy biby fahefatra mahatsiravina, mampihorin-koditra, ary mahery indrindra; nana-nify vy lehibe izy io, nihinana sy nikepokepoka, ka ny sisa tsy lany nohoseny tamin'ny tongony; hafa noho ireo biby rehetra talohany izy, nanan-tandroka folo. 	
27O	7	8	0,00000	 Nodinihako ireo tandroka, ka indro, nisy tandroka hafa kely nipoitra eo amin'izy ireo, ary nombotan'io ny telo tamin'ireo tandroka taloha, ary indro fa nana-maso hoatra ny mason'olona sy vava nilaza zava-dehibe ity tandroka ity.	
27O	7	9	0,00000	 Nijery aho, mandra-pametraka ny seza fiandrianana, izay nipetrahan'ny anti-dahy anankiray; fotsy hoatra ny oram-panala ny fitafiany; tahaka ny volon'ondry madio, ny volon-dohany; lelafo ny seza fiandrianany; afo mirehitra, ny kodiarany; 	
27O	7	10	0,00000	 ony afo no nivoaka nisononoka avy eo anatrehany, arivoarivo no nanompo azy, ary alinalina no nitsangana teo anatrehany. Dia nipetraka ny Mpitsara ka novelarina ny boky. 	
27O	7	11	0,00000	 Nijery aho tamin'izay noho ny fireondreon'ny teny mihoa-pampana nolazain'ilay tandroka. Nijery aho mandra-pamono ilay biby, sy nandevonana ny tenany natao teo amin'ny lelafo. 	
27O	7	12	0,00000	 Ireo biby hafa koa efa nesorina taminy ny fanapahany; ary noferana ny halavan'ny andro iainany, mandra-pihavin'ny andro amam-potoana.	
27O	7	13	0,00000	 Nijery tamin'ny fahitana amin'ny alina aho, ka indro nisy toy ny Zanak'olona tamy teny ambonin'ny rahon'ny lanitra; nandroso izy nankeo amin'ilay anti-dahy, ka nentina ho eo anatrehany; 	
27O	7	14	0,00000	 dia nomena azy ny fanapahana, sy ny voninahitra, amam-panjakana, ary nanompo azy avokoa ny vahoaka amam-pirenena sy ny samihafa fiteny rehetra. Fanapahana mandrakizay tsy manam-pahataperana ny fanapahany.	
27O	7	15	0,00000	 Nitebiteby ny saiko tao anatiko, izaho Daniely, ary nahatsiravina ahy ny fahitan'ny lohako. 	
27O	7	16	0,00000	 Nanatona ilay anankiray tamin'ireo nitsangana teo aho, dia nanontany azy izay mba marina tokoa ny momba izany rehetra izany, ka niteny tamiko izy nilaza ny hevitr'izany: 	
27O	7	17	0,00000	 Ireo biby lehibe ireo, izay efatra no isany, dia mpanjaka efatra hitsangana avy amin'ny tany; 	
27O	7	18	0,00000	 nefa ireo olo-masin'ny Avo Indrindra no handray ny fanjakana sy hahalasa ny fanjakana ho azy mandrakizay doria alaovalo.	
27O	7	19	0,00000	 Tiako ho fantatra marina tamin'izay, ny amin'ilay biby fahefatra, izay hafa noho izy rehetra, mahatsiravina indrindra, vy ny nifiny, varahana ny hohony, nihinana sy nikepokepoka izy ary nohoseny tamin'ny tongony ny sisa tsy laniny; 	
27O	7	20	0,00000	 sy ny amin'ireo tandroka folo teo an-dohany, mbamin'ilay tandroka iray hafa nisandratra, ka nisy telo nitsingidina teo anoloany, dia ilay tandroka nana-maso, nanam-bava nilaza zava-dehibe, ary niseho ho lehibe noho ny namany. 	
27O	7	21	0,00000	 Nijery aho ka indro niady tamin'ireo Olomasina, sy naharesy azy ireo ilay tandroka, 	
27O	7	22	0,00000	 mandra-pahatongan'ilay anti-dahy izay nanomezana ny fitsarana an'ireo Olomasin'ny Avo Indrindra, sy nahatongavan'ny fotoana hahazoan'ireo Olomasina ny fanjakana. 	
27O	7	23	0,00000	 Izao no nolazainy tamiko: Ilay biby fahefatra dia fanjakana fahefatra hisy eto an-tany, hafa noho ny fanjakana rehetra, hihinana ny tany rehetra, ary hanosihosy azy, sy hanorotoro azy. 	
27O	7	24	0,00000	 Ireo tandroka folo dia milaza mpanjaka folo hitsangana amin'izany fanjakana izany; hisy iray koa hitsangana manarakaraka azy ireo; ho hafa noho ireo talohany, ary hanongana mpanjaka telo. 	
27O	7	25	0,00000	 Hanao teny manohitra ny Avo Indrindra izy, sady hampahory ny Olomasin'ny Avo Indrindra, sy hamoron-kevitra hanova ny fotoana aman-dalàna, ary hatolotra ho eo an-tànany ireo Olomasina mandra-pahatapitry ny fetr'andro iray, sy fetr'andro roa, ary ny antsasaky ny fetr'andro. 	
27O	7	26	0,00000	 Ary hatao ny fitsarana, ka hesorina aminy ny fanapahany, mba handravana azy sy handevonana azy mandrakizay. 	
27O	7	27	0,00000	 Ary ny fanjakana sy ny fanapahana amam-pahalehibeazan'ny fanjakana etý ambanin'ny lanitra rehetra, homena ny vahoakan'ny Olomasin'ny Avo Indrindra; fanjakana mandrakizay ny fanjakany, ary hanompo azy sy hanoa azy ny fanapahana rehetra.	
27O	7	28	0,00000	 Izany no niafaran'ny teny. Nahatsiravina ahy Daniely loatra ny eritreritro, ka nivaloarika ny tarehako nefa notehiriziko tao am-poko izany zavatra izany.	
27O	8	1	0,00000	[ILAY ONDRALAHY SY NY OSILAHY - NY FAHITANA NY ONDRALAHY; NY OSILAHY; NY TANDROKA KELY SY NY NAFITSONY - FILAZANA NY HEVINY: NY FANJAKANA ROA, NY MEDO-PERSA SY NY GREKA; ILAY MPANJAKA MASIA-TAREHY, NAMPAHORY AN'ISRAELY] Tamin'ny taona fahatelo nanjakan'i Baltasara mpanjaka, nisy fahitana niseho tamiko izaho Daniely, taorian'ilay niseho tamiko taloha. 	
27O	8	2	0,00000	 Ary nahita aho tamin'ny fahitana, ary nony nijery aho dia indro tany Sosa, ilay tanàna mimanda any amin'ny faritanin'i Elama, no nisy ahy; ary nahita aho tamin'ny fahitana, ka teo amoron'ny ony Olai aho. 	
27O	8	3	0,00000	 Natopiko ny masoko, dia nahita aho, dia indro nisy ondralahy iray nitsangana teo amoron'ny ony, nanan-tandroka roa izy io, avo ny tandrony roa, nefa lava noho ny namany ny anankiray, ary ilay lavalava kokoa no niposaka taoriana. 	
27O	8	4	0,00000	 Hitako ilay ondralahy fa nanoto niankandrefana, nianavaratra, nianatsimo; tsy nisy biby nahatoha teo anoloany tsy nisy olona nahafaka teo an-tànany; nanao izay tiany izy, ary nihalehibe. 	
27O	8	5	0,00000	 Izaho izany dia nandinika fatratra teo, ka indro nisy vantotr'osilahy tonga avy any andrefana, teo ambonin'ny tany rehetra, tsy nitehi-tany akory, ary nanan-tandroka niharihary tsara teo anelanelan'ny masony, izany osilahy izany. 	
27O	8	6	0,00000	 Nankeo amin'ilay ondralahy nanan-tandroka roa izay efa hitako nitsangana teo amoron'ny ony, izy, ary niezaka hikatroka amin'io, tamin'ny firehitry ny heriny. 	
27O	8	7	0,00000	 Dia hitako izy nanatona ilay ondralahy, nisafoaka taminy, mamely ity ondralahy ary nanapaka ny tandrony roa, ary tsy nanan-kery akory mba hanoha azy ilay ondralahy; fa nazerany tamin'ny tany, nohoseny tamin'ny tongony; ary tsy nisy nahavonjy an'ity ondralahy teny an-tànany. 	
27O	8	8	0,00000	 Nitombo fatratra ilay vantotr'osilahy ary nony efa nahery izy, tapaka ilay tandrony lehibe, fa tandroka efatra indray no hitako nisolo iny tamin'ny vazan-tany efatra.	
27O	8	9	0,00000	 Nisy tandroka kely iray nipoitra avy tamin'ny anankiray tamin'ireo, nitombo fatratra teny atsimo eny sy teny atsinanana, ary tany amin'ny tany be voninahitra. 	
27O	8	10	0,00000	 Nitombo izy nahatakatra ny tafiky ny lanitra, nazerany amin'ny tany ny sasany tamin'izany tafika izany mbamin'ny kintana, ka nohoseny tamin'ny tongony. 	
27O	8	11	0,00000	 Nitombo nahatakatra ny filohan'ny tafika izy, ka nesoriny tamin'io ny fanompoana tsy tapaka ary voarava ny tokotanin'ny fitoerana masina. 	
27O	8	12	0,00000	 Nisy tafika anankiray voatolotra tamin'ny fahavalo noho ny fivadihana, mbamin'ny fanompoana tsy tapaka, ary nazeran'ny tandroka tamin'ny tany ny fahamarinana: nanao izany izy ka nahefa. 	
27O	8	13	0,00000	 Dia nisy masina anankiray reko niteny, ka hoy ny masina anankiray hafa tamin'ilay niteny: Mandra-pahoviana no haharetan'izay asehon'ny fahitana ny amin'ny fanompoana tsy tapaka, ny fahotana mampahory, mbamin'ny fandaozana ny fitoerana masina sy ny tafika hohitsakitsahina. 	
27O	8	14	0,00000	 Ary hoy izy tamiko: Hatramin'ny telon-jato amby roa arivo maraina sy hariva fa rahefa afaka izany dia hodiovina ny fitoerana masina.	
27O	8	15	0,00000	 Raha mbola nahita izany fahitana izany aho Daniely, sady nitady hahafantatra ny heviny, dia indro nisy nitsangana teo anatrehako, niseho toy ny tarehan'olona. 	
27O	8	16	0,00000	 Ary injay, nisy feon'olona reko avy ao amin'ny ony Olai niantso nanao hoe: Ry Gabriely, lazao azy ny hevitry ny fahitana! 	
27O	8	17	0,00000	 Dia nankeo amin'ilay toerana nitsanganako izy, ka raiki-tahotra sy niankarapoka nihohoka tamin'ny tany aho, nony nanatona izy. Ary izao no nolazainy tamiko: Aoka ho fantatrao, ry zanak'olona, fa amin'ny momba ny fotoana farany, izany fahitana izany. 	
27O	8	18	0,00000	 Mbola niteny tamiko teo izy, no nihohoka tamin'ny tany aho voan'ny torimaso, nefa notohininy aho, dia nampitsanganiny teo amin'ny fitoerana nisy ahy 	
27O	8	19	0,00000	 sy nilazany hoe: Indro hampahafantariko anao, izay ho tonga any amin'ny fotoam-pahatezerana farany, fa zavatra ho amin'ny fotoana any am-parany, izany. 	
27O	8	20	0,00000	 Ilay ondralahy manan-tandroka roa hitanao, dia ny mpanjakan'i Media sy Persa; 	
27O	8	21	0,00000	 ilay osilahy lava volo, dia ny mpanjakan'i Javana ary ilay tandroka lehibe tanelanelan'ny masony, no mpanjaka voalohany. 	
27O	8	22	0,00000	 Izany tandroka izany no tapaka ary ireo tandroka efatra no nitsangana nandimby azy, dia hisy fanjakana efatra hitsangana amin'izany firenena izany, nefa tsy hitovy hery aminy. 	
27O	8	23	0,00000	 Amin'ny faran'ny fanjakan'izy ireo, rahefa feno isa ny mpivadika, dia hisy mpanjaka anankiray hitsangana, masia-tarehy, mahafantatra ny zava-miafina; 	
27O	8	24	0,00000	 hitombo fahefana, nefa tsy amin'ny herin'ny tenany, hanao fandravana mahagaga: hanefa izay kendreny hatao, ary hanimba ny mahery sy ny vahoakan'ny olomasina. 	
27O	8	25	0,00000	 Noho ny hafetseny hahavoa ny fitaka any an-tànany: hiavonavona am-po izy, ary handringana olona maro mitoetra fahizay: hitsangan-kanohitra ny mpanjakan'ny mpanjaka izy, nefa ho torotoro tsy kasihin-tanan'olombelona akory. 	
27O	8	26	0,00000	 Marina ny fahitana naposaka ny amin'ny hariva sy ny maraina: nefa aoka hahoronao izany fahitana izany, fa mbola ho amin'ny andro aoriana any.	
27O	8	27	0,00000	 Ary izaho Daniely torana sy nandraiki-narary andro maro, vao nitsangana nanao ny raharahan'ny mpanjaka. Talanjona tamin'ny fahitako aho fa ny olona tsy nisy nahafantatra izany.	
27O	9	1	0,00000	[FAMINANIANA NY AMIN'NY HERINANDRO FITOPOLO - FITARIHAN-TENY - FIEKENA FAHOTANA SY FIVAVAHANA - VALY AVY AMIN'ANDRIAMANITRA] Tamin'ny taona voalohany nanjakan'i Dariosa, zanak'i Asoerosa, taranaky ny Meda, nampanjakaina tamin'ny fanjakan'ny Kaldeana: 	
27O	9	2	0,00000	 tamin'ny taona voalohany nanjakany izaho Daniely nandinika, tamin'ny famakiana ny boky, ny isan'ny taona izay nanaovan'ny Tompo teny tamin'i Jeremia mpaminany ka tsy maintsy tanterahina ho tapitra amin'ny faharavan'i Jerosalema, dia fitopolo taona izany. 	
27O	9	3	0,00000	 Natodiko any amin'ny Tompo Andriamanitra ny tavako ary nioman-kivavaka sy hifona amin'ny fifadian-kanina sy amin'ny lasaka aman-davenona aho.	
27O	9	4	0,00000	 Nivavaka tamin'ny Tompo Andriamanitro aho, ary nihaiky heloka, nanao hoe: Indrisy, ry Tompo, Andriamanitra lehibe sy mahatahotra, mitandrina ny fanekena amam-pamindram-po amin'izay tia anao sy mitandrina ny didinao, 	
27O	9	5	0,00000	 izahay efa nanota sy nahavita heloka, nanao ratsy sy niodina niala tamin'ny didinao aman-dalànao. 	
27O	9	6	0,00000	 Tsy nihaino ny mpaminany mpanomponao, izay niteny tamin'ny anaranao tamin'ny mpanjakanay amam-panapaka anay sy tamin'ny razanay mbamin'ny vahoaka rehetra amin'ny tany. 	
27O	9	7	0,00000	 Anao ny fahamarinana, Tompo ô, fa ny fangaihaizan-tava kosa tahaka ny amin'izao anio izao no anay, dia an'ny olona any Jodà, ny mponina any Jerosalema, sy Israely rehetra, na ny akaiky na ny lavitra, any amin'ny tany rehetra nandroahanao azy, noho ny helony izay nataony taminao. 	
27O	9	8	0,00000	 Tompo ô, anay ny fangaihaizan-tava, an'ny mpanjakanay, an'ny mpanapaka anay, an'ny razanay, satria nanota taminao izahay. 	
27O	9	9	0,00000	 Fa an'ny Tompo Andriamanitray kosa, ny famindram-po amam-pamelan-keloka, satria niodina taminao izahay. 	
27O	9	10	0,00000	 Tsy nanaiky ny feon'ny Tompo Andriamanitray izahay, mba hanarahanay ny lalàny, nataony teo anoloanay tamin'ny alalan'ny mpaminany mpanompony. 	
27O	9	11	0,00000	 Nandika ny didinao avokoa Israely, sady nihodina tsy nihaino ny feonao, ka dia nianjera taminay ny ozona aman-tsahato voasoratra ao amin'ny lalàn'i Moizy, mpanompon'Andriamanitra, satria nanota taminy izahay. 	
27O	9	12	0,00000	 Notanterahiny ny teny nolazainy hamelezana anay mbamin'ny mpitsara nitsara anay: ka nataony niharan-doza lehibe tokoa izahay, fa tsy mbola nisy tahaka ny namely an'i Jerosalema, hita tetý ambany masoandro. 	
27O	9	13	0,00000	 Nidona taminay avokoa izao loza izao, araka ny voasoratra ao amin'ny lalàn'Andriamanitra; kanefa izahay tsy nanao izay hampitony an'ny Tompo Andriamanitray, tamin'ny fialanay amin'ny helokay sy amin'ny fieritreretanay amim-pitandremana ny fahamarinanao. 	
27O	9	14	0,00000	 Ka dia nandrasan'ny Tompo ny loza, ary nampihariny taminay; satria, marina Iaveh Andriamanitray, amin'ny asany rehetra nataony, ary tsy nihaino ny feony izahay. 	
27O	9	15	0,00000	 Koa ankehitriny, ry Tompo, Andriamanitray ô, izay nanala ny vahoakanao avy any amin'ny tany Ejipta tamin'ny tànanao mahery, sy nanao anarana ho anao, tahaka ny amin'izao anio izao, efa nanota izahay, efa ratsy izahay. 	
27O	9	16	0,00000	 Tompo ô, enga anie ka hihodivitra tsy hihatra amin'i Jerosalema, tanànanao sy tendrombohitrao masina, ny hatezeranao amam-pahaviniranao araka ny fahamarinanao rehetra; fa noho ny fahotanay amam-keloky ny razany, no nahatonga an'i Jerosalema sy ny vahoakanao ho fandatsa eo amin'izay rehetra manodidina anay. 	
27O	9	17	0,00000	 Ankehitriny, ry Andriamanitray ô, henoy ny vavaka amam-pifonan'ny mpanomponao; ka ampamirapirato amin'ny fitoeranao masina efa noravana, ny tavanao, noho ny fitiavan'ny Tompo. 	
27O	9	18	0,00000	 Andriamanitra ô, atongilano ny sofinao, ka henoy, ahirato ny masonao, ka jereo ity fahorianay sy ny tanàna niantsoana ny anaranao. Fa tsy noho ny fahamarinanay no ametrahanay ny fifonanay eto anoloanao; fa noho ny famindram-ponao lehibe. 	
27O	9	19	0,00000	 Tompo ô, mandrenesa; Tompo ô, mamelà heloka; Tompo ô, mihainoa ka miasà, aza ela, ry Andriamanitro ô, noho ny aminao; fa ny anaranao no voantso amin'ny tanànanao sy ny vahoakanao.	
27O	9	20	0,00000	 Mbola miteny eo aho mivavaka mihaiky ny fahotako amam-pahotan'Israely fireneko, ary mametraka ny fifonako eo anatrehan'ny Tompo Andriamanitro, ho an'ny tendrombohitra masin'Andriamanitro; 	
27O	9	21	0,00000	 mbola miteny ao amin'ny fivavahako eo aho, no indro ilay lehilahy Gabriely, hitako taloha tamin'ny fahitana, tonga teo amiko tamim-panidinana faingana, sahabo ho tamin'ny fotoanan'ny fanatitra hariva. 	
27O	9	22	0,00000	 Nanoro ahy sy niresaka tamiko izy ka nanao hoe: Ry Daniely ô, tonga aho amin'izao fotoana izao, hanokatra ny sainao. 	
27O	9	23	0,00000	 Vao niantomboka ny vavakao, dia nisy teny nivoaka, ka ny hampahalala izany anao no nahatongavako, fa olo-malalan'Andriamanitra hianao. Koa henoy amim-pitandremana ny teny, ary fantaro ny fahitana. 	
27O	9	24	0,00000	 Fitopolo herinandro no voafetra ho an'ny firenenao sy ny tanànanao masina mba hangorona ny fivadihana, hanampina ny fahamarinana mandrakizay, hanisy tombo-kase ny fahitana amam-paminaniana ary hanosotra ilay Masina indrindra. 	
27O	9	25	0,00000	 Aoka ho fantatrao sy ho azonao ary, fa hatramin'ny hivoahan'ny didy anankiray izay nampanorina indray an'i Jerosalema ka hatramin'ny voahosotra anankiray, ny filohany anankiray izay, dia ho fito herinandro, sy roa amby enimpolo herinandro, dia haorina indray izy mbamin'ny kianja sy ny tamboho manodidina, amin'ny andro mampahory. 	
27O	9	26	0,00000	 Ary rahefa afaka ny roa amby enimpolo herinandro, hoesorina ny voahosotra anankiray izay, ka tsy hisy ho azy. Ary ny vahoakan'ny filohany anankiray ho avy, handrava ny tanàna amam-pitoerana masina; ny hiafarany dia ho amin'ny fahasaforan-drano, ary hatramin'ny farany dia hisy ady izay efa voatapaka momba ny fandringanana.	
27O	9	27	0,00000	 Hanao fanekena mafy amin'ny maro be izy, mandritra ny herinandro; ka ao an-tenantenan'ny herinandro dia hatsahany ny sorona amam-panatitra; ary hisy mpandrava ho avy amin'ny elatry ny fahavetavetana, ka izany dia haharitra mandra-pihatran'ny faharavana sy izay efa voatapaka amin'ilay efa rava.	
27O	10	1	0,00000	[FAHORIANA AMAM-PAMONJENA NY VAHOAKAN'ANDRIAMANITRA, NIADY AMIN'NY FANJAKANA MPANOMPO SAMPY - NY FIFADIAN-KANINA SY VAVAK'I DANIELY - NY FAHITANA AN'ILAY ANJELY; NY ANTONY TSY NAHATONGAVANY FAINGANA, HITONDRA NY VALIM-BAVAK'I DANIELY TAMIN'ANDRIAMANITRA] Tamin'ny taona voalohany nanjakan'i Sirosa mpanjakan'i Persa, dia nisy teny nambara tamin'i Daniely, izay natao hoe Baltasara, marina izany teny izany, ary ady lehibe no nolazainy. Azony an-tsaina ny teny, sady fantany hevitra ny fahitana.	
27O	10	2	0,00000	 Tamin'izany andro izany aho, Daniely, nisaona nandritra ny andro roatokombolana. 	
27O	10	3	0,00000	 Tsy nihinan-kanim-py akory aho, tsy nisy niditra ny vavako na hena na divay; ary tsy nihosotra aho, mandra-pahatapitry ny andro roatokombolana maninjitra. 	
27O	10	4	0,00000	 Tamin'ny andro fahefatra amby roapolon'ny volana vaolohany aho, teo amoron'ny ony lehibe atao hoe Tigra. 	
27O	10	5	0,00000	 Nanopy ny masoko nijery aho, ka indro, nisy lehilahy anankiray, nitafy rongony fotsy, sy nihetra tamin'ny hetra volamena avy any Ofaza. 	
27O	10	6	0,00000	 Tahaka ny krisolita ny tenany, hoatra ny hela-baratra no fijery ny tenany, tahaka ny fanilo mirehitra no fijery ny tarehany, tahaka ny fanilo mirehitra ny masony, mivolom-barahana manganohano ny sandriny amam-tongony, hoatra ny feon'olona maro be ny feony, raha miteny izy. 	
27O	10	7	0,00000	 Izaho Daniely irery no nahita ny fisehoana fa ny olona niaraka tamiko teo tsy mba nahita ny fisehoana; azon'ny tahotra mafy izy ireo, ka nandositra niery. 	
27O	10	8	0,00000	 Dia izaho irery no nijanona teo, ka nahita izany fisehoana lehibe izany, ka tsy nisy hery sisa intsony tafajanona tao amiko, ny tarehako niova volo, fa tonga nivaloarika aho, ary tsy nisy hery intsony tamiko. 	
27O	10	9	0,00000	 Reko ny feony niteny; fa vao nandre ny feony niteny aho, dia nirona natory, ka nihohoka tamin'ny tany.	
27O	10	10	0,00000	 Dia injay tànana nanohina ahy, ka nampiarina ahy handohalika sy hitehin-tànana. 	
27O	10	11	0,00000	 Dia hoy izy tamiko hoe: Ry Daniely, olo-malalan'Andriamanitra ô, fantaro izao teny holazaiko aminao izao, ka mitsangana hianao fa nirahina ho aty aminao aho ankehitriny. Nony nilaza izany teny izany tamiko izy, dia nitsangana aho nangovitra. 	
27O	10	12	0,00000	 Ary hoy izy tamiko: Aza matahotra, ry Daniely, fa hatramin'ilay andro voalohany nandatsahanao am-po ny hahalala sy hanetry tena eo anatrehan'Andriamanitrao, dia nohenoina ny teninao, ary izaho no tonga dia noho ny teninao. 	
27O	10	13	0,00000	 Fa nitsangana teo anoloako, iraika amby roapolo andro, ilay filohan'ny fanjakan'i Persa, ary Misely anisan'ireo filohany ambony no tonga nanampy ahy, ka nijanona teo akaikin'ny mpanjakan'i Persa aho. 	
27O	10	14	0,00000	 Ary ny hampahafantatra anao ny hanjo ny firenenao any am-parany any, no nahatongavako, satria mbola fahitana ny amin'ny any aoriana koa izany.	
27O	10	15	0,00000	 Tamin'ny nilazany izany teny izany tamiko, dia niondrika tamin'ny tany ny tarehako, sady tsy nahateny aho. 	
27O	10	16	0,00000	 Fa indro kosa nisy anankiray nitarehin-janak'olombelona, nanendry ny molotro, dia niloa-bava aho, ka niteny dia nilaza tamin'ilay nitsangana teo anatrehako, nanao hoe: Tompokolahy ô, very hevitra aho, azon'izany fahitana izany, ka tsy manan-kery intsony. 	
27O	10	17	0,00000	 Hataon'ity mpanompon'ny tompoko ity ahoana moa, no fiteny amin'ny tompoko eo. Amin'izao sady tsy manan-kery aho, no tsy nisy aina intsony akory koa. 	
27O	10	18	0,00000	 Fa ilay nitarehin-janak'olombelona indray no nanendry ahy sy nankahery ahy. Dia hoy izy tamiko: 	
27O	10	19	0,00000	 Aza matahotra, ry olo-malalan'Andriamanitra; ho aminao anie ny fiadanana! Matokia, matokia! Mbola niteny tamiko teo izy, dia efa nahazo hery aho, ka nanao hoe: Aoka hiteny amin'izao ny tompoko, fa efa nankahery ahy hianao.	
27O	10	20	0,00000	 Hoy izy tamiko: Fantatrao va ny nahatongavako atý aminao? Ankehitriny hiverina hiady amin'ny filohan'i Persa aho, ary amin'ny fotoana handehanako, dia indro ho avy ny filohan'i Javana. 	
27O	10	21	0,00000	 Hambarako anao anefa, ny voasoratra ao amin'ny bokin'ny fahamarinana, ary tsy misy mitsangana momba azy hanohitra an'ireo afa-tsy Misely filohanareo ihany.	
27O	11	1	0,00000	[ADIN'I SIRIA SY EJIPTA - ANTIOKOSA EPIFANA: NY FANENJEHANY AN'ISRAELY - NY FIONGANANY] Izaho koa tamin'ny taona vaolohany nanjakan'i Dariosa ilay Meda no nitsangana teo anilany hanohana sy hankahery azy.	
27O	11	2	0,00000	 Ankehitriny, indro haharihariko aminao ny marina. Mbola hisy mpanjaka telo koa hitsangana amin'i Persa; ary ny fahefatra hanan-karena mihoatra noho izy rehetra, ka rahafa mahery noho ny hareny izy, dia hanainga ny zavatra rehetra hamely ny fanjakan'i Javana.	
27O	11	3	0,00000	 Ary hisy mpanjaka mahery fo hanam-pahefana lehibe, ka hanao izay mahafinaritra azy.	
27O	11	4	0,00000	 Raha vao tafatsangana izy dia ho voatorotoro ny fanjakany, ka ho zarazaraina ho amin'ny rivotra efatry ny lanitra, fa tsy ho an'ny taranany, sady tsy hanam-pahefana tahaka izay nananany, satria ho rovitra ny fanjakany, ka ho lasan'ny hafa fa tsy ho an'ireo.	
27O	11	5	0,00000	 Ho tonga mahery ny mpanjakan'ny Atsimo, sy ny iray amin'ny jeneraliny, izay ho tonga mahery noho izy, ho mahefa; ary ho fahefana lehibe ny fahefany.	
27O	11	6	0,00000	 Rahefa afaka taona vitsivitsy hihavana izy ireo, ary ho tonga any amin'ny mpanjakan'ny Avaratra, ny zanakavavin'ny mpanjakan'ny Atsimo, hanao fanekena. Tsy hahatana ilay tohan-tsandriny anefa razazavavy; fa tsy haharitra izy io, na ny sandrin'ny tenany aza tsy haharitra amin'ny heriny, ka hatolotra razazavavy, dia izy sy ireo nitondra azy, ny rainy niteraka azy mbamin'ilay nanohana azy nandritra ny fotoana vitsivitsy.	
27O	11	7	0,00000	 Fa hisy solofo iray avy amin'ny fakany, hitsangana handimby azy; ho tonga mandan'ny mpanjakan'ny Avaratra, ary hataony amin'izay itiavany azy ireny, dia hahery izy.	
27O	11	8	0,00000	 Hoentiny ho babo any Ejipta hatramin'ny andriamaniny, ny sarin-javatra anidiny, ny fanaka sarobidiny, na ny volamena na ny volafotsy; ary hahombiazany ny mpanjakan'ny Avaratra mandritra ny taona maro,	
27O	11	9	0,00000	 vao mba hiditra any amin'ny fanjakan'ny Atsimo kosa, dia hiverina any amin'ny taniny ihany indray.	
27O	11	10	0,00000	 Fa hamonona fiadiana indray ireo zanany, sady hanangona miaramila maro be, ka ho avy ny anankiray amin'izy ireo hanenika toy ny ranobe, hibosesika, vao hiverina, ary hikirizany hasiana ny tanàna mimanda. 	
27O	11	11	0,00000	 Hisafoaka ny mpanjakan'i Atsimo, ka hivoaka hiady aminy, dia amin'ny fanjakan'ny Avaratra; hamory miaramila betsaka izy, ary hatolotra azy ny miaramilan'ny mpanjakan'ny Avaratra.	
27O	11	12	0,00000	 Hitombo ny herim-pony manoloana ity vahoaka be voavory hamely azy; haharipaka arivoarivo izy nefa tsy hitombo ny heriny amin'izany.	
27O	11	13	0,00000	 Fa hamory miaramila maro noho ny teo indray ny mpanjakan'ny Avaratra, ka rahefa afaka taona vitsivitsy dia hiainga mitondra takika lehibe sy fitaovana be dia be.	
27O	11	14	0,00000	 Amin'izany andro izany maro no hitsangan-kamely ny mpanjakan'ny Atsimo; ary hitsangan-kanatanteraka ny fahitana ny olo-masiaka amin'ny firenenao, nefa ho lavo izy ireo.	
27O	11	15	0,00000	 Ho avy ny mpanjakan'ny Avaratra, ka hanandratra tovon-tany, hanafaka ny tanàna mimanda, tsy hotohan'ny sandrin'ny Atsimo, na ny miaramilany voafantina, ary tsy hisy hery hanohitra.	
27O	11	16	0,00000	 Izay nandroso hamely azy, no hanao izay rehetra sitrany, ary tsy hisy olona hahatoha eo anoloany; hijanona eo amin'ny tany be voninahitra izy, ary fandringanana no ho eny an-tànany.	
27O	11	17	0,00000	 Hanapa-kevitra ny handroso mitondra ny herin'ny fanjakany rehetra izy, ary hanao izay hifanarahana aminy, ka hanome azy tovovavy anankiray hitari-doza hanjo azy; tsy hahomby anefa izany fa tsy ho azy izany fanjakana izany.	
27O	11	18	0,00000	 Dia any amin'ireo nosy indray no hotodihiny ka hahalasa be amin'ireo izy; kanjo hisy kapiteny hampitsahatra ny latsa ataony kosa, ka tsy mba ho voalatsa, fa hampitsingerina aminy izay nataony aza.	
27O	11	19	0,00000	 Hitodika mankany amin'ny tanàna mimanda any amin'ny taniny izy, nefa ho tafintohina, ka lavo, dia tsy ho hita intsony. 	
27O	11	20	0,00000	 Hisy anankiray hitsangana handimby azy; handefa mpiharaka izy, ho any amin'ny fitoerana izay voninahitry ny fanjakana; nefa andro vitsy foana io dia ho voatorotoro, ka tsy avy amin'ny fahatezerana na amin'ny ady.	
27O	11	21	0,00000	 Hisy olona famingavinga handimby io indray, tsy nomena ny fiandrianam-panjakana; dia hisosoka an-tsokosoko ka hahazo ny fanjakana amin'ny fitetehana mangingina. 	
27O	11	22	0,00000	 Ireo miaramila nibosesika ho safotra foana eo anatrehany, sady ho voatorotoro mbamin'ilay mpanapaka vita fanekena aminy koa.	
27O	11	23	0,00000	 Tsy hasiany, raharaha akory ny fanekena natao taminy, fa hanao an-kafetsena izy, ka hiainga sy handresy amin'olom-bitsy foana.	
27O	11	24	0,00000	 Hiditra indrindra amin'ny tany izy; ka izay tsy vitan'ny razany na ny razan'ny razany dia hovitainy, ka hozarainy amin'ireny ny remby, ny babo, ny harena; ary hamoron-tsaina hamely ny tanàna mimanda izy, ka haharitra fotoana sasantsasany izany.	
27O	11	25	0,00000	 Hanainga ny heriny amam-kerim-pony izy, hitari-tafika lehibe hamely ny mpanjakan'ny Atsimo. Ary ho rafitr'ady aminy, ny mpanjakan'ny Atsimo, hitondra tafika maro sady mahery indrindra, nefa tsy hahatoha fa hisy firaisan-tetika hiforona hamely azy. 	
27O	11	26	0,00000	 Izay mihinan-kanina avy amin'ny latabany hanorotoro azy; ny miramilany hihahaka; ary olona maro no hiampatrampatra maty. 	
27O	11	27	0,00000	 Samy hisaintsaina ao am-pony hifanimba ireo mpanjaka roa ireo, ka hiray latabatra fa hifamitaka amin'ny resaka; nefa tsy hahomby izany, fa amin'ny fotoana voatendry ihany vao hidona ny farany.	
27O	11	28	0,00000	 Hody any amin'ny taniny mitondra harem-be izy; mieritreritra ny hanisy ratsy ny fanekena masina ny fony, ka manatanteraka izany izy vao miverina any amin'ny taniny indray. 	
27O	11	29	0,00000	 Ho tonga any Atsimo indray izy, amin'ny fotoana voatendry; nefa tsy ho toy ny voalohany, ity diany farany. 	
27O	11	30	0,00000	 Ho avy hamely azy ny sambon'i Setima ka hanary toky izy, dia hody izy ary ny fanekena masina indray no hampahatezitra azy; ka hamely izy sady hifanao tsikombakomba amin'ireo izay nahafoy ny fanekena. 	
27O	11	31	0,00000	 Hisy miaramila halefany, ka hipetraka ao ireo: handoto ny fitoerana masina, ny trano mimanda, hampitsahatra ny sorona tsy tapaka, ary hanangana ny fahavetavetan'ny mpandringana. 	
27O	11	32	0,00000	 Ry zareo mpivadika ny fanekena hambosiny amin'ny fandroboana mba ho amin'ny fanompoan-tsampy, fa ilay vahoaka misy olona mahalala an'Andriamaniny kosa hahatoha sady hiasa. 	
27O	11	33	0,00000	 Hampianatra ny ankapobem-bahoaka ireo izay manan-tsaina amin'ny vahoaka; nefa ho lavon'ny sabatra aman-delafo sy ny fambaboana amam-pandrobana izy ireo mandritra ny fotoana sasantsasany. 	
27O	11	34	0,00000	 Amin'ny hahalavoany toy izany, dia hahazo famonjena kely izy, sady misimisy ihany koa ny hikambana aminy, nefa amim-pihatsaram-belatsihy fotsiny. 	
27O	11	35	0,00000	 Ary amin'ireo manan-tsaina ny sasany no ho lavo mba hizahan-toetra sy hanadiovana ary hamotsiana azy, mandra-pahatongan'ny fotoana farany, fa mbola tsy ho amin'ny fotoana voatendry amin'izany.	
27O	11	36	0,00000	 Ny mpanjaka hanao izay sitrany, hanandra-tena sady hanavoavo ny tenany ho ambony noho ny andriamanitra rehetra, ary hilaza zavatra mihoa-pampana manohitra ny Andriamanitry ny andriamanitra; ary hambinina izy, mandra-pahafenon'ny fahatezerana; satria tsy maintsy ho tanteraka izay efa tapaka. 	
27O	11	37	0,00000	 Tsy misy hahoany akory na ny andriamanitry ny razany, na ny andriamanitra tsy izy lazain'ny vehivavy; tsy hahoany akory izay Andriamanitra, fa hanavoavo ny tenany ho ambony noho ny zavatra rehetra izy. 	
27O	11	38	0,00000	 Ny andriamanitry ny tanàna mimanda no hany hankalazainy ao amin'ny fitoerany; izany andriamanitra tsy fantatry ny razany izany no hankalazainy amin'ny volamena, ny volafotsy, ny vatosoa ary ny firavaka. 	
27O	11	39	0,00000	 Hamely ny mandan'ny trano mimanda izy, omban'ny andriamani-kafa; ka izay hanaiky azy homeny voninahitra be, hataony mpanapaka ny maro, ary hizarany tany ho valisoa.	
27O	11	40	0,00000	 Amin'ny fotoana farany ny mpanjakan'ny Atsimo hanoto azy; ny mpanjakan'ny Avaratra hiantonta aminy, hitondra kalesa sy mpitaingin-tsoavaly aman-tsambo maro, handroso any afovoan-tany izy, ka handalo hoatra ny ranobe manafotra. 	
27O	11	41	0,00000	 Hiditra amin'ny tany be voninahitra izy, ka maro no ho ripaka; ho afa-mandositra ny tànany anefa ireto: Edoma sy Moaba ary ny lohan'ny taranak'i Ammona. 	
27O	11	42	0,00000	 Haninjitra ny tànany amin'ny tany sasany izy, ka tsy ho afa-mandositra ny tany Ejipta. 	
27O	11	43	0,00000	 Ho lasany avokoa ny rakitra volamena sy volafotsy mbamin'ny zava-tsoan'i Ejipta rehetra; handeha hanaraka azy ny Libiana sy ny Etiopiana. 	
27O	11	44	0,00000	 Ho voatebitebin'ny vaovao avy any atsinanana sy avy any avaratra anefa izy ka hiainga an-katezerana mafy handrava sy handringana olona maro. 	
27O	11	45	0,00000	 Haorina eo anelanelan'ireo ranomasina eo akaikin'ny tendrombohitra masina sy be voninahitra ny tranolain'ny lapany. Dia hihatra aminy ny fiafarany, ary tsy hisy olona hamonjy azy.	
27O	12	1	0,00000	[FOTOANA HAHATANTERAHAN'IZANY ZAVATRA IZANY] Amin'izany andro izany, hitsangana Misely ilay filoha ambony, izay miandany amin'ny zanaky ny firenenao, ka amin'izany no ho androm-pahoriana tsy mbola nisy toa azy, hatrizay nisian'ny firenena, ka hatramin'izany andro izany. Amin'izay dia ho voavonjy ny firenenao, dia izay rehetra hita voasoratra eo amin'ny boky. 	
27O	12	2	0,00000	 Ary maro amin'ireo mandry ao amin'ny vovo-tany no hifoha: ny sasany ho amin'ny fiainana mandrakizay; fa ny sasany ho amin'ny latsa amam-panariana mandrakizay. 	
27O	12	3	0,00000	 Izay ho efa hendry, hamirapiratra hoatra ny famirapiratry ny lanitra; ary izay ho efa nitarika ny maro ho amin'ny fahamarinana, ho tahaka ny kintana mandrakizay doria.	
27O	12	4	0,00000	 Hianao, ry Daniely, ahoròny ireo teny ireo, ary asio tombo-kase ity taratasy ity, mandra-pahatongan'ny andro farany. Maro no handinika azy, ka hitombo ny fahalalana. 	
27O	12	5	0,00000	 Ary nijery aho, Daniely, ka indro nisy olona roa hafa nitsangana, ny iray teto amoron'ny ony, ny iray kosa teny an-dafiny. 	
27O	12	6	0,00000	 Dia hoy ny anankiray tamin'ilay lehilahy nitafy rongony fotsy, teo ambonin'ny ranon'ny ony: Rahoviana no ho tonga ny faran'ireo zava-mahagaga ireo? 	
27O	12	7	0,00000	 Ary reko ilay lehilahy nitafy rongony fotsy, teo ambonin'ny rano; nanandratra ny tànany ankavanana sy ny tànany ankavia hanondro lanitra, ka nianiana tamin'ilay velona mandrakizay, fa ho amin'ny fetr'andro iray sy fetr'andro roa ary antsasaky ny fetr'andro izany; ary rahefa vita ny fanorotoroana ny herin'ny vahoaka masina, dia ho tanteraka ireo zavatra rehetra ireo. 	
27O	12	8	0,00000	 Reko izany, nefa tsy azoko an-tsaina, ka hoy aho: Tompokolahy ô, hanao ahoana no hiafaran'ireo zavatra ireo? 	
27O	12	9	0,00000	 Fa hoy izy: Andeha, ry Daniely, fa efa voahorona ny teny, sy voaisy tombokase mandra-pihavin'ny andro farany. 	
27O	12	10	0,00000	 Ho maro anie no hodiovina, hofotsiana, sady ho voazaha toetra; fa ny ratsy fanahy hanao ratsy; ary tsy misy hahazo an-tsaina ny ratsy fanahy; fa ny hendry no hahazo an-tsaina. 	
27O	12	11	0,00000	 Hatramin'ny andro hampitsaharana ny sorona tsy tapaka, sy hampitsanganana ny fahavetavetan'ny mpandringana, hisy andro sivifolo sy roan-jato amby arivo. 	
27O	12	12	0,00000	 Sambatra izay hiandry sy hahatratra ny hatramin'ny dimy amby telopolo sy telon-jato amby arivo andro. 	
27O	12	13	0,00000	 Ary hianao kosa, mizora ho amin'ny fiafarana, ka miala janona, fa ho tafatsangana handray ny lovanao hianao, amin'ny fahataperan'ny andro (Hatreo no namakianay an'i Daniely ao amin'ny teny hebrio fa ny manaraka hatramin'ny faran'ny boky, nadikanay araka ny navoakan'i Theodotiona.).	
27O	13	1	0,00000	[TANTARAN'I SOZANA] Nisy lehilahy anankiray, atao hoe Joakima, nonina tao Babilona;	
27O	13	2	0,00000	 nanambady vehivavy anankiray, atao hoe Sozana, zanakavavin'i Helkiasa, sady tsara tarehy tokoa, no natahotra an'Andriamanitra,	
27O	13	3	0,00000	 satria olo-marina rainy aman-dreniny, ka nampianatra ireo zanany, araka ny lalàn'i Moizy. 	
27O	13	4	0,00000	 Mpanankarem-be io Joakima io, ary nanana zaridaina teo akaikin'ny tranony izy, ary be ny Jody mankao aminy, satria izy no manan-kaja indrindra tamin'izy rehetra ireo.	
27O	13	5	0,00000	 Tamin'izay taona izay, dia notendrena ho mpitsara ny loholona roa lahy tamin'ny vahoaka; ireo no nitenenan'ny Mpampianatra nataony hoe: Ireo anti-dahy, izay mpitsara ka toa mitondra ny vahoaka, no nivoahan'ny faharatsiana avy ao Babilona. 	
27O	13	6	0,00000	 Ao an-tranon'i Joakima no falehan'izy ireo, ary ny olona rehetra manan'ady dia manatona azy.	
27O	13	7	0,00000	 Tokony ho amin'ny misasak'andro, rahefa lasa ny vahoaka, Sozana kosa niditra tao anatin'ny zaridain'ny lahy ka nitsangatsangana tao.	
27O	13	8	0,00000	 Hitan'ireto anti-dahy roa lahy izy, niditra sy nitsangatsangana ao isan'andro, ka velom-panirian-dratsy azy mafy izy ireo:	
27O	13	9	0,00000	 nosimbany ny sainy ary naviliny tsy hahita ny lanitra ny masony sy tsy hahatsiaro izay fitsarana marin'Andriamanitra.	
27O	13	10	0,00000	 Koa samy voan'ny fitiavana an-drazazavavy izy ireo, kanefa tsy nifampilaza ny fijaliana mafy nanjo azy;	
27O	13	11	0,00000	 satria samy menatra izy ireo ny hifamosaka ny filan-dratsy nitaona azy hiaraka amin-drazazavavy. 	
27O	13	12	0,00000	 Nitsikilo fatratra an-drazazavavy isan'andro ny masony hahitany azy, dia nifampilaza hoe: 	
27O	13	13	0,00000	 Andeha hody isika, fa fotoana fisakafoanana izao. Dia nivoaka samy naningana izy.	
27O	13	14	0,00000	 Kanjo tafaverina indray izy ireo ka tafahoana, dia nifanontany ny antony iverenany eo, vao samy vaky milaza ity fanirian-dratsiny avy izy ireo, vao nifanaiky ny amin'ny fotoana mety hahitany azy mitokana.	
27O	13	15	0,00000	 Eo am-pikendrena izay fotoana mety indrindra izy ireo indro Sozana niditra tao anaty zaridaina toy ny nataony omaly sy afakomaly, tsy narahan'ny olona hafa-tsy ankizivavy roa, fa te-handro tao anaty zaridaina izy, satria nafana ny andro.	
27O	13	16	0,00000	 Tsy nisy olona tao, hafa-tsy iretsy anti-dahy niery sy nikendry azy.	
27O	13	17	0,00000	 Dia hoy razazavavy tamin'ireo ankizivavy: Itondray diloilo manitra sy menaka fanosorana aho; ary hidio ny vavahadin'ny zaridaina fa handro aho.	
27O	13	18	0,00000	 Nataon'ireo izay nasain'i Sozana nataony; ka nony voahidiny ny vavahadin'ny zaridaina dia nivoaka tamin'ny vavahady anankiray teo ivoho izy, haka ny zavatra nilaina tamin'izy ireo; tsy fantany fa miery ao anaty zaridaina iretsy anti-dahy.	
27O	13	19	0,00000	 Vao lasa ireo ankizivavy, dia nitsangana izy roa lahy, nidodododo nankeo amin'i Sozana, ka nanao taminy hoe:	
27O	13	20	0,00000	 Hitanao fa mihidy ny vavahadin'ny zaridaina, tsy misy mahita antsika, ary izahay mirehi-pitiavana anao; koe ekeo ny fanirianay, meteza mba ho anay.	
27O	13	21	0,00000	 Fa raha mandà kosa hianao dia hitsangan-ko vavolombelona miampanga anao izahay, hilaza fa nisy tovolahy anankiray nomba anao ka izany no namerenanao an'ireo ankizivavy.	
27O	13	22	0,00000	 Nisento Sozana ka nanao hoe: Latsaka an-katerena mafy aho avy hatraiza hatraiza: hanao izany moa aho, fahafatesana ho ahy izany; tsy hanao izany indray, tsy afa-mandositra ny tànanareo.	
27O	13	23	0,00000	 Aleoko anefa tsy nanao ratsy azon'ny tànanareo; toy izay hanota eo anatrehan'ny Tompo.	
27O	13	24	0,00000	 Dia niantso mafy izy; fa mba niantsoantso hamely azy koa, ireto anti-dahy;	
27O	13	25	0,00000	 sady nihazakazaka namoha ny vavahadin'ny zaridaina ny iray amin'izy ireo.	
27O	13	26	0,00000	 Vao nandre ny antsoantso avy any anaty saha ireo mpanompo tao an-trano, dia nidodododo niditra ny vavahady tao ivoho hizaha izay inona ao.	
27O	13	27	0,00000	 Nony nilazalaza ny toe-draharaha ireto anti-dahy dia menatra mafy ireto mpanompo, fa tsy mbola nisy nilaza zavatra toy izany, ny amin'i Sozana, na iza na iza.	
27O	13	28	0,00000	 Ny ampitson'iny, rahefa tafavory tao amin'i Joakima vadin'i Sozana ny vahoaka, dia tonga tao koa ireto anti-dahy roa lahy, efa feno hevi-dratsy hamelezana an-drazazavavy mba hahafaty azy.	
27O	13	29	0,00000	 Hoy izy ireo teo anatrehan'ny vahoaka: Ampanalao Sozana, zanak'i Helkiasa sy vadin'i Joakima. Dia naniraka haka azy niaraka tamin'izay ny olona.	
27O	13	30	0,00000	 Dia tonga razazavavy nomban'ny ray aman-dreniny sy ireo zanany lahy, ary ny havany rehetra. 	
27O	13	31	0,00000	 Fatratra ny endrik'i Sozana; ary tsara tarehy aoka izany izy. 	
27O	13	32	0,00000	 Nivoaly izy, nefa nasain'ireto mpitsara ratsy fanahy nesorina taminy ny voaliny, mba hilomanosany amin'ny hatsaran-tarehiny.	
27O	13	33	0,00000	 Fa ny fianakaviany rehetra mbamin'izay nahalala azy kosa, nandatsa-dranomaso avokoa.	
27O	13	34	0,00000	 Dia nitsangana teo afovoan'ny vahoaka ireto anti-dahy roa lahy, nametra-tànana tamin'ny lohan-drazazavavy;	
27O	13	35	0,00000	 izy kosa, sady nitomany no niandrandra ny lanitra, satria natoky ny Tompo izy.	
27O	13	36	0,00000	 Ary hoy ireto anti-dahy: Raha nitsangatsangana tao anaty zaridaina izahay dia honjohonjonay ihany, indro izy niditra, narahin'ankizivavy roa; ka nasainy nohidiana ny vavahadin'ny zaridaina dia naveriny ireo ankizivavy roa ireo.	
27O	13	37	0,00000	 Ary nisy tovolahy anankiray efa namitsaka tao, nanatona azy, dia nanao ratsy taminy. 	
27O	13	38	0,00000	 Tao anjoron'ny zaridaina izahay, fa rahefa nahita izany heloka izany dia niroatra nankeo amin'izy ireo, ka tratranay tamin'izany fahavetavetana izany izy. 	
27O	13	39	0,00000	 Tsy azonay nosamborina ilay tovolahy, fa matanjaka noho izahay, ka novohany ny vavahady dia nitsoaka izy. 	
27O	13	40	0,00000	 Razazavavy kosa, nony azonay, nanontanianay hoe: iza iny tovolahy iny, nefa tsy nety nilaza taminay izy. Izany no filazanay marina. 	
27O	13	41	0,00000	 Nino izany ny be sy ny maro, satria anti-dahy ireo sady mpitsara ny vahoaka, ka dia noheloin'izy ireo ho faty razazavavy.	
27O	13	42	0,00000	 Tamin'izay Sozana niantso tamin'ny feo mahery nanao hoe: Ry Andriamanitra mandrakizay ô, hianao no mahalala ny miafina sy mahafantatra ny zavatra rehetra alohan'ny ahatongavany aza, 	
27O	13	43	0,00000	 fantatrao fa lainga no niampangan'izy ireo ahy, ary indro aho fa maty, nefa izay noforoniny an-kasomparana hamelezana ahy, tsy misy nataoko akory. 	
27O	13	44	0,00000	 Nohenoin'ny Tompo ny feony. 	
27O	13	45	0,00000	 Ary raha ilay nitondra azy hovonoina iny ny olona, Andriamanitra kosa nanaitra ny fanahy masin'ny zazalahy anankiray, atao hoe Daniely. 	
27O	13	46	0,00000	 Niantso tamin'ny feo avo io nanao hoe: Raha izaho dia afa-tsiny amin'ny ran'io vehivavy io. 	
27O	13	47	0,00000	 Niherika nankany aminy avokoa ny vahoaka, sady nanao taminy hoe: Inona no hevitr'izany teny lazainao izany? 	
27O	13	48	0,00000	 Dia nijoro tao afovoan'ny vahoaka Daniely, nilaza hoe: Hay va re adala toy izany hianareo, ry zanak'Israely, ka hampamono ny zanakavavin'Israely, nefa tsy mbola namototra na nikaroka izay marina hianareo? 	
27O	13	49	0,00000	 Miverena ho any amin'ny trano fitsarana, fa lainga no niampangana azy io.	
27O	13	50	0,00000	 Dia niverina faingana ny vahoaka ary hoy ny loholona tamin'i Daniely: Avia, hiara-mipetraka aminay hianao, ary aposahy ny hevitra, fa efa nomen'Andriamanitra anao ny voninahitry ny fahanterana. 	
27O	13	51	0,00000	 Ka hoy Daniely tamin'ny vahoaka: Saraho hifanalavitra izy roa lahy, fa hotsaraiko izy. 	
27O	13	52	0,00000	 Nony tafasaraka izy ireo, nantsoin'i Daniely ny anankiray, dia hoy izy taminy: Ry olona nihantitra tamin'ny fanaovan-dratsy ô, indreo hifototra aminao ny fahotana nataonao izay ela izay; 	
27O	13	53	0,00000	 hianao efa namoaka fitsarana tsy marina, nanameloka ny tsy manan-tsiny, ary nandefa ny meloka; nefa hoy ny Tompo hoe: Aza mampamono ny tsy manan-tsiny sy ny marina. 	
27O	13	54	0,00000	 Ka raha nahita an-drazazavavy ary hianao, dia lazao hoe: teo ambany hazo inona no niresaka izy ireo? Hoy ny navaliny hoe: Teo ambany lentisika. 	
27O	13	55	0,00000	 Dia hoy Daniely: Izany tokoa fa lainga lazainao izany hahafaty anao, fa vonon-kanataka anao hisasaka ny anjelin'Andriamanitra, izay efa nahazo teny tamin'Andriamanitra sahady. 	
27O	13	56	0,00000	 Nony nampihataka an'io izy, nasainy hampidirina indray ilay anankiray, ka hoy izy taminy: Ry taranak'i Kanaana, fa tsy mba taranak'i Jodà ô, sodokan'ny hatsaran-tarehim-behivavy hianao; ary voasimban'ny filan-dratsy ny fonao. 	
27O	13	57	0,00000	 Izany no nataonareo tamin'ny zanakavavin'Israely; ary izy ireo, noho ny tahony anareo, dia niresaka taminareo; fa ity zanakavavin'i Jodà kosa tsy mba nety nandefitra izay faharatsianareo akory. 	
27O	13	58	0,00000	 Koa mba lazao amiko ankehitriny hoe: teo ambany hazo inona moa no tratranao niresaka izy ireo? Hoy izy: Teo ambany oaka. 	
27O	13	59	0,00000	 Ka hoy Daniely taminy: Izany tokoa, fa lainga lazainao izany, hahafaty anao; fa efa miandry ny fotoana hamakiany anao hisasaka ny anjelin'ny Tompo, mitan-tsabatra, hamono anareo.	
27O	13	60	0,00000	 Dia nihoraka mafy ny vahoaka rehetra tafavory, ary nisaotra an'Andriamanitra, fa mamonjy izay nanantena azy izy. 	
27O	13	61	0,00000	 Nony inona nitsangana izy ireo, hamely an'ireto anti-dahy roa lahy, izay nataon'i Daniely vaky lainga, araka ny teny naloaky ny vavany ihany ho miampanga tsy marina; ka ny ratsy notadiaviny hatao tamin'ny namany ihany, no nataony tamin'izy roa lahy, 	
27O	13	62	0,00000	 mba hahatanteraka ny lalàn'i Moizy; dia novonoiny ho faty izy ireo ary ny rà tsy manan-tsiny dia voavonjy tamin'izany andro izany. Nidera an'Andriamanitra noho ny amin'i Sozana zanany vavy. 	
27O	13	63	0,00000	 Helkiasa sy ny vadiny, mbamin'i Joakima vadin-drazazavavy, sy ny havany rehetra, satria tsy nahitana zava-mahafa-baraka kely akory razazavavy. 	
27O	13	64	0,00000	 Ary tonga nalaza teo anatrehan'ny vahoaka Daniely hatramin'izany andro izany, ka hatratý aorian'izany koa.	
27O	13	65	0,00000	 Nony voaangona tany amin'ny razany, Astiaza mpanjaka, dia Syrosa, ilay Persa, no nandray ny fanjakana.	
27O	14	1	0,00000	[BELA SY ILAY DRAGONA] Ary Daniely nihinana teo amin'ny latabatry ny mpanjaka, ka nahazo haja mihoatra ny sakaizany rehetra.	
27O	14	2	0,00000	 Tamin'ny Babiloniana, dia nisy sampy anankiray atao hoe Bela, izay nandaniana lafarina roa ambin'ny folo artaba, ondry efapolo, ary divay enina metreta isan'andro. 	
27O	14	3	0,00000	 Ny mpanjaka koa nanaja an'io sy nandeha nivavaka taminy isan'andro; fa Daniely kosa nivavaka tamin'Andriamanitra. Ka hoy ny mpanjaka taminy: Nahoana hianao no tsy mba mivavaka amin'i Bela?	
27O	14	4	0,00000	 Dia hoy ny navaliny azy: Satria tsy mba izay sampy nataon-tanan'olombelona, fa ilay Andriamanitra velona, izay nahary ny lanitra sy ny tany sady manan-pahefana amin'ny nofo rehetra ihany no ankalazaiko.	
27O	14	5	0,00000	 Ary hoy ny mpanjaka taminy: Ataonao fa tsy zavatra velona va Bela? Tsy hitanao va ity zavatra rehetra haniny sy sotroiny isan'andro? 	
27O	14	6	0,00000	 Sady nitsiky Daniely no namaly hoe: Aoka tsy ho diso hevitra amin'izany hianao, ry mpanjaka; fa fotaka ny ao anatin'izy io, ary varahana ny ivelany, ka tsy mbola nihinana na inona na inona, izy. 	
27O	14	7	0,00000	 Tezitra ny mpanjaka ka niantso ireo mpisoron'i Bela sy nanao taminy hoe: Raha tsy lazainareo amiko izay mihinana ireny fanatitra ireny dia maty hianareo; 	
27O	14	8	0,00000	 fa raha voasehonareo amiko kosa fa Bela no mihinana ireny dia Daniely no maty, satria niteny ratsy an'i Bela izy.	
27O	14	9	0,00000	 Ary nisy fitopolo lahy ny mpisoron'i Bela hafa-tsy ny vady aman-janany. Dia nankany amin'ny tempolin'i Bela ny mpanjaka sy Daniely. 	
27O	14	10	0,00000	 Ka hoy ireto mpisoron'i Bela: Izahay handeha hivoaka; fa hianao kosa, ry mpanjaka, asaovy apetraka ny hanina, ary asaovy haroso ny divay rahefa voaharoharo, dia hidio ny varavarana, sady asio tombokase amin'ny fanombohan-kasenao. 	
27O	14	11	0,00000	 Ary rahampitso maraina, rahefa miditra hianao, ka hitanao fa tsy lanin'i Bela izany rehetra izany, dia ho faty izahay, na hoe Daniely no ho faty kosa, fa nandainga namely anay. 	
27O	14	12	0,00000	 Tsaroany tao an-tsainy fa nasiany fidirana miafina tao ambany latabatra, ka teo mandrakariva no nidirany sy nahatongavany handany ny fanatitra. 	
27O	14	13	0,00000	 Nony nivoaka izy ireo, ka efa nasain'ny mpanjaka napetraka teo anoloan'i Bela koa ny hanina, Daniely kosa, nandidy ireo mpanompony hitondra lavenona, ary naeliny manerana ny tempoly teo anatrehan'ny mpanjaka irery ihany izany, vao nivoaka izy ireo, dia nohidiany ny varavarana, sady nasiany tombo-kase tamin'ny fanombohan-kasen'ny mpanjaka, dia lasa nandeha izy. 	
27O	14	14	0,00000	 Ny mpisorona kosa nony alina, niditra araka ny fanaony, niaraka tamin'ny vadiny aman-janany, dia nihinana sy nisotro izay rehetra teo. 	
27O	14	15	0,00000	 Nifoha maraina koa ny mpanjaka, ary Daniely koa. 	
27O	14	16	0,00000	 Ary hoy ny mpanjaka: Tsy nahafahana va ny tombo-kase, ry Daniely? Hoy ny navaliny hoe: Tsy nahafahana, ry mpanjaka ô. 	
27O	14	17	0,00000	 Raha vao novohan'ny mpanjaka ny varavarana, ka nojereny ny latabatra, dia niantso izy tamin'ny feo manao hoe: Lehibe hianao, ry Bela ô, sady tsy misy fitaka aminao. 	
27O	14	18	0,00000	 Latsaky ny hehy anefa Daniely, ary notazoniny tsy handroso alohaloha kokoa ny mpanjaka, nilazany hoe: Jereo ny ngorodom-bato, diniho fa dian'iza ireo? 	
27O	14	19	0,00000	 Ka hoy ny mpanjaka: Dian-dehilahy sy zaza amam-behivavy no hitako, sady tezitra mafy izy. 	
27O	14	20	0,00000	 Ary nasainy nosamborina ireo mpisorona, mbamin'ny vady aman-janany, dia nasehon'ireo azy ny varavarana miafina nidirany sy nahatongavany hihinana izay teo ambony latabatra. 	
27O	14	21	0,00000	 Nasainy novonoina ho faty izy ireo, ary Bela natolony eo am-pelatanan'i Daniely, dia noravany hatramin'ny tempoliny.	
27O	14	22	0,00000	 Nisy dragona lehibe koa, ary nankalazain'ny Babiloniana. 	
27O	14	23	0,00000	 Ka hoy ny mpanjaka tamin'i Daniely: Hataonao hoe varahana koa va io? Jereo fa velona izy, mihinana sy misotro izy. Koa amin'izao tsy ho azonao lazaina fa tsy andriamanitra velona izy io. 	
27O	14	24	0,00000	 Fa hoy ny navalin'i Daniely: Mivavaka amin'ny Tompo Andriamanitro aho; satria izy no Andriamanitra velona, fa ity tsy andriamanitra velona akory. 	
27O	14	25	0,00000	 Aoka hianao, ry mpanjaka ô, hanome làlana ahy fa hovonoiko tsy amim-tsabatra na tehina akory io dragona io. Hoy ny mpanjaka: Omeko làlana hianao.	
27O	14	26	0,00000	 Dia nalain'i Daniely ny ditin-kazo sy ny sabora ary ny volo, nataony indray mahandro ireo dia novolavolainy ho boribory vao natsipiny tao am-bavan'ity dragona. Ka niatatra ny dragona. Dia hoy izy: Io ilay nankalazainareo!	
27O	14	27	0,00000	 Nony nandre izany ny Babiloniana dia nirehitra mafy ny fahatezerany, ka nivory hanohitra ny mpanjaka izy, sy nanao hoe: Tonga Jody ny mpanjaka, fa Bela noravany, ny dragona nasainy novonoina; ary ny mpisorona naripany. 	
27O	14	28	0,00000	 Koa nankao amin'ny mpanjaka izy ireo, dia nanao taminy hoe: Atolory anay Daniely fa raha tsy izany, hianao sy ny ankohonanao no hataonay maty. 	
27O	14	29	0,00000	 Hitan'ny mpanjaka, fa niantoraka taminy tamin-kasahiana izy ireo, ka azon'ny hamehana dia mba nanolotra an'i Daniely tamin'izy ireo. 	
27O	14	30	0,00000	 Natsipiny tao an-davaky ny liona izy, dia nipetraka tao henemana. 	
27O	14	31	0,00000	 Liona fito no tao an-davaka; vatana roa sy ondry roa isan'andro no fanome azy ireo; nefa tsy nomena izany fihinany izany izy ireo tamin'izay, mba hihinanany an'i Daniely.	
27O	14	32	0,00000	 Tany Jodea kosa, Habakoka, mpaminany, tamin'izany andro izany, nony avy nahandro koba izy, sy namotipotika mofo tao anaty vilany dia nankany an-tsaha izy, nitondra izany ho an'ny mpijinja variny. 	
27O	14	33	0,00000	 Fa hoy ny anjelin'ny Tompo tamin'i Habakoka hoe: Ento mankany Babilona iny sakafo entinao iny, ho an'i Daniely ao an-davaky ny liona. 	
27O	14	34	0,00000	 Ary hoy Habakoka: Tsy mbola nahita an'i Babilona akory aho, tompoko, ary tsy fantatro akory izany lavaka izany. 	
27O	14	35	0,00000	 Dia noraisin'ny anjely avy eo an-tampon-dohany tamim-pahafainganana indrindra, araka ny fomban'izy fanahy, ary napetrany tao Babilona, teo ambonin'ilay lavaky ny liona. 	
27O	14	36	0,00000	 Ary Habakoka niantso hoe: Ry Daniely mpanompon'Andriamanitra ô, raiso ny sakafo alefan'Andriamanitra ho anao. 	
27O	14	37	0,00000	 Ka hoy ny navalin'i Daniely: Andriamanitra ô, tsarovanao tokoa aho, fa tsy mandao an'izay tia anao hianao. 	
27O	14	38	0,00000	 Dia nitsangana hihinana Daniely. Ary nataon'ny anjely tao amin'ny fitoerany indray, niaraka tamin'izay, Habakoka.	
27O	14	39	0,00000	 Nony tamin'ny andro fahafito, tonga ny mpanjaka hitomany an'i Daniely; nanatona ny lavaka izy, dia nijery ary indro Daniely nipetraka teo afovoan'ny liona. 	
27O	14	40	0,00000	 Niantso izy tamim-peo avo hoe: Lehibe hianao, ry Tompo, Andriamanitr'i Daniely, ary tsy misy hafa, hafa-tsy hianao ihany! 	
27O	14	41	0,00000	 Dia nesoriny avy tao an-davaky ny liona izy. Ary ireo nitady hahafaty azy kosa no nasainy natsipy tao, ka voarapaka vetivety foana, teo imasony. 	
27O	14	42	0,00000	 Tamin'izay ny mpanjaka nanao hoe: Aoka ny mponina rehetra eran'ny tany rehetra hatahotra ny Andriamanitr'i Daniely; fa izy no Mpamonjy, izy no manao famantarana amam-pahagagana eto ambonin'ny tany; izy no nanafaka an'i Daniely tao an-davaky ny liona.	
28O	1	1	0,00000	[ILAY VEHIVAVY MPANITSAKITSA-BADY, SY IREO ZANANY FAMANTARANA MANEHO NY TSININ'ISRAELY, SY NY FAMAIZANA MIANDRY AZY] Tenin'ny Tompo, tonga tamin'i Osea, zanak'i Beerì, tamin'ny andron'i Oziasa sy Joatama sy Akaza ary Ezekiasa, mpanjakan'i Jodà, sy tamin'ny andron'i Jeroboama, zanak'i Joasa, mpanjakan'Israely.	
28O	1	2	0,00000	 Tamin'ny niandohan'ny nitenenan'ny Tompo tamin'i Osea, izao no nolazain'ny Tompo tamin'i Osea: Mandehàna hianao, makà vady tena janga, aman-janaky ny fijangajangana, satria tsy misy ataon'ny tany hafa-tsy ny misaraka amam-bady amin'ny fandaozana an'ny Tompo. 	
28O	1	3	0,00000	 Dia nandeha izy, naka an'i Gomera, zanakavavin'i Debelaïma, ary nanana anaka ravehivavy, ka nitera-dahy taminy.	
28O	1	4	0,00000	 Ary hoy Iaveh taminy: Ataovy hoe Jezrahely ny anarany, fa andro vitsy sisa, dia hovaliako ny taranak'i Jeho noho ny ra nalatsaka tao Jezrahely, ary hotaperiko ny fanjakan'ny taranak'Israely.	
28O	1	5	0,00000	 Amin'izany andro izany, hotapahiko, eo amin'ny tanilemaka Jezrahely, ny tsipìkan'Israely.	
28O	1	6	0,00000	 Ary nanana anaka indray ravehivavy ka nitera-bavy, dia hoy Iaveh tamin'i Osea: Ataovy hoe Lo-Rokhama no anarany, fa tsy hiantra intsony ny taranak'Israely aho ka hamela heloka azy.	
28O	1	7	0,00000	 Fa ny taranak'i Jodà no hiantrako; ary Iaveh Andriamaniny no hamonjeko azy ireo; fa tsy amin'ny tsipìka, na amin'ny sabatra, na amin'ny ady, na amin'ny soavaly, na amin'ny mpitaingin-tsoavaly no hamonjeko azy.	
28O	1	8	0,00000	 Nony notazany Lo-Rokhama, dia nanana anaka indray ravehivay, ka nitera-dahy. 	
28O	1	9	0,00000	 Dia hoy Iaveh tamin'i Osea: Ataovy hoe Lô-Ammì no anarany, fa hianareo tsy vahoakako, ary izaho tsy ho Andriamanitrareo.	
28O	2	1	0,00000	[HATSANGANA INDRAY ISRAELY - NY FAHOTANY, NY FAMAIZANA AZY - FANEKENA VAOVAO] Ny isan'ny zanak'Israely dia ho tahaka ny fasika amin'ny ranomasina izay tsy afatra na isaina, ary any amin'ny tany nilazana taminy hoe: Tsy vahoakako hianareo, no hanaovana ny hoe: Zanak'Andriamanitra velona.	
28O	2	2	0,00000	 Ary hiara-mivory ny taranak'i Jodà sy ny taranak'Israely, ka hanangana filoha iray hiombonany, dia hiakatra hiala amin'ny tany, fa ho lehibe ny andron'i Jezrahely.	
28O	2	3	0,00000	 Lazao amin'ny rahalahinareo hoe: Ammì! sy amin'ny anabavinareo hoe: Rokhama.	
28O	2	4	0,00000	 Mifandahara amin-dreninareo, mifandahara! Fa izy tsy vadiko intsony, ary izaho tsy vadiny intsony. Aoka hesoriny hiala amin'ny tavany, ny fijangajangany, ary tsy ho eo afovoan'ny nonony ny fanabodoany,	
28O	2	5	0,00000	 fandrao izy hampihanjahanjaiko hataoko toy ny tamin'ny andro nahaterahany, hampanjariko toy ny efitra, hataoko toy ny tany karankaina, ary hataoko matin'ny hetaheta.	
28O	2	6	0,00000	 Tsy hamindra fo amin'izay zanany aho, fa zanaky ny fijangajangana ireny;	
28O	2	7	0,00000	 satria nijangajanga reniny, nanao zava-mahamenatra ilay torontoroina azy; fa hoy izy: Izaho handeha any amin'ireo lehilahiko, izay manome ahy ny mofoko aman-dranoko, ny volon'ondry aman-drongoniko, ny diloilo aman-divaiko.	
28O	2	8	0,00000	 Noho izany, indro aho hanampina ny làlanao amin'ny tsilo; hanangana tamboho aho, ka tsy hahita ny làlany intsony izy.	
28O	2	9	0,00000	 Hanaraka ny lehilahiny izy fa tsy hahatratra an'ireny; hitady an'ireny izy fa tsy hahita azy. Izay izy vao hanao hoe: Handeha aho hody any amin'ny vadiko taloha, fa niadana aho tamin'izany noho ny ankehitriny.	
28O	2	10	0,00000	 Tsy nahalala izy, fa izaho no nanome azy ny vary, ny divay vaovao sy ny diloilo sy nampitombo ho azy ny volafotsy sy ny volamena izay nampiasainy ho an'i Baala.	
28O	2	11	0,00000	 Koa halaiko indray ny variko amin'ny androny, sy ny divaiko vaovao amin'ny taonany, sady hesoriko ny volon'ondry aman-drongoniko, izay enti-manarona ny fitanjahany.	
28O	2	12	0,00000	 Ary ankehitriny, habaribariko ny fahamenarany eo imason'ireo lehilahiny, ary tsy misy hahafaka azy amin'ny tanako.	
28O	2	13	0,00000	 Hatsahatro avokoa ny fifaliany rehetra; ny fetiny, ny voaloham-bolany, ny sabatany, ary ny fetiny lehibe rehetra.	
28O	2	14	0,00000	 Horavako ny voalobony aman'aviaviny, izay nataony hoe: Izany no tangy nomen'ireo lehilahiko ahy; ka hataoko manjary ala ireny, ary ny biby dia no hihinana azy.	
28O	2	15	0,00000	 Hovaliako izy noho ny andron'ireo Baala, izay nanolorany emboka; tamin'ny andro niravahany masombola ny fehivozona, sy nanarahany ny lehilahiny; fa izaho kosa nohadinoiny, - teny marin'ny Tompo.	
28O	2	16	0,00000	 Koa noho izany dia indro aho hitarika azy sy hitondra azy any an'efitra, ary hiteny aminy ao am-pony;	
28O	2	17	0,00000	 ary avy ao homeko azy ny tanim-boalobony, mbamin'ny lohasaha Akhora ho varavaram-panantenana; ka any izy hamaly toy ny tamin'ny andro fahatanorany, sy toy ny tamin'ny andro niakarany avy any amin'ny tany Ejipta.	
28O	2	18	0,00000	 Amin'izany andro izany - teny marin'ny Tompo, hianao hiantso ahy hoe: Vadiko: fa tsy hiantso ahy intsony hoe: Baala-ko.	
28O	2	19	0,00000	 Hesoriko amin'ny vavany, ny anaran'ireo Baala, ka tsy hotononina amin'ny anarany intsony ireny.	
28O	2	20	0,00000	 Amin'izany andro izany aho hanao fanekena ho azy, amin'ny biby dia, amin'ny voromanidina, ary amin'ny biby mandady amin'ny tany; hofoanako tsy hisy amin'ny tany ny tsipìka aman-tsabatra ary ny ady, ka hataoko mandry fehizay izy.	
28O	2	21	0,00000	 Hofofoiko mba ho ahy mandrakizay hianao; hofofoiko ho ahy hianao amin'ny rariny sy ny hitsiny, ary amin'ny fahasoavana sy ny fitiavana:	
28O	2	22	0,00000	 hofofoiko ho ahy amin'ny fahamarinana hianao, ka hahalala an'ny Tompo.	
28O	2	23	0,00000	 Izao no ho tonga amin'izany andro izany: Izaho hamaly, - teny marin'ny Tompo, izaho hamaly ny fangatahan'ny lanitra, ary izy hamaly ny fangatahan'ny tany;	
28O	2	24	0,00000	 ny tany hamaly ny fangatahan'ny vary sy ny divay vaovao ary ny diloilo, ary ireo hamaly ny fangatahan'i Jezrahely.	
28O	2	25	0,00000	 Hafafiko amin'ny tany ho ahy Israely, ary hanao famindram-po amin'i Lo-Rokhama aho sy hilaza amin'i Lo-Ammì hoe: Vahoakako hianao, ary izy hanao hoe: Andriamanitro.	
28O	3	1	0,00000	[FANAVOTANA AN-DRAVEHIVAVY MPIVADIKA; FAMANTARANA NY FAMINDRAM-PON'ANDRIAMANITRA AMIN'ISRAELY] Ary hoy Iaveh tamiko: Mandehàna indray, mitiava vehivavy izay tian'ny lehilahiny anankiray ka manitsakitsa-bady: tahaka ny itiavan'ny Tompo ny zanak'Israely, nefa izy ireo kosa mivadika mankany amin'andriamani-kafa, sady tia ampembam-boaloboka.	
28O	3	2	0,00000	 Novidiko sikla volafotsy dimy ambin'ny folo sy orja iray homera, ary orja iray letheka, izy;	
28O	3	3	0,00000	 dia hoy aho taminy: Hianao hijanona eo, ho ahy, mandritra ny andro maro; tsy hijangajanga, tsy ho an'ny lehilahy hafa hianao; ary izaho koa hanao torak'izany aminao.	
28O	3	4	0,00000	 Fa mandritra ny andro maro ny zanak'Israely no hitoetra tsy manam-panjaka, tsy manam-panapaka, tsy manan-tsorona, tsy manan-tsangam-bato, tsy manan'efoda ary tsy manan-terafima. 5 Rahefa afaka izany vao hibebaka ny zanak'Israely, ka hitady an'ny Tompo Andriamaniny sy Davida mpanjakany, indray; hiverina amim-pangovitana amin'ny Tompo sy amin'ny hatsaram-pony izy ireo, amin'ny faran'ny andro.	
28O	4	1	0,00000	[TSY MISY FAHAMARINANA, NA HATSARAM-PO, NA FAHALALANA AN'ANDRIAMANITRA EO AMIN'NY TANY; INDRINDRA FA AMIN-DRY ZAREO MPISORONA, IZAY MANDISO LÀLANA NY OLONA - FAHAVETAVETANA AMIN'NY FOMBAM-PIVAVAHANA - MANDROSO MIHARATSY NY OLONA; FAMAIZANA] Henoy ny tenin'ny Tompo, ry zanak'Israely, fa manan'ady amin'ny mponin'ny tany Iaveh, satria tsy misy intsony na ny fahamarinana na ny fiantrana na ny fahalalana an'Andriamanitra ao amin'ny tany.	
28O	4	2	0,00000	 Fa ny olona dia mivadika fianianana, mandainga, mamono, mangalatra, maka vadin'olona; ary manao an-keriny, ka ny ra nalatsaka mifanolotra ny ra nalatsaka.	
28O	4	3	0,00000	 Noho izany, misaona ny tany, ary tsy manan-kery ny mponina rehetra ao aminy, hatramin'ny biby any an-tsaha sy ny voromanidina; ringana mbamin'ny hazandrano any anaty ranomasina aza.	
28O	4	4	0,00000	 Nefa aza misy manohatra, aza misy mitaraina, fa efa toy ny manana ady amin'ny mpisorona ny firenenao.	
28O	4	5	0,00000	 Ho tafintohina hianao, amin'ny antoandro; hiara-tafintohina aminao koa ny mpaminany amin'ny alina; ary hataoko levona ny reninao.	
28O	4	6	0,00000	 Very noho ny tsy fahalalana ny vahoakako; noho hianao nanary ny fahalalana, dia hariako tsy ho amin'ny fisoronako koa hianao. Nanadino ny lalàn'Andriamanitrao hianao; ka hanadino ny zanakao koa aho.	
28O	4	7	0,00000	 Izy rehetra, na firy na firy, samy nanota tamiko ka dia hampodiko ho henatra ny voninahiny.	
28O	4	8	0,00000	 Mivoky amin'ny fahotan'ny vahoakako izy ireo; ary tsy maniry afa-tsy ny faharatsiany.	
28O	4	9	0,00000	 Ho sahala ny hanjo ireny mpisorona ireny sy ny vahoaka; ho faiziko izy, noho ny làlany ary hatsingeriko aminy ny asany.	
28O	4	10	0,00000	 Hihinana izy fa tsy ho voky; hijangajanga fa tsy hitombo; satria efa nahafoy an'ny Tompo, tsy hanompoany azy izy.	
28O	4	11	0,00000	 Mahavery saina ny fijangajangana, ny divay, ny ranom-boaloboka.	
28O	4	12	0,00000	 Ny tapa-kazony no ilan'ny vahoakako saina, ary ny tehiny no manoro azy ny ho avy, fa misy saim-pijangajangana nampania ny vahoakako, ary lasa nijangajanga nanalavitra ny Andriamaniny.	
28O	4	13	0,00000	 Manatitra sorona eny an-tampon-tendrombohitra izy, mandoro emboka eny amin'ny havoana, eny ambany oaka amam-peopilié ary terebintha, satria tsara alokaloka ireny. Noho izany raha mijangajanga ny zanakavavinareo, sy maka vadin'olona ny vehivavinareo tanora,	
28O	4	14	0,00000	 samy tsy hofaiziko na ny zanakavavinareo noho ny fijangajangany, na ny vinantovavinareo tanora noho ny fakany vadin'olona; satria, na ireo koa aza, mihataka ho any amin'ny vehivavy janga, sy miara-manatitra sorona amin'ny karam-bavy. Ary mivarin-ko faty ny vahoaka tsy misaina.	
28O	4	15	0,00000	 Raha hianao no mijangajanga, ry Israely, aoka i Jodà tsy hilatsaka amin'ny heloka! Aza mankany Galgala, na miakatra any Betavena ary aza mianiana hoe: Velona Iaveh!	
28O	4	16	0,00000	 Satria Israely efa naditra, toy ny vantotr'ombivavy mitokona; ankehitriny kosa Iaveh hiandry azy toy ny zanak'ondry eny amin'ny tany lemaka malalaka.	
28O	4	17	0,00000	 Tafaraikitra amin'ny sampy Efraima; avelao izy ho eo!	
28O	4	18	0,00000	 Raha vao avy misotro izy ireo, dia rafitra mijangajanga. Zava-mahamenatra no hany tadiavin'ireo mpanapany.	
28O	4	19	0,00000	 Namihina azy tamin'ny elany ny rivotra, ka ho latsaka an-kenatra izy ireo noho ny sorona nataony.	
28O	5	1	0,00000	[NY HIHARAN'NY FAMAIZANA INDRINDRA DIA IREO MPISORONA IZAY NAMITAKA NY VAHOAKA SY IREO MPANAPAKA NY VAHOAKA, IZAY TSY AFA-MIARO TENA, NOHO NY FANEKENA NATAONY, AMIN'NY LOZA HAMELEZAN'ANDRIAMANITRA AZY] Mandrenesa izao, ry mpisorona; mihainoa tsara, ry taranak'Israely; manongilàna sofina, ry taranaky ny mpanjaka; fa hianareo no hamoahana ny teny fitsarana, satria hianareo no efa fandrika tao Masfà sy fandrika harato voavelatra ao ambonin'i Tabora.	
28O	5	2	0,00000	 Nataon'izy ireo mihoa-pampana ny fahadisoany, tamin'ny sorona nataony; fa ho famaizana anareo rehetra kosa aho!	
28O	5	3	0,00000	 Mahalala an'i Efraima aho ary tsy takon'amiko Israely; ary hianao, ry Efraima, ijangajanga, ary Israely nandoto tena.	
28O	5	4	0,00000	 Tsy avelan'ny asa nataony hiverina amin'Andriamanitra izy ireo, fa saim-pijangajangana no eo afovoany, ka tsy mahalala an'ny Tompo izy.	
28O	5	5	0,00000	 Ny avonavon'Israely no vavolombelona manameloka azy; ho lavon'ny helony, Israely sy Efraima; hiara-davo amin'ireo koa Jodà.	
28O	5	6	0,00000	 Hitondra ny ombiny aman'ondriny izy ireo, handeha hitady an'ny Tompo, nefa tsy hahita azy, fa nisaraka tamin'ireo izy.	
28O	5	7	0,00000	 Namitaka an'ny Tompo izy ireo, fa niteraka zaza hafa firenena; ary ankehitriny ho levon'ny volana ambony izy mbamin'ny ananany.	
28O	5	8	0,00000	 Tsofy ao Gabaà ny anjomara; ary ao Ramà ny trompetra; miantsoa vonjy taitra ao Betavena! Mitandrema hianao, ry Benjamina!	
28O	5	9	0,00000	 Horavana Efraima amin'ny andro famaizana; ny amin'ny hanjo ny fokon'Israely zava-tsy maintsy to no ambarako.	
28O	5	10	0,00000	 Ireo mpanapaka an'i Jodà efa toy ny mpamindra faritany; hampidiniko amin'izy ireo ny fahatezerako toy ny rano.	
28O	5	11	0,00000	 Ampahorina sy torotoroin'ny fitsarana Efraima satria ninia nanaraka ny sampy tsinontsinona izy.	
28O	5	12	0,00000	 Koa tahaka ny kalalao aho amin'i Efraima, ary tahaka ny fahalovana amin'ny taranak'i Jodà.	
28O	5	13	0,00000	 Rahefa nahita ny aretiny Efraima, ary Jodà ny ratrany, dia nankany amin'i Asora Efraima ary naniraka ho any amin'ny mpanjaka anankiray izy, hamaly ny ratsy natao taminy; tsy ho afa-manasitrana anareo anefa izany mpanjaka izany ka tsy ho afaka aminareo ny ferinareo.	
28O	5	14	0,00000	 Fa ho tahaka ny liona aho, amin'i Efraima, ary ho tahaka ny liona tanora amin'ny taranak'i Jodà. Izaho dia izaho no hamiravira, dia lasa mandeha; hitondra ny rembiko, ka tsy hisy haharombaka izany amiko.	
28O	5	15	0,00000	 Handeha aho hody any amin'ny fonenako, mandra-pihaikiny ny maha-meloka azy, ka hitadiavany ny tavako. Fa hitady ahy izy ireo, rahefa azom-pahoriana.	
28O	6	1	0,00000	[NY FIOVAN'NY FO NO TIAN'ANDRIAMANITRA HIVERENAN'ISRAELY AMINY] Andeha isika hiverina amin'ny Tompo;	
28O	6	2	0,00000	 fa izy no namiravira, izy no hahasitrana antsika; mikapoka izy, nefa hamehy ny ferintsika koa.	
28O	6	3	0,00000	 Rahefa afaka indroa andro dia hataony velona indray isika; amin'ny andro fahatelo dia hatsangany isika, ka ho velona eo anatrehany. Mahalalà isika, mikeleza aina hahalala an'ny Tompo isika. Mahatoky, toy ny an'ny maraina, ny fiposahany; ary ho avy amintsika toy ny tandrifin-drahona toy ny fara-orana manamando ny tany.	
28O	6	4	0,00000	 Inona no hataoko aminao, ry Efraima? Inona no hataoko aminao, ry Jodà? Fa ny fitiavam-bavakareo dia tahaka ny rahona maraina, tahaka ny ando amin'ny maraina ka levona vetivety.	
28O	6	5	0,00000	 Noho izany nataoko potika, tamin'ny tenin'ny mpaminany, novonoiko tamin'ny tenin'ny vavako izy ireo; toy ny mazava miposaka no ho fitsarana anao.	
28O	6	6	0,00000	 Fa ny fitiavam-bavaka no sitrako fa tsy ny sorona; ary ny fahalalana an'Andriamanitra mihoatra noho ny sorona dorana.	
28O	6	7	0,00000	 Nivadika ny fanekena, tahaka an'i Adama, anefa izy ireo; fa nivadika tamiko teo.	
28O	6	8	0,00000	 Galaada dia tanànan'ny mpanao ratsy, sady isehoan'ny mariky ny ra nalatsaka.	
28O	6	9	0,00000	 Mova tsy ny andian-jiolahy manao otrika, ny andiam-pisorona mamono olona, eo amin'ny làlana mankany Sikema; fa mahavita heloka be vava izy ireo.	
28O	6	10	0,00000	 Zava-mahatsiravina no hitako teo amin'ny taranak'Israely; fa ao no ijangajangan'i Efraima, sy andotoan'Israely tena.	
28O	6	11	0,00000	 Hianao koa, ry Jodà, misy fijinjana voatendry ho anao, raha avy izay hamoriako ny vahoakako avy amin'ny fahababoana.	
28O	7	1	0,00000	[TENY MAMELY NY FAHARATSIAN'NY LEHIBE SY NY FANEKENA ATAONY ENY IVELANY] Fony aho nitady hanasitrana an'Israely no nihariharin'ny haratsian'i Efraima sy ny haratsiam-panahin'i Samaria: fa ny lainga ataony fanao; ny mpangalatra miditra an-trano, ny jiolahy mikarenjy eny ivelany.	
28O	7	2	0,00000	 Ary izy ireo tsy misaintsaina akory ao am-pony fa tsarovako avokoa ny faharatsiany. Ankehitriny manodidina azy ny heloka be vava nataony, dia indreo izy eo anatrehako.	
28O	7	3	0,00000	 Ny mpanjaka, falifaliny amin'ny haratsiany; ary ny mpanapaka amin'ny laingany.	
28O	7	4	0,00000	 Izy rehetra mpaka vadin'olona avokoa, hoatra ny fatana nampirehetan'ny mpanao mofo afo, izay mitsahatra tsy misoron'afo, hatramin'ny nametafetany ny koba ka mandra-pivontony.	
28O	7	5	0,00000	 Amin'ny andron'ny mpanjakantsika, ny mpanapaka mankarary tena amin'ny hafanan'ny divay; niara-naninji-tànana tamin'ny mpananihany izy io.	
28O	7	6	0,00000	 Fa tamin'ny firaisan-tetik'izy ireo, nataony toy ny ao anaty fatana ny fony; ka ny mpanao mofony natory mandritra ny alina, ary nony maraina nirehitra hoatra ny lelafo midedadeda.	
28O	7	7	0,00000	 Mahamay hoatra ny fatana avokoa izy rehetra, ka ny mpitsara azy nolevoniny. Ny mpanjakany lavo avokoa, tsy nisy niantso ahy anefa izy rehetra.	
28O	7	8	0,00000	 Mifangaro amin'ireo firenena Efraima, hoatra ny mofomamy tsy voavadika Efraima.	
28O	7	9	0,00000	 Levon'ny hafa firenena ny heriny, nefa tsy fantany akory izany; efa mipi-bolo ny lohany, nefa tsy fantany akory izany.	
28O	7	10	0,00000	 Mitsangan-ko vavolombelona miampanga azy ny avonavon'i Efraima: tsy miverina amin'ny Tompo Andriamaniny anefa izy ireo, na mitady azy, na dia izany rehetra izany aza.	
28O	7	11	0,00000	 Efraima tonga hoatra ny domoina, adaladala tsy misy saina; miantso an'i Ejipta, mankany Asiria.	
28O	7	12	0,00000	 Amin'ilay mankany iny izy ireo, izaho kosa mamelatra eo amboniny ny fandrika haratoko; dia hataoko latsaka toy ny voromanidina izy, ary hamay azy, araka ny efa voalaza rahateo teo amin'ny fiangonany.	
28O	7	13	0,00000	 Loza ho an'ireny, fa nandositra lavitra ahy izy! Hanjo azy anie ny faharavana satria nivadika tamiko! Raha izaho,dia mba te-hamonjy azy ireo aho, fa izy kosa milaza lainga hamelezana ahy.	
28O	7	14	0,00000	 Tsy mitaraina amiko ao am-pony izy, raha ilay midradradradra foana eo am-pandriany iny. Misahirana fatratra izy ny amin'ny vary aman-divay vaovao, nefa izaho iambohoany.	
28O	7	15	0,00000	 Izaho nampianatra azy sy nankahery ny sandriny; izy ireo kosa misaintsain-dratsy hanoherana ahy.	
28O	7	16	0,00000	 Mitodika izy, fa tsy ho any amin'ny ambony; manahaka ny tsipìka mivaona: ho lavon'ny sabatra ny mpanapaka azy, noho ny fisafoaky ny lelany; ary handatsana azy izany any amin'ny tany Ejipta.	
28O	8	1	0,00000	[TENY MAMELY NY FANOMPOAN-TSAMPY] Ataovy am-bava ny anjomara, Fa misy, toy ny voromahery, hiantefa amin'ny tranon'ny Tompo!... Satria izy ireo nivadika ny fanekeko, sy nandika ny lalàko.	
28O	8	2	0,00000	 Mitaraina amiko izy hoe: Andriamanitro ô, efa nahalala anao izahay Israely.	
28O	8	3	0,00000	 Efa boboky ny soa anefa Israely; ka aoka henjehin'ny fahavalo izy!	
28O	8	4	0,00000	 Fa izy ireo nanangam-panjaka, nefa tsy avy amiko; nanendry mpanapaka nefa tsy nahalala an'ireo aho; nanao sampy tamin'ny volafotsiny amam-bolamenany, mba hanalana aminy ny volafotsy amam-bolamena.	
28O	8	5	0,00000	 Naharikoriko ahy ity zanak'ombinao, ry Samaria; nirehitra tamin'izy ireo ny fahatezerako. Mandra-pahoviana no tsy hahazoana mandio azy ireo?	
28O	8	6	0,00000	 Fa avy amin'Israely koa izy; mpanao taozavatra no nanamboatra azy, ka tsy Andriamanitra izy io; fa hotorotoroina ny zanak'ombin'i Samaria!	
28O	8	7	0,00000	 Namafy rivotra izy ireo, ka hijinja tafio-drivotra. Tsy hisy salohim-bary ho azy, fa hisy vary tsy vanon-ko lafarina; ary raha vanon-ko lafarina aza, ny hafa firenena no hihinana azy.	
28O	8	8	0,00000	 Voatelina Israely: izy ireo ankehitriny, eny amin'ny firenena nanjary toy ny zavatra tsinontsinona;	
28O	8	9	0,00000	 satria ny tenan'izy ihany no niakatra ho any Asora. Ny ampondra dia monina an-takona; Efraima kosa nanangy lahy ho azy.	
28O	8	10	0,00000	 Na manao fanatitra amin'ny firenena aza izy, dia hovoriko hamely azy ireny; ka hangozohozo izy, amin'ny fotoana fohifohy, tsindrian'ny entan'ny mpanjakan'ireo mpanapaka.	
28O	8	11	0,00000	 Nampitombo ny otely Efraima tamin'ny nanotany, ary ireo otely ireo nahalavo azy tamin'ny ota.	
28O	8	12	0,00000	 Na hanoratra lohateny arivo ho azy amin'ny lalàko aza aho, dia ho zavatra tsy mikasika azy no fijeriny an'izany.	
28O	8	13	0,00000	 Ny sorona aterin'izy ireo ho ahy, dia ny henan'ny zavatra vonoiny sy haniny; tsy ankasitrahan'ny Tompo izany. Hahatsiaro ny helok'izy ireo izy ankehitriny, ka hanasazy ny fahotany: hiverina any Ejipta izy ireo.	
28O	8	14	0,00000	 Nanadino ny mpanao azy Israely, ka nanorina lapa; nanamaro ny tanàna mimanda Jodà. Fa handefa afo ao an-tanànany aho, ka handevona ireo rovany izany.	
28O	9	1	0,00000	[ANY AMIN'NY FAHABABOANA TSY HISY FETY INTSONY; EFA ANTOMOTRA NY FAMAIZANA - FANOZONANA NY TARANAK'ISRAELY] Aza miarana amin'ny fifaliana, ry Israely, na amin'ny firavoravoana toy ny firenena. Fa hianao, efa nitolo-tena amin'ny ratsy lavitra ny Andriamanitrao, efa nankamamy ny tangin'ny mpijangajanga, teny am-pamoloana rehetra teny.	
28O	9	2	0,00000	 Ny famoloana amam-pandomam-boaloboka, tsy hisy hamelona azy ireo, ary ny divay vaovao handà azy.	
28O	9	3	0,00000	 Tsy honina eo amin'ny tanin'ny Tompo izy ireo; fa hiverina ho any Ejipta Efraima, ary hihinana ny zava-padina any Asiria izy ireo.	
28O	9	4	0,00000	 Tsy hanolotra divay ho fanatitra araraka ho an'ny Tompo izy: ary tsy hankasitrahany ny sorona ataony; fa ho toy ny fahan-kanina fisaonana izany aminy, ka haloto izay mihinana amin'izany; satria ny hanin'izy ireo ho an'ny tenany ihany, fa tsy hiditra ao an-tranon'ny Tompo.	
28O	9	5	0,00000	 Inona no hataonareo amin'ny fety lehibe, amin'ny andro fetin'ny Tompo?	
28O	9	6	0,00000	 Fa indro lasa izy ireo teo anatrehan'ny fandringanana: i Ejipta handray azy, ary Memfisy handevina azy; ny fanaka volafotsiny sarobidy, ho rembin'ny beroberokamboa ny lainy ho tongan'ny tsilo.	
28O	9	7	0,00000	 Tonga ny andro famaizana! Tonga ny andro fanodiavana; vetivety ho fantatr'Israely izany. Adala ny mpaminany, ny olona tsindriam-panahy mirediredy foana, noho ny haben'ny helokao sy ny fanoheranao mafy.	
28O	9	8	0,00000	 Ny tilin'i Efraima dia ao amin'Andriamanitro; fandriky ny mpamandri-borona avokoa, no eny amin'ny alehan'ny mpaminany, ary fanenjehana no any amin'ny tranon'Andriamaniny.	
28O	9	9	0,00000	 Simba hatrany am-potony izy ireo, toy ny tamin'ny andron'i Gabaa; hotsarovan'ny Tompo ny helony, ary hovaliany ny fahotany.	
28O	9	10	0,00000	 Tahaka ny voaloboka any an'efitra no nahitako an'Israely; tahaka ny voaloham-bokatry ny aviavy tanora no nahitako ny razanareo. Kanjo tonga tao Beelfegora izy ireo, sy nanolo-tena ho an'ny sampy vetaveta, ka tonga vetaveta tahaka itsy zava-tiany ihany.	
28O	9	11	0,00000	 Nihelina toy ny voromanidina, ny voninahitr'i Efraima; tsy hisy intsony ny hiteraka na hanan'anaka, na ho torontoronina.	
28O	9	12	0,00000	 Na hitaiza ny zanany aza izy, hesoriko aminy alohan'ny hahatongavany ho lehilahy ireny; satria loza ho azy ireo, raha ihatahako izy!	
28O	9	13	0,00000	 Raha nitodi-maso nankany Tira aho, dia indreo Efraima voavoly eo amin'ny tanim-bilona mahafinaritra; kanjo Efraima efa nitondra ny zanany ho any amin'ny mpamono.	
28O	9	14	0,00000	 Omeo azy Iaveh ô!... Inona no homenao azy?... Omeo azy ny kibo momba, sy ny nono ritra.	
28O	9	15	0,00000	 Any Galgala ny faharatsiany rehetra; fa tany no vao nankahalako azy. Noho ny faharatsian'ny ataony, horoahiko hiala ao an-tranoko izy; tsy hanam-pitiavana azy intsony aho, mpiodina avokoa ny mpanapaka izy.	
28O	9	16	0,00000	 Voa Efraima, maina ny fakany, tsy hamoa intsony izy ireo; ary na dia miteraka aza izy, hovonoiko ny malalany naloaky ny kibony.	
28O	9	17	0,00000	 Harian'ny Andriamantro izy, satria tsy nihaino azy, ka ho mpirenireny foana eny amin'ny firenena.	
28O	10	1	0,00000	[HORAVANA NY OTELIN'ISRAELY, ARY IZY HO FONGANA NOHO NY HELONY EFA HATRAMIN'NY ELA BE SADY TSY ANENENANY] Voaloboka mirobona ery Israely, efa mavesatry ny voany. Araka ny habetsahan'ny voany no ampitomboany ny oteliny; araka ny hatsaran'ny taniny, no hatsaran'ny tsangam-bato nataony.	
28O	10	2	0,00000	 Mpihatsaravelatsihy ny fony; ka efa hivesatra ny valin'izany izy. Hanjera ny oteliny izy, handrava ny tsangam-batony.	
28O	10	3	0,00000	 Tsy ho ela no hilazany hoe: Tsy manam-panjaka isika, noho isika tsy natahotra an'ny Tompo; fa hahavita inona ho antsika moa izay mpanjaka?	
28O	10	4	0,00000	 Hanonona teny izy ireo, manao fianianana tsy misy antony, sy mandraikitra fanekena; ary ny fitsarana kosa hiposaka toy ny fivelatry ny pavoty eny amin'ny saha voasoritsoritra.	
28O	10	5	0,00000	 Noho ny ombivavy kely ao Betavena no atahoran'ny mponina ao Samaria, satria ny vahoakany misaona ny sampiny, ary ny mpisorona mangovitra noho ny aminy, noho ny voninahiny, fa efa niala taminy.	
28O	10	6	0,00000	 Hoentina any Asiria koa izy, hatao fanatitra ho an'ny mpanjaka mpamaly; ho azon'ny henatra Efraima, hangaihay noho ny hevitra voakasany Israely.	
28O	10	7	0,00000	 Levona Samaria; ny mpanjakany dia toy ny tapak'ahitra eo ambonin'ny rano.	
28O	10	8	0,00000	 Ho rava ny fitoerana avon'i Avena, izay fahotan'Israely; handadian'ny tsilo amam-boarointsaka ny oteliny. Ny tendrombohitra hilazany hoe: Sarony izahay! ary ny havoana hataony hoe: Mianjerà aminay!	
28O	10	9	0,00000	 Efa nanota hatramin'ny andro, fony tany Gabaà, hianao, ry Israely; mikiribiby amam-keloka izy ireo. Moa tsy hahatratra azy ireo koa any Gabaà ny ady voalaza hatao amin'ny zanaky ny faharatsiana?	
28O	10	10	0,00000	 Hofaiziko araka ny sitra-poko izy ireo; ary ho tafangona hamely azy ny firenena, rahefa hafatotra amin'ny fahotany roa izy ireo.	
28O	10	11	0,00000	 Efraima dia ombivavy kely tsara folaka, finaritra ny hively vary. Izaho kosa nanisy jioga ny vozony tsara tarehy; Efraima hampitarihako kodiarana. Jodà hiasa; Jakoba hitarika fihogo famakiam-bainga.	
28O	10	12	0,00000	 Afafazo araka ny fahamarinana ny voanareo; ataovy araka ny famindram-po ny fijinjanareo; miasà tany vao ho anareo; fa efa fotoana hitadiavana an'ny Tompo izao, mandra-pihaviny handatsaka ny fahamarinana ao aminareo.	
28O	10	13	0,00000	 Fa hianareo niasa ny faharatsiana, nijinja ny faharatsiana, nihinana ny vokatry ny lainga. Nitoky tamin'ny làlanao hianao, sy tamin'ny hamaroan'ny lehilahy maherinao.	
28O	10	14	0,00000	 Indro velona ny tabataba ao amin'ny vahoakanao, ary horavana avokoa ny tanàna mimandanao, tahaka ny nandravan'i Salmana an'i Beta-Arbela, tamin'ny andron'ny ady izay nahatorotoro ny reniny teo ambonin'ny zanany.	
28O	10	15	0,00000	 Izany no nataon'i Betela taminareo, noho ny haratsianareo loza loatra. Vao tonga ny maraina dia levona teo ny mpanjakan'Israely.	
28O	11	1	0,00000	[TSY NAHALALA NY FITIAVAN'ANDRIAMANITRA AZY HATRAMIN'NY FAHAZAZANY ISRAELY, KA IZANY NO NAMAIZANA AZY: HAMINDRA FO AMINY ANEFA ANDRIAMANITRA, KA HAMONJY AZY] Tia an'Israely aho fony mbola zaza izy; ka hatrany Ejipta nisy fiantsoana nataoko ny zanako.	
28O	11	2	0,00000	 Nisy fiantsoana nataoko tamin'izy ireo; nefa izy niamboho. Nanolotra sorona amin'ny Baala izy, sy emboka ho an'ny sampy.	
28O	11	3	0,00000	 Ary izaho nampiana-mandeha an'i Efraima, sy nitantana azy tamin'ny sandriny, nefa tsy fantany fa nanolikoly azy aho.	
28O	11	4	0,00000	 Nentiko tamin'ny kofehy fitondrana olona izy ireo, dia tamin'ny fatoran'ny fitiavana; mova aho tsy ilay nanainga ny jioga ho azy, eo ambonin'ny valanoranony, ary niondrika taminy sy nampihinana azy.	
28O	11	5	0,00000	 Tsy hiverina ho any amin'ny tany Ejipta izy; ary Asora no ho mpanjakany, noho izy tsy nety nibebaka.	
28O	11	6	0,00000	 Hampandihizana sabatra ao an-tanànany ka handrava ny hidiny ary handevona izany, noho ny fisainan'izy ireo.	
28O	11	7	0,00000	 Efa tapakevitra ny hisaraka amiko ny vahoakako; nisy niantso azy any ambony, nefa tsy misy miandrandra maso akory izy ireo.	
28O	11	8	0,00000	 Hataoko ahoana no famoy anao, ry Efraima, na fanolotra anao, ry Israely? Hataoko ahoana no famela anao ho tahaka an'i Adama, na fampanjary anao ho tahaka an'i Seboima? Onena ny foko ato anatiko, ary indray miontana ny fangorahako rehetra.	
28O	11	9	0,00000	 Tsy hanarana ny firehetan'ny hatezerako aho, tsy horavako fanindroany Efraima. Fa Andriamanitra aho, fa tsy olombelona; eo afovoanao ilay Masina, ka tsy ho tonga aho mitondra ny fisafoahako.	
28O	11	10	0,00000	 Hanaraka an'ny Tompo izy ireo; hierona toy ny liona izy, ka rahefa mierona izy dia hidodododo avy any Andrefana amin-kovitra ireo zanany.	
28O	11	11	0,00000	 Hidodododo avy any Ejipta izy ireo, mangovitra toy ny voronkely ary avy any amin'ny tany Asora toy ny domohina; ka hamponeniko ao an-tranony, - teny marin'ny Tompo.	
28O	12	1	0,00000	[NAMPITOMBO NY HELONY ISRAELY; TSY TSAROANY NY OHATRA NAVELAN'NY RAZANY, KA NOHO NY HABETSAHAN'NY HADISOANY, TSY MAINTSY SAZIAN'ANDRIAMANITRA] Efraima nanodidina ahy tamin'ny lainga, ary ny taranak'Israely tamin'ny tafika, Joda koa efa tapa-kofehy ny amin'ny momba an'Andriamanitra, ny amin'ny momba an'Ilay Masina izay mahatoky.	
28O	12	2	0,00000	 Efraima, mihinan-drivotra, sy manenjika ny rivotra avy atsinanana. Mampiavosa lainga amam-pandozana mandritra ny andro izy; manao fanekena amin'i Asora izy ireo, ka entina ho any Ejipta ny diloilo.	
28O	12	3	0,00000	 Manana ady amin'i Jodà koa Iaveh; efa hamay an'i Jakoba, araka ny làlany izy, sady hamaly azy araka ny asa nataony.	
28O	12	4	0,00000	 Mbola tao am-bohoka Jakoba nanongona ny rahalahiny, ary tamin'ny fahavitrihany dia nitolona tamin'Andriamanitra.	
28O	12	5	0,00000	 Niady tamin'ilay anjely ka nandresy azy; nitomany sy nifona taminy; dia nahita azy tao Betela indray, ary tao no niresahan'Andriamanitra tamintsika.	
28O	12	6	0,00000	 Ary Iaveh no Andriamanitry ny tafika; Iaveh no anarany.	
28O	12	7	0,00000	 Ary hianao kosa dia mba hiverina amin'Andriamanitrao; tandremo ny famindram-po sy ny rariny; ary miandrasa an'Andriamanitrao mandrakariva.	
28O	12	8	0,00000	 Kanaana mitana mizàna mandainga; ny miharaka no tiany.	
28O	12	9	0,00000	 Efraima nanao hoe; Mba nihary harena ihany aho anefa, ka nahazo fananana be aho; ary amin'izay azoko rehetra, dia tsy ho hita amiko izay famonoana antoka azo atao ho fahotana.	
28O	12	10	0,00000	 Ary izaho no Iaveh Andriamanitrao hatrany amin'ny tany Ejipta; mbola hampitoetra an-day anao aho toy ny amin'ny andro fety.	
28O	12	11	0,00000	 Niteny tamin'ny mpaminany aho, ary izaho koa no nahamaro ny fahitana, ary niteny tamin'ny fanoharana aho tamin'ny alalan'ny mpaminany.	
28O	12	12	0,00000	 Raha zava-poana Galaada, dia ho tsinontsinona koa izy ireo; nanao sorona omby tany Galgalà izy; noho izany ny oteliny ho toy ny antontam-bato eny amin'ny saha voasoritsoritra.	
28O	12	13	0,00000	 Nandositra ho any amin'ny tany Arama Jakoba; nanompo mba hahazoany vady Israely; dia niandry ondry izy hahazoany vady.	
28O	12	14	0,00000	 Ary mpaminany no nentin'Andriamanitra nampiakatra an'Israely avy tany Ejipta, mpaminany no nentiny niahy azy.	
28O	12	15	0,00000	 Nanantsy mafy ny fahatezeran'Andriamanitra Efraima, ka havelany hitsingerina aminy ny rany, ary hovalian'ny Tompo izy noho ny fanalam-baraka nataony.	
28O	13	1	0,00000	[ANATEMA VAROMATY - EFRAIMA, BE VONINAHITRA ERÝ TALOHA DIA EFA NIVADIKA KA NOFAIZINA; MIANTSO FAMAIZANA SAFATSIROA NY HELONY REHETRA - HO LEVONA KOA SAMARIA] Raha vao niteny Efraima, dia nihorohoro ny olona; nisandratra izy teo amin'Israley. Fa tonga meloka izy noho ny amin'i Baala, ka maty.	
28O	13	2	0,00000	 Ary ankehitriny izy ireo mandroso manota ihany; nanao sarin-javatra anidina tamin'ny volany, dia sampy araka izay hevitra foroniny: asan'ny mpanao tao-zavatra foana izany! Izao no filazan'ny olona azy ireo! Mpanao sorona olona, manoroka zanak'omby.	
28O	13	3	0,00000	 Noho izany izy ireo dia ho tahaka ny rahona maraina, ho toy ny ando amin'ny maraina malaky levona, ho tahaka ny akofa paohin'ny rivotra avy eo am-pamoloana, ary ho tahaka ny setroka mivoaka avy eo am-baravarankely.	
28O	13	4	0,00000	 Ary izaho no Iaveh, Andriamanitrao, hat'rany amin'ny tany Ejipta; tsy hahalala Andriamanitra hafa-tsy izaho hianao; ary eo ivelan'ny tenako tsy misy mpamonjy.	
28O	13	5	0,00000	 Nahalala anao tany an'efitra aho tany amin'ny tany fahamainana.	
28O	13	6	0,00000	 Nony nahazo hanina izy ireo, dia nivoky; nivoky izy ka nisondrotra ny fony; ka izany no nanadinoany ahy.	
28O	13	7	0,00000	 Izaho kosa amin'izy ireo, dia ho toy ny liona, ho tahaka ny pantera, hamitsahako eny amoron-dàlana izy.	
28O	13	8	0,00000	 Hiantoraka aminy toy ny orsa very anaka aho, handriatra ny sarom-pony aho ary handrapaka azy eo, toy ny liom-bavy; ny biby any an-tsaha hamotipotika azy.	
28O	13	9	0,00000	 Izao no mahavery anao, ry Israely, dia hianao manohitra ahy, manohitra an'izay vonjinao.	
28O	13	10	0,00000	 Aiza ary izay mpanjakanao, hamonjy anao ao an-tanànanao rehetra? Ary aiza ireo mpitsaranao, izay nilazanao hoe: Omeo mpanjaka amam-panapaka aho?	
28O	13	11	0,00000	 Omeko mpanjaka hianao amin'ny hatezerako; ary esoriko ireny amin'ny fahavinirako.	
28O	13	12	0,00000	 voafehy ny helok'i Efraima, atao tsara tahiry ny fahotany.	
28O	13	13	0,00000	 Voan'ny fanaintainan'ny vehivavy, raha miteraka, izy; zaza tsy manam-pahendrena, fa nony tonga ny fotoana, tsy mandroso izy ho teraka.	
28O	13	14	0,00000	 Hanafaka azy amin'ny herin'ny seoly aho, hanavotra azy amin'ny fahafatesana. Ry fahafatesana ô aiza ny aretina fandripahanao? Ry seoly ô, aiza ny fandringananao? Miafina amin'ny masoko ny nenina.	
28O	13	15	0,00000	 Fa hahavokatra eo amin'ny rahalahiny Efraima; nefa ho tonga ny rivotra avy atsinanana; hiakatra avy any an'efitra ny fofon'ain'ny Tompo; ka ho maina ny loharanony; ho ankina ny fantsakany; hobaboiny ny firaketan'ny zava-tsarobidy rehetra.	
28O	14	1	0,00000	[AOKA HIHAIKY NY HELONY ISRAELY DIA HOVONJEN'ANDRIAMANITRA IZY SY HAMBININY] Hofaizina Samaria, fa niodina tamin'Andriamaniny; ho lavon-tsabatra izy ireo! hotorotoroina ny zanany madinika; ary hotatahana ny kibon'ireo vadiny bevohoka.	
28O	14	2	0,00000	 Miverena amin'ny Tompo, ry Israely, fa ny helokao no nahalavo anao.	
28O	14	3	0,00000	 Mitondrà teny hianareo, miaraka aminareo, ka miverena amin'ny Tompo; lazao aminy hoe: Esory ny heloka rehetra ary raiso izay tsara. Aoka hatolotray anao ho solon'ny vantotr'ombalahy ny teny avy amin'ny molotray.	
28O	14	4	0,00000	 Asora tsy hamonjy anay, izahay tsy hitaingin-tsoavaly; na hiteny hoe: Ry Andriamanitray ô! amin'ny asan'ny tànanay. Hianao, izay ahitan'ny kamboty fiantrana!	
28O	14	5	0,00000	 Hositraniko ny fiodinany; ho tiako amin'ny foko tokoa izy, fa efa niala taminy ny fahatezerako.	
28O	14	6	0,00000	 Ho toy ny ando aho amin'Israely; ka haniry toy ny lisy izy, ary handatsaka ny fakany tahaka an'i Libàna.	
28O	14	7	0,00000	 Ny rantsany hisandrahaka; ny voninahiny, ho toy ny an'ny fototr'oliva, ary ny fofony manitra ho tahaka ny an'i Libàna.	
28O	14	8	0,00000	 Izay ho avy hiala sasatra ao ambanin'ny alokalony, hampahavokatra ny vary indray; haniry toy ny voaloboka izy; ary ho tahaka ny divain'i Libàna ny anarany.	
28O	14	9	0,00000	 Efraima... Inona no mbola mba hataony any amin'ny sampy? Izaho no efa mamaly ny fangatahany sy mitsinjo azy; tahaka ny sipresa maitso aho; izaho no ihavian'ny voanao.	
28O	14	10	0,00000	 Izay hendry no aoka hahafantatra izany zavatra izany, izay manan-tsaina aoka hihaiky izany ho marina. Fa mahitsy ny làlan'ny Tompo; ka ny marina no hizotra eo, fa ny mpiodina kosa, lavo aminy.	
29O	1	1	0,00000	[VALALA MIBOSESIKA MAHATSIRAVINA, MAMPITOMANY HATRAIZA HATRAIZA - AOKA NY MPISORONA HIANTSO NY VAHOAKA HIBEBAKA - FIHANTONAN'NY ORANA MAHATSIRAVINA NO MAHATONTOSA NY FANDRAVANA] Tenin'ny Tompo tonga tamin'i Joely zanak'i Fatoely.	
29O	1	2	0,00000	 Mihainoa an'izao hianareo anti-panahy; mitongilana sofina hianareo rehetra monina amin'ny tany! Mba efa nisy toy izao va tamin'ny andronareo, na tamin'ny andron'ny razanareo?	
29O	1	3	0,00000	 Aoka hilaza izao hianareo amin'ny zanakareo, ny zanakareo amin'ny zanany, ary ny zanak'izy ireo, amin'ny taranaka mandimby azy.	
29O	1	4	0,00000	 Ny sisan'ny gazana nohanin'ny valala; ny sisan'ny valala nohanin'ny ieleka, ny sisan'ny ieleka nohanin'ny kasila.	
29O	1	5	0,00000	 Mifohaza hianareo mpimamo, ka mitomania; hianareo rehetra mpisotro divay dia midradradradrà, noho ny amin'ny divay vaovao; izay notapahana tsy ho amin'ny vavanareo intsony.	
29O	1	6	0,00000	 Fa misy firenena niakatra tamin'ny taniko sady mahery no tsy hita isa; ka ny nifiny dia nifin-diona; ary ny vazany vazan-diom-bavy.	
29O	1	7	0,00000	 Nosimbany ny voaloboko; notapatapahany ny aviaviko; dia nataony makiky sady nazerany ireny; ary tonga tena fotsy mihitsy ny rantsany.	
29O	1	8	0,00000	 Midradradradra hianao toy ny virjiny mitafy lasaka hitomany ny vadin'ny fahatanorany.	
29O	1	9	0,00000	 Tapaka tsy misy intsony ny fanatitra amam-panatitra araraka ao an-tranon'ny Tompo; misaona ny mpisorona mpanao raharahan'ny Tompo!	
29O	1	10	0,00000	 Simba ny saha; misaona ny tany, fa levona ny vary, mangaihay ny divay vaovao, reraka ny diloilo.	
29O	1	11	0,00000	 Mangaihaiza, ry mpiasa tany, midradradradra ry mpamboly voaloboka, noho ny amin'ny vary sy ny orja; satria majifa ny vary hojinjaina any an-tsaha.	
29O	1	12	0,00000	 Mangaihay ny voaloboka, ary reraka ny aviavy; ny ampongabendanitra mbamin'ny antrendry sy ny paoma, dia ny hazo rehetra any an-tsaha no efa maina avokoa; menatra ny hafaliana ka nihataka lavitra ny zanak'olombelona.	
29O	1	13	0,00000	 Mietrà, mitolokoa, hianareo mpisorona; midradradradrà hianareo mpanao ny fanompoana momba ny otely! Avia hiari-tory mitafy lasaka, hianareo mpandraharahan'Andriamanitro, fa ny fanatitra amam-panatitra araraka dia voatana lavitra ny tranon'Andriamanitrareo.	
29O	1	14	0,00000	 Miantsoa fifadian-kanina; mamoria fiangonana; vorio ny loholona, izay rehetra monina amin'ny tany, ao an-tranon'ny Tompo Andriamanitrareo,	
29O	1	15	0,00000	 ka mitarainà amin'ny Tompo hoe: Indrisy, ity andro ity! Fa efa antomotra ny andron'ny Tompo! Tamy toy ny fandravana avy amin'ny Tsitoha!	
29O	1	16	0,00000	 Tsy efa nesorina teo imasontsika va, ny hanina mbamin'ny fifaliana amam-piravoravoana izay voaesotra tao an-tranon'Andriamanitsika?	
29O	1	17	0,00000	 Maina tao ambany bainga ny voa nafafy; foana ny sompitra; mirodana ny trano fitahirizana, satria mangaihay ny vary.	
29O	1	18	0,00000	 Endrey izany fitolokon'ny biby: Mihoalahoala ny andian'omby, satria tsy manan-kanina izy, miferinaina mbamin'ny andian'ondry.	
29O	1	19	0,00000	 Mitaraina aminao aho, Iaveh ô, fa levon'ny afo ny kijana an'efitra, voadoron'ny lelafo ny hazo rehetra any an-tsaha.	
29O	1	20	0,00000	 Mimamamama miantso anao hatramin'ny biby dia, satria ny renirano ritra; ny kijana an'efitra levon'ny afo.	
29O	2	1	0,00000	[EFA ANTOMOTRA NY ANDRON'IAVEH - LOZA MAHATSIRAVINA - FIANTSOANA HIBEBAKA HAMPIONONA NY HATEZERAN'ANDRIAMANITRA - FITAHIANA SY FANAMBINAN'ANDRIAMANITRA AN'ISRAELY] Tsofy ao Siona, ny anjomara; ary ampanenoy ao an-tendrombohitro masina ny trompetra. Ary aoka hangovitra ny mponina rehetra amin'ny tany, fa tonga ny andron'ny Tompo, fa efa antomotra!	
29O	2	2	0,00000	 Andro maizina sy manjombona, andro mandrahona sy manjavona mainty! Toy ny fahazavan'ny maraina, manerana ny tendrombohitra, no ihavian'ity firenena maro sady mahery, tsy mbola nisy toy izany hatrizay hatrizay, ary tsy hisy toy izany any aoriana any, hatramin'izay taon-ko avy amin'ny andro mbola ho ela indrindra.	
29O	2	3	0,00000	 Eo alohany misy afo mandevona, ary eo aoriany misy lelafo mandoro. Ny tany eo alohany, toy ny zaridainan'i Edena, ary ny eo aoriany, toy ny efitra voarava; tsy misy tsy asiany na kely akory aza.	
29O	2	4	0,00000	 Toy ny soavaly no fijery azy, ary toy ny mpitaingin-tsoavaly ny firiotrany.	
29O	2	5	0,00000	 Misy re hoatra ny firodorodon'ny kalesy mievotrevotra eny an-tampon-tendrombohitra; tahaka ny firohondrohon'ny lelafo, mandevona ny mololo; ary tahaka ny firenena mahery, voalahatra hiady.	
29O	2	6	0,00000	 Eo anoloan'izy ireo ny firenena mangovitra matahotra, ny tarehy mivaloarika avokoa.	
29O	2	7	0,00000	 Mihazakazaka hoatra ny olo-mahery izy ireo, mananika ny manda, toy ny lehilahy mpiady, samy mandeha amin'ny làlany avy; fa tsy mifanjevo amin'ny làlana alehany akory.	
29O	2	8	0,00000	 Tsy mba misy mifanosika izy, fa samy mizotra amin'ny làlany avy; mirimorimo eo afovoan'ny zana-tsipìka izy, ary tsy mba mandrava laharana.	
29O	2	9	0,00000	 Miely eran'ny tanana izy, mihazakazaka eo ambonin'ny manda, mananika ny trano, mitsofoka amin'ny varavarankely toy ny mpangalatra.	
29O	2	10	0,00000	 Eo anoloan'izy io mihorohoro ny tany, mihozongozona ny lanitra, mihamaizina ny masoandro amam-bolana, ary mihamaloka ny kintana.	
29O	2	11	0,00000	 Ampandrenesin'ny Tompo ny feony eo amin'ny loha tafiny; fa tsy erany ny haben'ny tobiny, ary mahery fo ny mpanatanteraka ny teniny. Fa lehibe sy mahatahotra indrindra ny andron'ny Tompo, ka zovy no hahatanty an'izany?	
29O	2	12	0,00000	 Na ankehitriny aza anefa, - teny marin'ny Tompo, miverena amiko, amin'ny fonareo rehetra, amin'ny fifadian-kanina sy amin-dranomaso amam-pitarainana.	
29O	2	13	0,00000	 Ny fonareo no triatriaro, fa aza ny fitafianareo, dia miverena amin'ny Tompo Andriamanitrareo, fa mamindra fo sy miantra izy, malain-kitezitra sy be hatsaram-po, ary ny loza afitsony dia alahelovany.	
29O	2	14	0,00000	 Iza moa no mahalala fa tsy hihemotra sy tsy hanenina, ary tsy hamela fitahiana eo aoriany izy, dia ny fanatitra amam-panatitra araraka ho an'ny Tompo Andriamanitsika?	
29O	2	15	0,00000	 Tsofy ao Siona, ny trompetra, miantsoa fifadian-kanina, mamoria fiangonana.	
29O	2	16	0,00000	 Eho ny vahoaka, miantsoa fivoriana masina, angony ny anti-panahy, vorio ny ankizy madinika, sy ny zaza minono. Aoka ny mpampakatra handao ny efi-tranony, ary ny ampakarina ny trano lainy.	
29O	2	17	0,00000	 Eo anelanelan'ny alo-baravarana sy ny otely, dia aoka ny mpisorona mpanao raharahan'ny Tompo, hitomany ka hanao hoe: Iaveh ô, tsimbino ny vahoakanao, aza hatolotrao halam-baraka ny lovanao, ka hataon'ny firenena fandatsa. Ahoana no dia hanaovana any amin'ny firenena hoe: Fa aiza izay Andriamaniny?	
29O	2	18	0,00000	 Nentanin'ny fahasarotam-piaro ny taniny Iaveh ka namindra fo ny vahoakany.	
29O	2	19	0,00000	 Dia namaly Iaveh ka nanao tamin'ny vahoakany hoe: Indro hianareo efa nandefasako vary, sy divay vaovao amam-diloilo, dia ho vokin'izany hianareo; ary tsy hataoko fandatsa any amin'ny firenena intsony hianareo.	
29O	2	20	0,00000	 Hampanalaviriko anareo ilay avy any avaratra, ka horoahiko ho any amin'ny tany karankaina sy efitra izy; ny lohan-lalany ho any amin'ny ranomasina atsinanana; ny vodi-làlany ho any amin'ny ranomasina andrefana; ka fofona mantsina no hanetona avy aminy, ary hiakatra ny fahamaimboany satria nahefa zava-dehibe izy.	
29O	2	21	0,00000	 Aza matahotra, ry tany, fa mifalia sy miravoravoa, satria nanao zava-dehibe Iaveh!	
29O	2	22	0,00000	 Aza matahotra, ry biby any an-tsaha, fa ny kijana any an'efitra efa nihamaitso indray, ny hazo, efa namoa; ny aviavy amam-boaloboka nanolotra ny vokany sarobidy.	
29O	2	23	0,00000	 Ary hianareo, ry zanak'i Siona, aoka hientan-kafaliana sy hiravoravo ao amin'ny Tompo Andriamanitrareo; fa ny mpampianatra efa nomeny anareo hanoro ny marina, ny ando alatsany ho anareo, dia ny fara orana sy ny loha orana, toy ny taloha indray.	
29O	2	24	0,00000	 Ho feno vary ny famoloanareo; ary ho tondraka ny divay vaovao aman-diloilo ao amin'ny barika.	
29O	2	25	0,00000	 Honerako aminareo ny taona nolevonin'ny valala sy ny jeleka ary ny kasila sy ny gazana, izay tafiko lehibe efa nalefako hamely anareo.	
29O	2	26	0,00000	 Hihinana be hianareo ka ho voky, dia hidera ny anaran'ny Tompo, Andriamanitrareo, izay nanao zava-mahagaga ho anareo; ary tsy ho menatra intsony ny vahoakako, na oviana na oviana.	
29O	2	27	0,00000	 Dia ho fantatrareo fa eo afovoan'Israely aho! Izaho no Iaveh Andriamanitrareo, fa tsy misy hafa intsony; ary tsy ho menatra intsony ny vahoakako na oviana na oviana!	
29O	3	1	0,00000	[FAHASOAVANA MOMBA NY FANAHY - FAMANTARANA NY FITSARANA FARANY] Ary rahefa afaka izany, dia indro fa handatsaka ny Fanahiko amin'ny nofo rehetra aho, ka ny zanakalahy aman-janakavavinareo haminany; ny anti-panahinareo hahita nofy, ny zatovonareo hahazo fahitana.	
29O	3	2	0,00000	 Na dia ny mpanompolahy amam-panompovavy aza, handatsahako ny fanahiko amin'izany andro izany.	
29O	3	3	0,00000	 Haneho zava-mahagaga eny an-danitra sy ety an-tany aho, dia ra sy afo aman-tsetroka mitankosina.	
29O	3	4	0,00000	 Ny masoandro hiova ho aizina, ary ny volana ho ra, alohan'ny hahatongavan'ny andron'ny Tompo, izay sady lehibe no mahatahotra.	
29O	3	5	0,00000	 Ary na zovy na zovy hiantso ny anaran'ny Tompo, dia ho voavonjy; fa ao an-tendrombohitra Siona sy ao Jerosalema dia hisy fivorian'ny voavonjy araka ny voalazan'ny Tompo, mbamin'ireo eo amin'izay sisa velona, izay antsoin'ny Tompo.	
29O	4	1	0,00000	[FAHATANTERAHAN'NY FANJAKAN'ANDRIAMANITRA - FIVORIAN'NY FIRENENA, AO AN-DOHASAHAN'I JOSAFATA - FAMAIZANA NY FAHAVALON'ISRAELY - NY FISEHOAN'NY FITSARANA - MATOKY SY MIADANA NY VAHOAKAN'ANDRIAMANITRA] Fa amin'izany andro izany, sy amin'izany fotoana izany, izay hampodiako ireo lasan-ko babo avy amin'i Jodà sy Jerosalema,	
29O	4	2	0,00000	 dia indro fa hovoriko ny firenena rehetra, ka hoentiko midina ho eo amin'ny lohasahan'i Josafata; ary eo no hifandaharako amin'izy ireo, noho ny amin'Israely vahoakako sy lovako, izay naeliny tany amin'ny firenena, sy noho ny amin'ny taniko izay nozarazarainy.	
29O	4	3	0,00000	 Satria nanaovany loka ny vahoakako, zazalahy no nataony takalon'ny vehivavy janga, ary zazavavy no namidiny divay, ka nisotro izy ireo.	
29O	4	4	0,00000	 Ny aminareo koa dia mifaninona izaho sy hianareo, ry Tira sy Sidona, mbaminareo faritany rehetra any Filistina? Mitady ny hamaly ahy va hianareo? Raha mba mihaika ahy hianareo, dia vetivety foana tsy ampy toy inona no hanatsingerenako eo an-dohanareo ny fihaikanareo;	
29O	4	5	0,00000	 fa hianareo no naka ny volafotsy amam-bolamenako, hianareo no nitondra ho any an-tempolinareo ny firavako sarobidy indrindra;	
29O	4	6	0,00000	 hianareo no nivarotra tamin'ireo zanak'i Javàna ny zanakalahin'i Jodà sy ny zanakalahin'i Jerosalema, mba hitondrana azy lavitra ny taniny.	
29O	4	7	0,00000	 Fa indro aho kosa efa hampitsangana azy any amin'ny tany nivarotanareo azy, sy hampitsingerina ny fihaikanareo ho eo an-dohanareo.	
29O	4	8	0,00000	 Hamidiko ny zanakalahy aman-janakavavinareo ho eo an-tanan'ny zanak'i Jodà, ka hamidiny amin'ny Sabeana amin'ny firenena lavitra any; fa Iaveh efa niteny.	
29O	4	9	0,00000	 Miantsoa izao any amin'ny firenena: Miomàna hiady hianareo! Asaovy mitsangàna ny lehilahy mahery! Aoka hanatona, aoka hiakatra avokoa, ny lehilahy mpiady rehetra!	
29O	4	10	0,00000	 Manaova sabatra amin'ny angadinareo; sy lefona amin'ny antsinareo; aoka ny osa hilaza hoe: olo-mahery fo aho!	
29O	4	11	0,00000	 Faingàna hianareo, tongava avokoa hianareo firenena manodidina rehetra, ka mivoria. Tompo o, ento midina ao ny maherinao!	
29O	4	12	0,00000	 Aoka hitsangana ny firenena, ary aoka hiakatra izy ho eny amin'ny lohasahan'i Josafata! Fa any no hipetrahako hitsara ny firenena rehetra manodidina.	
29O	4	13	0,00000	 Raiso ny antsy fijinjana fa masaka ny vary; avia hanosihosy fa feno ny famiazam-boaloboka, mihoatra ny barika; satria be ny haratsian'izy ireo.	
29O	4	14	0,00000	 Vahoaka be, vahoaka be, ao amin'ny lohasahan'ny fanapahana!	
29O	4	15	0,00000	 Ny masoandro amam-bolana, nihamaizina, afaka amin'ny kintana ny famirapiratany.	
29O	4	16	0,00000	 Hierona avy ao Siona Iaveh, ary hampandre ny feony avy eo Jerosalema izy; hihorohoro ny tany aman-danitra. Nefa Iaveh no ho fialofana ho an'ny vahoakany, ho fiarovana ho an'ny zanak'Israely.	
29O	4	17	0,00000	 Dia ho fantatrareo fa Iaveh Andriamanitrareo aho, izay monina ao Siona, tendrombohitro masina; ho fitoerana masina, Jerosalema, ka tsy hodiavin'ny hafa firenena intsony.	
29O	4	18	0,00000	 Amin'izany andro izany dia hitete avy amin'ny tendrombohitra rehetra ny divay vaovao; ny havoana handriaka ronono; ary ny lohasahan-driaka any Jodà, hitsororohan'ny rano avokoa. Hisy loharano hivoaka avy ao an-tranon'ny Tompo, ka handena ny lohasahan'ny Akasià.	
29O	4	19	0,00000	 Ejipta kosa, hanjary tany lao, Edoma ho efitra faharavana, noho ny fahasiahana namelezany ny taranak'i Jodà, fa nandatsaka ny ra tsy manan-tsiny teo amin'ny taniny izy ireo.	
29O	4	20	0,00000	 Ary Jodà, honenana mandrakizay, ary Jerosalema koa mandritra ny taona mifandimby.	
29O	4	21	0,00000	 Fa hosasako ny ran'izy ireo, izay mbola tsy voasasako. Dia honina ao Siona Iaveh.	
30O	1	1	0,00000	[NY FITSARANA NY SIRIANA, NY FILISTINA, NY TIRIANA, NY EDOMITA, NY AMONITA] Tenin'i Amosy, isan'ireo mpiandry ondry tao Tekoe. Izay hitany momba an'Israely, tamin'ny andron'i Oziasa, mpanjakan'i Jodà, sy tamin'ny andron'i Jeroboama, zanak'i Joasa, mpanjakan'Israely, roa taona talohan'ny horohoron-tany. Hoy izy:	
30O	1	2	0,00000	 Hierona avy ao Siona Iaveh; ary hampandre ny feony avy ao Jerosalema izy; ny tany fiandrasan'ny mpiandry ondry, hisaona; ary ny tampon'i Karmela, ho maina.	
30O	1	3	0,00000	 Izao no lazain'ny Tompo: Noho ny heloka telo nataon'i Damasa, ary noho ny efatra - tsy hahemotro ny didy. Satria izy ireo nanorotoro an'i Galaada tamin'ny ambarambana vy,	
30O	1	4	0,00000	 dia handefasako afo ny tranon'i Hazaely ka handevona ny lapan'i Ben-Hadada izany.	
30O	1	5	0,00000	 Homontsaniko ny hidin'i Damasa, haringako ny mponina ao Bikata Avena, ny mitana ny tehim-panjakana any Beta-Edena; ary ho entina babo ho any Kira ny vahoaka any Siria, hoy Iaveh.	
30O	1	6	0,00000	 Izao no lazain'ny Tompo: Noho ny heloka telo nataon'i Gazà, sy noho ny efatra, - tsy hahemotro ny didy. Satria olona babo an'andiany mihitsy no nentiny nataony sesitany mba hatolony ho any Edoma,	
30O	1	7	0,00000	 dia handefa ny afo ao anatin'ny mandan'i Gazà aho ka handevona ireo lapany izany;	
30O	1	8	0,00000	 haringako ny mponina rehetra ao Azota, sy izay mitana tehim-panjakana ao Askalona; dia hafotitro amin'i Akkarona indray ny tànako; ka ho faty izay sisa amin'ny Filistina, hoy ny Tompo Iaveh.	
30O	1	9	0,00000	 Izao no lazain'ny Tompo: Noho ny heloka telo nataon'i Tira sy noho ny efatra - tsy hahemotro ny didy. Satria nanolotra olona babo an'andiany mihitsy ho any Edoma izy, fa tsy nahatsiaro ny fanekem-pirahalahiana,	
30O	1	10	0,00000	 dia handefa ny afo ao ambonin'ny mandan'i Tira aho, ka handevona ireo lapany izany.	
30O	1	11	0,00000	 Izao no lazain'ny Tompo: Noho ny heloka telo nataon'i Edoma, sy noho ny efatra - tsy hahemotro ny didy. Satria nanenjika ny rahalahiny tamin'ny sabatra izy, fa namono ny fangoraham-po ary satria mamiravira lalandava ny hatezerany,	
30O	1	12	0,00000	 dia handefa afo ho ao Temàna aho ka handevona ny lapan'i Bosrà izany.	
30O	1	13	0,00000	 Izao no lazain'ny Tompo: Noho ny heloka telo nataon'ny taranak'i Ammona, sy noho ny efatra - tsy hahemotro ny didy. Satria notatahany ny kibon'ny vehivavy bevohoka teo Galaada, mba hanitarany ny faritaniny,	
30O	1	14	0,00000	 hampirehitra afo ao ambonin'ny mandan'i Rabaha aho, ka handevona ny lapany izany, eo amin'ny akoran'ady toy ny amin'ny andro iadiana, sy eo amin'ny rivo-mahery mitambolombolona amin'ny andron'ny tafio-drivotra.	
30O	1	15	0,00000	 Ary ho lasan-ko babo ny mpanjakany, dia izy sy ireo mpanapaka ao aminy koa, hoy Iaveh.	
30O	2	1	0,00000	[FITSARANA AN'I MOABA, SY JODÀ, ARY ISRAELY] Izao no lazain'ny Tompo: Noho ny heloka telo nataon'i Moaba, sy noho ny efatra - tsy hahemotro ny didy. Satria nodorany ny taolan'ny mpanjakan'i Edoma, nataony zary sokay,	
30O	2	2	0,00000	 dia handefa ny afo ho ao amin'i Moaba aho, ka handevona ny lapan'i Kariota izany; ary Moaba ho faty ao anatin'ny tabataba be, sy ny akoran'ady, mbamin'ny feon-trompetra.	
30O	2	3	0,00000	 Hofoanako tsy hisy mpitsara ao aminy ary hovonoiko miaraka aminy avokoa ny mpanapaka ao aminy, hoy Iaveh.	
30O	2	4	0,00000	 Izao no lazain'ny Tompo: Noho ny heloka telo nataon'i Jodà, sy noho ny efatra - tsy hahemotro ny didy. Satria nanary ny lalàn'ny Tompo izy, sady tsy nitandrina ny didiny, ka nety havilivilin'ny sampin-daingany, dia ireo izay narahan'ny razany,	
30O	2	5	0,00000	 dia handefa ny afo ho ao amin'i Jodà aho ka handevona ny lapan'i Jerosalema izany.	
30O	2	6	0,00000	 Izao no lazain'ny Tompo: Noho ny heloka telo nataon'Israely sy noho ny efatra - tsy hahemotro ny didy. Satria namidiny vola ny marina; ary ny mahantra koa noho ny kapa iray lomisy;	
30O	2	7	0,00000	 satria iriny mafy ny mahita ny vovo-tany eo an-dohan'ny olona ory; sy ataony izay hiketrahan'ny làlan'ny madinika; satria olo-mianaka izy samy mandeha amin'ny zazavavy iray ihany mba handotoany ny anarako masina;	
30O	2	8	0,00000	 satria lamba azony tamin'ny tsatòka no iamparany eny anilan'ny otely rehetra eny; ary ny divay avy amin'izay nosaziny lamandy no sotroiny ao an-tranon'Andriamaniny.	
30O	2	9	0,00000	 Teo anoloan'izy ireo anefa no nandringanako ny Amoreana izay avo be hoatra ny sedera, sy matanjaka hoatra ny oaka. Noravako avokoa ny voany teny ambony, sy ny fakany teo ambany.	
30O	2	10	0,00000	 Nitondra anareo niakatra avy any amin'ny tany Ejipta anefa aho, sy nitari-dàlana anareo, efapolo taona, tany an'efitra, mba hametrahako anareo ho tompon'ny tanin'ny Amoreana.	
30O	2	11	0,00000	 Nanangana mpaminany, tamin'ireo zanakalahinareo aho, sy nazareana tamin'ireo zatovonareo, - sa tsy izany va, ry zanak'Israely? - teny marin'ny Tompo.	
30O	2	12	0,00000	 Kanjo ny nazareana nampisotroinareo divay; ary ny mpaminany, nomenareo didy hoe: Aza maminany!	
30O	2	13	0,00000	 Indro aho efa hanosihosy anareo, hoatra ny fanosihosin'ny sarety raha feno amboara.	
30O	2	14	0,00000	 Ka ny faingam-pandeha, tsy ho afa-mandositra; ary ny matanjaka, tsy hahita ny heriny intsony; ary ny mahery fo, tsy hahavonjy ny ainy;	
30O	2	15	0,00000	 ary ny mpahay tsipìka tsy hahatohitra; ary ny faingan-tongotra, tsy ho afa-mitsoaka; ary ny mpitaingin-tsoavaly, tsy hahavonjy ny ainy.	
30O	2	16	0,00000	 Ary ny mahery fo amin'ny mahery handositra miboridana amin'izany andro izany, - teny marin'ny Tompo.	
30O	3	1	0,00000	[NY HELOK'ISRAELY - FAMAIZANA AZY] Henoy izao teny izao notononin'ny Tompo ny aminareo, ry zanak'Israely, ny amin'ny fianakaviana rehetra nentiko niakatra avy any amin'ny tany Ejipta, - dia ireto hoe:	
30O	3	2	0,00000	 Hianareo irery no fantatro tamin'ny firenena rehetra ambonin'ny tany; ka izany no hamaizako anareo noho ny helokareo rehetra.	
30O	3	3	0,00000	 Miara-mandeha va ny olona roa, raha tsy efa nifanaiky izy?	
30O	3	4	0,00000	 Mierona any an'ala va ny liona, raha tsy efa nahazo remby? Maneno any an-davany va ny feon'ny liona tanora, raha mbola tsy nahazo na inona na inona akory?	
30O	3	5	0,00000	 Latsaka amin'ny fandrika eo amin'ny tany va ny fody, raha tsy misy hanim-pandrika ho azy ao? Moa miainga avy eo amin'ny tany va ny fandrika, raha tsy efa nahazo zavatra izy?	
30O	3	6	0,00000	 Trompetra va no haneno ao an-tanàna, ka tsy hivadi-po ny vahoaka? Misy loza tonga amin'ny tanàna va, raha tsy Iaveh no nahatonga izany?	
30O	3	7	0,00000	 Fa tsy manao na inona na inona ny Tompo Iaveh, raha tsy efa nanambara ny heviny miafina tamin'ny mpaminany, mpanompony.	
30O	3	8	0,00000	 Efa nierona ny liona, ka zovy no tsy hatahotra? Efa niteny ny Tompo Iaveh, ka iza no tsy haminany?	
30O	3	9	0,00000	 Ampandreneso eo ambonin'ny lapan'i Azota izao teny izao, ary eo ambonin'ny lapan'ny mpanjakan'i Ejipta koa, ka ataovy hoe: Miangona any an-tendrombohitr'i Samaria hianareo, ka zahao izato fikorontanam-be ao aminy, sy izato fahasiahana ao anatiny.	
30O	3	10	0,00000	 Ary tsy mahay manaraka ny hitsiny izy ireo, - teny marin'ny Tompo, dia ireo izay mampiavosa ny fahasiahana amam-pandrobana ao anatin'ny lapany.	
30O	3	11	0,00000	 Koa izao no lazain'ny Tompo Iaveh: Inty ny fahavalo, manodidina ny tany izy, ka ny herinao hendahany aminao; ary ny lapanao ho voaroba.	
30O	3	12	0,00000	 Izao no lazain'ny Tompo: Toy ny fanatsoaky ny mpiandry ondry, avy eo am-bavan'ny liona ny ranjo roa na tendron-tsofina iray, no famonjy ny zanak'Israely izay mipetraka ao Samaria, eo an-joron'ny sezabe, eo ambonin'ny ondana avy any Damasa.	
30O	3	13	0,00000	 Mihainoa hianareo ka lazao marina eny amin'ny taranak'i Jakoba, - teny marin'ny Tompo Iaveh, Andriamanitry ny tafika:	
30O	3	14	0,00000	 Amin'ny andro hamaliako an'Israely noho ny fandikany ny lalàna, no hamaliako ny momba an'ireo otely ao Betela koa; hokapaina ny tandroky ny otely ka hianjera amin'ny tany.	
30O	3	15	0,00000	 Hasiako ny trano ririnina aman-trano fahavaratra; hosimbana ny trano ivoara, ary horavana ny trano maro, - teny marin'ny Tompo.	
30O	4	1	0,00000	[RAVAKA AMAM-PAHALOTOAN'NY VEHIVAVY - MAHITA NY FOMBAM-PIVAVAHANA BETSAKA ATAO TSY TAPAKA NY ISRAELITA, KA TSY AZONY AN-TSAINA NY FAMAIZAN'ANDRIAMANITRA AZY - HANY SISA HANDRASANA DIA NY FAMAIZANA FARANY] Henoinareo izao teny izao, ry ombivavin'i Basàna, izay eny an-tendromohitr'i Samaria, dia hianareo izay mampahory ny osa, sy manosihosy ny tsy manana, hianareo izay milaza amin'ny vadinareo hoe: Mitondrà hosotrointsika!	
30O	4	2	0,00000	 Nianiana tamin'ny fahamasinany, ny Tompo Iaveh: Indro ho avy aminareo ny andro hipaohana anareo amin'ny farango, sy ny taranakareo, amin'ny firombaka.	
30O	4	3	0,00000	 Hivoaka eo amin'ny banga samy amin'izay hitsiny avy hianareo, dia horoahina ho any Armona, - teny marin'ny Tompo.	
30O	4	4	0,00000	 Mankanesa any Betela ka manotà; sy any Galgala, ka mampitomboa ny fahotana! Ento isa-maraina ny soronareo; ary isan-kateloana, ny fahafolon-karenareo!	
30O	4	5	0,00000	 Ataovy manetona ny fanati-pisaorana tsy misy lalivay; miantsoa ny fanatitra an-tsitra-po, ka torio am-pahibemaso izany! Fa izany no tianareo, ry zanak'Israely, - teny marin'ny Tompo Iaveh.	
30O	4	6	0,00000	 Koa noho izany nataoko madio nify hianareo teny an-tanànanareo rehetra teny sy mosaren-kanina eny amin'ny fonenanareo rehetra; nefa tsy mbola niverina tamiko ihany hianareo, - teny marin'ny Tompo.	
30O	4	7	0,00000	 Koa ny orana nahantoko tsy ho aminareo, raha mbola telo volana sisa vao ho fararano; tamin'ny tanana iray nataoko avy ny orana; fa tamin'ny tanana iray hafa kosa, tsy nalatsako ny orana; ny faritany iray tondrahan'ny orana; fa ny faritany iray hafa kosa, izay tsy nilatsahan'ny orana dia nihamaina.	
30O	4	8	0,00000	 Tanàna roa aman-telo no indray miezaka mankany an-tanàna hafa, mba hisotro rano, kanjo tsy mety afa-ketaheta ireny; nefa tsy mbola niverina tamiko ihany hianareo, - teny marin'ny Tompo.	
30O	4	9	0,00000	 Nasiako hianareo, tamin'ny fahalovan'ny vary sy tamin'ny tomboka; ny zaridainanareo maro, ny tanim-boalobokareo, sy ny aviavy aman'olivanareo, dia ny valala no nihinana izany, nefa tsy niverina tamiko ihany hianareo, - teny marin'ny Tompo.	
30O	4	10	0,00000	 Hianareo, nanirahako ny pesta; toy ny fisian'izany any Ejipta; novonoiko tamin'ny sabatra ny zatovonareo, ary tamin'izay indrindra no nisamborana ny soavalinareo; nampanetona ny hamaimbon'ny tobinareo aho ka tonga eo am-bavoronareo; nefa tsy niverina tamiko hianareo, - teny marin'ny Tompo.	
30O	4	11	0,00000	 Nahatonga fanakorokoroana ao anatinareo aho toy ny nanakorokoroan'Andriamanitra an'i Sodoma sy Gomora, ary hianareo izany, dia toy ny forohana voatsoaka tamin'ny hain-trano; nefa tsy niverina tamiko ihany hianareo, - teny marin'ny Tompo.	
30O	4	12	0,00000	 Ka noho izany, izao no hataoko aminao, ry Israely. Koa rahefa izany no hataoko aminao, dia miomàna amin'izany fihaonana amin'Andriamanitrao hianao, ry Israely.	
30O	4	13	0,00000	 Satria izy no namorona ny tendrombohitra, sy nahary ny rivotra; izay mampahafantatra ny heviny, amin'ny olombelona, izay mahatonga ny maraina ho maizina, sy mandia ny tampon'ny tany? Iaveh, Andriamanitry ny tafika no anarany.	
30O	5	1	0,00000	[MAMPITOMANY NY FAHARAVAN'ISRAELY DISO HEVITRA ITY MPAMINANY ITY FA ANDRIAMANITRA TADIAVINY AO AMIN'NY FITOERANA MASINA; NEFA NY TSY MARINA NO ARAHANY, NY MANAO NY MARINA ANEFA NO FOIBENY - ANTOMOTRA NY FAMAIZANA - NY ANDRON'IAVEH] Henoinareo izao teny izao, izay tononiko ny amin'ny momba anareo, - hira fitomaniana, - ry taranak'Israely:	
30O	5	2	0,00000	 Efa lavo, efa tsy hahatsangana intsony, ilay virjinin'Israely! Mitsingadina amin'ny tany izy, ary tsy hisy hanarina azy.	
30O	5	3	0,00000	 Fa izao no lazain'ny Tompo: Ny tanàna namoaka arivo lahy hiantafika, dia hitana zato lahy; ary izay namoaka zato lahy hiantafika, dia hitana folo lahy ho an'ny taranak'Israely.	
30O	5	4	0,00000	 Fa izao no lazain'ny Tompo, amin'ny taranak'Israely: Tadiavo aho, dia velomy hianareo.	
30O	5	5	0,00000	 Aza mitady an'i Betela, aza mankany Galgalà, aza miampita ho any Bersabea! Fa Galgalà, ho lasan-kobabo; ary Betela hanjary tsinontsinona.	
30O	5	6	0,00000	 Tadiavo Iaveh, dia velomy hianareo, fandrao milatsaka, toy ny afo, amin'ny taranak'i Josefa izy, ka handevona azy, nefa tsy hanana olona handevona izany, Betela.	
30O	5	7	0,00000	 Ovany ho abisinta ny hitsiny, ary azerany amin'ny tany ny rariny!	
30O	5	8	0,00000	 Nanao ny Kotokelimiadilaona sy ny Telonohorefy izy; mampody ho maraina ny aizina, ary ny andro ho alim-pito; miantso ny rano ao an-dranomasina, dia mampiely azy eo ambonin'ny tany; Iaveh no anarany.	
30O	5	9	0,00000	 Ataony mipoaka ny faharavana mamely ny mahery, ary mianjera amin'ny tanana mimanda ny fandravana.	
30O	5	10	0,00000	 Mankahala eo am-bavahady izay mananatra izy ireo; ary tsy tia mainty an'izay miteny amim-pahamarinana.	
30O	5	11	0,00000	 Koa noho hianareo manitsakitsaka ny mahantra, sy mampadoa hetram-bary azy; dia nanao trano vato vaopaika hianareo, nefa tsy hitoetra ao aminy; namboly voaloboka faran'izay tsara hianareo, nefa tsy hisotro ny divay avy aminy.	
30O	5	12	0,00000	 Fa fantatro fa maro ny helokareo ary lehibe ny fahotanareo, hianareo izay mampahory ny marina sy mandray kolikoly, ary mampandefitra ny rariny momba ny mahantra eo am-bavahady.	
30O	5	13	0,00000	 Koa dia mangina ny olon-kendry amin'izao andro izao, satria andro ratsy izao.	
30O	5	14	0,00000	 Ny tsara no tadiavo, fa aza ny ratsy, mba ho velona hianareo, ka homba anareo Iaveh, Andriamanitry ny tafika, araka ny lazainareo.	
30O	5	15	0,00000	 Ankahalao ny ratsy, fa ny tsara no tiavo, ary ampanjakao eo am-bavahady indray ny rariny; angamba Iaveh Andriamanitry ny tafika, dia hamindra fo amin'izay sisa amin'i Josefa!	
30O	5	16	0,00000	 Koa izao no lazain'ny Tompo, ny Andriamanitry ny tafika, ny Tompo: Hisy hidradradradra eny amin'ny kianja rehetra eny: hisy hanao hoe: Indrisy! indrisy! eny an-dalambe rehetra eny; hisy hiantso ny mpiasa hisaona, sy higogogogo, miaraka amin'izay mahay midridridridry.	
30O	5	17	0,00000	 Hitomany ny olona eo amin'ny tanim-boaloboka rehetra: fa handalo eo afovoanao aho, hoy Iaveh.	
30O	5	18	0,00000	 Loza ho an'izay maniry ny andron'ny Tompo! Ho inona ho anareo moa, ny andron'ny Tompo? Ho haizina izy, fa tsy fahazavana.	
30O	5	19	0,00000	 Toy ny olona mandositra ny liona, nefa tonga mitsena azy kosa ny orsa; miditra ao an-tranony izy, mitehin-tànana amin'ny rindrina dia kakerin'ny menarana!...	
30O	5	20	0,00000	 Moa tsy aizina va ny andron'ny Tompo fa tsy fahazavana, haizina tsy misy mangirana?	
30O	5	21	0,00000	 Halako sy tsy ahoako akory izay fetinareo, tsy hankamamiko akory ny fiangonanareo.	
30O	5	22	0,00000	 Raha manolotra sorona dorana amam-panatitra hianareo tsy mankatelina izany aho; ary izay fisoronanareo zanak'omby matavy tsy jereko velively.	
30O	5	23	0,00000	 Halaviro ahy ny finaonaonan'ny hiranareo; aoka tsy ho reko akory izay feon-dokanganareo!	
30O	5	24	0,00000	 Fa aoka hisononoka hoatra ny rano kosa ny fitsarana; ary toy ny ranondriaka tsy mety ritra ny fahamarinana!	
30O	5	25	0,00000	 Moa nanatitra sorona amam-panatitra ho ahy va hianareo, ry taranak'Israely, nandritra ny efapolo taona tany an'efitra?	
30O	5	26	0,00000	 Ny lain'ny mpanjakanareo no nolanjainareo, mbamin'i Kijoma, ny sampinareo, amam-kintan'andriamanitrareo, izay nataonareo ho anareo;	
30O	5	27	0,00000	 koa hoentiko hatao sesitany ambadik'i Damasa hianareo, hoy Iaveh: Andriamanitry ny tafika no anarany.	
30O	6	1	0,00000	[MATOKITOKY FOANA IREO MPANAN-KARENA; NEFA IZY IREO HO LASAN-KO BABO, NY TRANONY HAZERA, NY ANKABEAZANY HOVONOINA] Loza ho an'ireo mandry fahizay ao Siona, sy mitoetra matoky ao an-tendrombohitr'i Samaria; dia ireo malaza indrindra amin'ilay firenena, lohan'ny firenena, ireo izay hatonin'ny taranak'Israely!	
30O	6	2	0,00000	 Miampità ho any Kalne hianareo ka zahao; avy ao dia mankanesa any Hamata ilay lehibe: midìna koa ho any Geta ao amin'ny Filistina: moa miadana noho ireto fanjakana ireto va ireo tanàna ireo, ary lehibe noho ny anareo va ny tanin'izy ireo?	
30O	6	3	0,00000	 Hianareo manao ny andro mahory ho mbola lavitra ary mampanatona ho akaiky ny fanjakan'ny fahasiahana!	
30O	6	4	0,00000	 Mandrimandry eo ambony farafara ivoara izy ireo; sy mivalandotra eo, amin'ny sofà-ny; mihinana ny zanak'ondry avy amin'ny andian'ondry izy ireo, sy ny zanak'omby voafahy ao an-tranon'omby.	
30O	6	5	0,00000	 Mandihindihy manaraka ny feon-dokanga izy; namorona zava-maneno, toa an'i Davida.	
30O	6	6	0,00000	 Kaopy lehibe no isotroany divay; diloilo manitra faran'izay tsara no ihosorany; ary tsy mankararirary azy akory ny loza manjo an'i Josefa.	
30O	6	7	0,00000	 Koa ho lasa izy ireo hatao sesin-tany ho lohan'ny lasan-ko babo; ary tsy hisy intsony ny hobim-pifalian'ireo mpanaram-batana ireo.	
30O	6	8	0,00000	 Efa nianiana tamin'ny tenany, ny Tompo Iaveh, - teny marin'ny Tompo Andriamanitry ny tafika. Tsy tiako mainty ny avonavon'i Jakoba, ary halako ny lapany; ka hatolotro mbamin'izay rehetra ao aminy ny tanàna.	
30O	6	9	0,00000	 Ary raha misy folo lahy no sisa ao amin'ny trano iray, dia ho faty ireo.	
30O	6	10	0,00000	 Ho tonga ny havany anankiray mbamin'izay mandoro ny faty, ka hitondra ny faty, dia hoesoriny ny taolam-paty, hiala ao an-trano; ary ny anankiray hilaza amin'izay ao amin'ny faran'ny trano: Mbola misy ihany va ato miaraka aminao? ka hovaliany hoe: Tsy misy olona intsony! Dia hataon'ilay voalohany hoe: Mangina! Fa tsy tokony hotononina ny anaran'ny Tompo.	
30O	6	11	0,00000	 Satria, indro Iaveh fa efa mandidy, ka nampianjerany trano lehibe ho rava foana, ary ny madinika ho montsana.	
30O	6	12	0,00000	 Moa ny vatolampy ihazakazahan'ny soavaly, na ampiasaina ny omby va izany? no dia navadikareo ho poizina ny hitsiny, ary ho abisinta, ny vokatry ny rariny.	
30O	6	13	0,00000	 Dia mifaly hianareo amin'izay zava-poana; hianareo manao hoe: Tsy tamin'ny herinay va, no nahazoanay fahefana?	
30O	6	14	0,00000	 Fa indro hanangana hamely anareo aho, ry taranak'Israely, - teny marin'ny Tompo, Andriamanitry ny tafika - hanangana firenena anankiray hampahory anareo, hatrany amin'ny hadilalan'i Hamata ka hatrany amin'ny lohasan-driaky ny efitra.	
30O	7	1	0,00000	[FAHITANA TELO, FAMANTARANA: NY VALALA, NY AFO, NY PILAO - FIFAMALIAN'I AMOSY SY AMASIASA] Izao no nasehon'ny Tompo Iaveh tamiko, dia indro izy fa namorona valala, tamin'ny fotoana vao itsimohan'ny kolokolo, dia ny kolokolo avy nijinjana ho an'ny mpanjaka.	
30O	7	2	0,00000	 Nony tapitra lanin'ireny avokoa ny ahitra amin'ny tany, dia hoy aho: Ry Tompo Iaveh ô, mba mamelà heloka! Ahoana no haharetan'i Jakoba? fa kely izy.	
30O	7	3	0,00000	 Ary nanenina amin'izay Iaveh. Tsy hisy izany, hoy Iaveh.	
30O	7	4	0,00000	 Izao no nasehon'ny Tompo Iaveh tamiko: dia indro tonga Iaveh hanasazy amn'ny afo, dia nandevona ny hantsana lehibe ny afo, sy nandevona ny anjara-lovan'ny Tompo.	
30O	7	5	0,00000	 Ka hoy aho: Mba mitsahara, ry Tompo Iaveh ô! Ahoana no haharetan'i Jakoba? fa kely izy.	
30O	7	6	0,00000	 Nanenina Iaveh. Tsy hisy izany koa, hoy ny Tompo Iaveh.	
30O	7	7	0,00000	 Izao no nasehon'ny Tompo tamiko: dia indro fa nitsangana teo ambonin'ny rindrina mijoro ny Tompo ary nisy kofehy pilao teny an-tanany.	
30O	7	8	0,00000	 Hoy Iaveh tamiko: Inona no hitanao ry Amosy? Ka namaly aho hoe: Kofehy pilao. Dia hoy ny Tompo: Indro aho manisy ny kofehy pilao, eo amin'Israely vahoakako; fa tsy hamela ny helony intsony.	
30O	7	9	0,00000	 Ny fitoerana avon'Isaaka ho foanana; ny fitoera-masin'Israely horavana; ary hitsangana hamely ny taranak'i Jeroboama amin'ny sabatra aho.	
30O	7	10	0,00000	 Ary Amasiasa, mpisorona ao Betela, naniraka hilaza amin'i Jeroboama, mpanjakan'Israely hoe: Mitetika ny hikomy aminao eo amin'ny taranak'Israely Amosy; tsy zakan'ny tany intsony ny teniny rehetra. 	
30O	7	11	0,00000	 Satria izao no tenin'i Amosy: Jeroboama ho fatin'ny sabatra; ary Israely hoentin-ko babo hiala amin'ny taniny.	
30O	7	12	0,00000	 Dia hoy Amasiasa tamin'i Amosy: Ry mpahita ô, mandehana mandositra any amin'ny tanin'i Jodà, ka any hianao no mihinàna hanina; any hianao no maminania. 	
30O	7	13	0,00000	 Fa aza maminany atý Betela intsony, satria fitoera-masin'ny mpanjaka ny atý, ary tranom-panjakana. 	
30O	7	14	0,00000	 Izao no navalin'i Amosy an'i Amasiasa: Tsy mba mpaminany aho na zanaky ny mpaminany; fa mpiandry omby sy mpamboly aviavy. 	
30O	7	15	0,00000	 Ary nalain'ny Tompo tany aorian'ny biby fiompy aho, dia nataon'ny Tompo tamiko hoe: Mandehana hianao, maminany any amin'Israely vahoakako. 	
30O	7	16	0,00000	 Koa ankehitriny, mihainoa ny tenin'ny Tompo hianao: Hoy hianao hoe; Aza maminany ny hamelezana an'Israely; ary aza miteny ny hamelezana ny taranak'Isaaka!...	
30O	7	17	0,00000	 Koa izao no lazain'ny Tompo: Ny vadinao hovetavetaina ao an-tanàna; ny zanakao lahy aman-janakao vavy, ho lavon-tsabatra; ny taninao, hozaraina amin'ny famolaina, ary hianao ho faty eo amin'ny tany maloto; ary Israely hoentin-ko babo hiala amin'ny taniny.	
30O	8	1	0,00000	[EFA MASAKA HOJINJAN'NY FITSARANA ISRAELY - NY FIVADIHANA, IZAY NAHATONGA NY FAMAIZANA MAFY - HESORIN'ANDRIAMANITRA AMIN'ISRAELY NY TENINY] Izao no nasehon'ny Tompo Iaveh tamiko: dia indreto voankazo masaka iray sobika.	
30O	8	2	0,00000	 Ary hoy izy: Inona no hitanao, ry Amosy? Dia hoy ny navaliko: Voankazo masaka iray sobika. Ka hoy Iaveh tamiko: Tonga ny farany ho an'Israely vahoakako: Tsy hamela azy intsony aho, izao sisa izao.	
30O	8	3	0,00000	 Amin'izany andro izany, ny hira ao an-dapa ho zary finaonaonana - teny marin'ny Tompo Iaveh. Ny faty ho betsaka, ary hazera hatraiza hatraiza amim-pahanginana ireny.	
30O	8	4	0,00000	 Mihainoa izao, hianareo mihinana ny mahantra, sy mitady hamongotra ny mavomavo amin'ny tany,	
30O	8	5	0,00000	 manao hoe: Rahoviana no ho tapitra ny voaloham-bolana; mba hahazoantsika mivarotra vary; ary ny sabata mba hamohantsika ny tranom-bary, ka ny efah hakelezina; ny sikla hampitomboina; ny mizàna, hatao mandainga, hamitahana.	
30O	8	6	0,00000	 Dia novidintsika vola ny fadiranovana, ary ny mahantra, noho ny amin'ny kapa iray lomisy, sady hivarotantsika ny vary loha-kororoka?	
30O	8	7	0,00000	 Efa nianiana tamin'ny reharehan'i Jakoba Iaveh: Raha hohadinoiko mandra-pihavin'ny farany, izay rehetra nataon'izy ireo.	
30O	8	8	0,00000	 Noho izany, tsy hihorohoro va ny tany, ary tsy hisaona va ny mponina rehetra eo aminy? Hisondrotra tahaka an'i Nila ny tany manontolo, hisondrotra sy hietry tahaka an'i Nilan'i Ejipta izy.	
30O	8	9	0,00000	 Amin'izany andro izany, izao no hitranga, - teny marin'ny Tompo Iaveh: Ny masoandro halentiko mitatao vovonana; ary ny tany hosaronako aizina amin'ny andro tony tsara.	
30O	8	10	0,00000	 Ny fetinareo hampodiko ho fisaonana; ny hira fifalianareo, ho fitomaniana; ny valahana rehetra hosikinako lasaka, ny loha rehetra hataoko sola; ny tany hataoko hoatra ny misaona zanakalahy tokana; ary ny farany, ho tahaka ny andro mangidy.	
30O	8	11	0,00000	 Indro tamy ny andro, - teny marin'ny Tompo Iaveh, hanirahako hanoanana amin'ny tany; tsy mba hanoanana momba ny mofo, na hetaheta momba ny rano, fa ny faniriana te-handre ny tenin'ny Tompo.	
30O	8	12	0,00000	 Dia hirenireny hatrany amin'ny ranomasina izy ireo, hatrany amin'ny avaratra, ka hatrany amin'ny atsinanana; hivezivezy atsy ary, hitady ny tenin'ny Tompo, nefa tsy hahita izany izy ireo.	
30O	8	13	0,00000	 Amin'izany andro izany, dia ho reraka ny virjiny tsara tarehy, mbamin'ny tovolahy, azon'ny hetaheta.	
30O	8	14	0,00000	 Ry zareo mianiana amin'ny fahotan'i Samaria, ka manao hoe: Amin'ny Andriamanitrao, ry Dàna! Amin'ny làlan'i Bersabea! dia samy ho lavo tsy haharina intsony.	
30O	9	1	0,00000	[NY OTELY RAVA, NY VAHOAKA ENJEHIN'IAVEH; ALÀN-TOMBONTSOA KA AMPITOVIANA AMIN'NY FIRENENA HAFA - MBOLA HATSANGANA INDRAY ANEFA NY FANJAKAN'I DAVIDA KA HIADANA] Nahita ny Tompo nitsangana teo akaikin'ny otely aho, ka hoy izy: Asio ny koronosy, ary aoka hihozongozona ny tokonana; dia torotoroy izy mamely ny lohan'izy rehetra! Ary izay sisa dia hovonoiko amin'ny sabatra; tsy hisy ho afaka, tsy hisy ho afa-mandositra.	
30O	9	2	0,00000	 Raha mitsofoka ho any amin'ny seoly izy ireo hotsoahan'ny tànako avy any; raha miakatra any an-danitra, hampidiniko avy any.	
30O	9	3	0,00000	 Raha miery any an-tampon'i Karmela izy, hotadiaviko any, sy halaiko ihany; ary raha miafina ny masoko any anaty ranomasina izy, hodidiako hanaikitra any ny bibilava.	
30O	9	4	0,00000	 Ary raha lasan-ko babo eo anoloan'ny fahavalony izy, hodidiako hamono azy any ny sabatra. Ka hifantoka aminy ny masoko, nefa tsy hahatonga soa, fa loza ho azy izany.	
30O	9	5	0,00000	 Ny Tompo Iavehn'ny tafika mikasika ny tany ka miempo izy, ary misaona avokoa ny mponina eo aminy; misondrotra tahaka an'i Nila izy manontolo, ary mietry tahaka ny onin'i Ejipta, izy.	
30O	9	6	0,00000	 Manao ny ambaratongany any an-danitra izy, ary manorina ny andohalambony ety ambonin'ny tany; miantso ny rano eo amin'ny ranomasina izy, dia nampiely azy ety ambonin'ny tany; Iaveh no anarany.	
30O	9	7	0,00000	 Moa tsy toy ny taranaky ny Kosita va hianareo, raha amiko, ry zanak'Israely, - teny marin'ny Tompo? Moa Israely va, tsy nentiko niakatra avy any amin'ny tany Ejipta, sy ny Filistina avy tany Kafitora, ary ny Siriana avy tany Kira?	
30O	9	8	0,00000	 Indro, ny mason'ny Tompo Iaveh mifantoka amin'ny fanjakana mpanota; ka ho fongorana tsy ho eo ambonin'ny tany izy; nefa tsy dia hofongorako manontolo tsy akory ny taranak'i Jakoba, - teny marin'ny Tompo Iaveh.	
30O	9	9	0,00000	 Fa indro efa hamoaka didy aho, ka hosivaniko any amin'ny firenena rehetra any ny taranak'Israely toy ny fanasivana vary amin'ny sivana, ka tsy hisy latsaka amin'ny tany ny voa tsara.	
30O	9	10	0,00000	 Ho fatin'ny sabatra avokoa ny mpanota, amin'ny vahoakako, izay manao hoe: Tsy hanakaiky anay akory ny loza tsy hahatratra anay akory ny loza.	
30O	9	11	0,00000	 Amin'izany andro izany ny tranobongon'i Davida efa nianjera, hatsangako indray, ny banga hotapenako, ny rava hamboariko; ka haoriko indray ho tahaka ny tamin'ny andro taloha;	
30O	9	12	0,00000	 mba hananan'izy ireo izay sisa amin'i Edoma, mbamin'ny firenena rehetra niantsoana ny anarako, - teny marin'ny Tompo, izay manao izany zavatra izany.	
30O	9	13	0,00000	 Indro avy ny andro, - teny marin'ny Tompo, ka ny mpiasa tany hahatratra ny mpijinja; ary ny mpanosihosy voaloboka, hahatratra ny mpanely voa famafy; hitete avy amin'ny tendrombohitra ny divay vaovao, ary ny havoana rehetra hitsonika.	
30O	9	14	0,00000	 Hampodiko indray ny babo amin'Israely vahoakako; ka ny tanàna rava, haoriny sy honenany indray; ny voaloboka hamboleny, hisotroany ny divay avy aminy; hanao tanimboly izy ireo, hihinanany ny vokany.	
30O	9	15	0,00000	 Hamboleko eo amin'ny taniny izy, ka tsy hongotana intsony hiala amin'ny tany, izay efa nomeko azy, hoy Iaveh, Andriamanitrao.	
31O	1	1	0,00000	[NY FAHARAVAN'I EDOMA - HELOK'I EDOMA; FANDRESEN'I JODÀ FAHAVALONY AZY, NONY FARANY] Fahitan'i Abdiasa. Izao no nolazain'ny Tompo Iaveh tamin'i Edoma: - Nandray filazana avy amin'ny Tompo izahay ary nisy iraka nalefa ho any amin'ny firenena: Mitsangàna! Aoka hitsangan-kamely azy, izahay. -	
31O	1	2	0,00000	 Indro hianao efa nataoko kely eo amin'ny firenena dia faniratsira indrindra.	
31O	1	3	0,00000	 Ny avonavon'ny fonao nahavery saina anao! Izy izay mitoetra eny an-tsefatsefa-bato, ka ny havoana no fonenany, dia manao anakampo hoe: Zovy moa no hampidina ahy eny amin'ny tany?	
31O	1	4	0,00000	 Na hisondrotra ho avo toy ny voromahery aza hianao, ka hametraka ny akaninao eny amin'ny kintana, dia hampidina anao avy eny aho, - teny marin'ny Tompo.	
31O	1	5	0,00000	 Raha nisy tafiditra ao aminao, na ny mpangalatra, na ny mpandroba alina - Endrey izany faharavanao! - moa ho tsy izay ampy azy ihany va no nongoahany? Raha misy mpioty voaloboka tonga tao aminao, moa dia tsy ho nasiany sisa hotsimponina va?	
31O	1	6	0,00000	 Endrey izany fisava an'i Esao! Endrey izany fikaroka ny rakiny miafina!	
31O	1	7	0,00000	 Nanosika anao hatrany an-tsisin-tany avokoa, ireo vita fanekena taminao; namazivazy anao, naharesy anao ireo izay nifaly tamin'ny fihavanany aminao; ry zareo nihinana ny haninao, namela-pandrika eo ambanin'ny dianao. Tsy misy saina azo aminy.	
31O	1	8	0,00000	 Moa amin'izany andro izany, - teny marin'ny Tompo, tsy hofongorako va ny olon-kendry ao Edoma, sy ny fahazavan-tsaina ao an-tendrombohitr'i Esao?	
31O	1	9	0,00000	 Ho raiki-tahotra mafy ny mpiadinao, ry Temàna, mba ho voafongotra rahefa mety ho lehilahy, ao an-tendrombohitr'i Esao.	
31O	1	10	0,00000	 Noho ny famonoana, noho ny fahasiahanao amin'i Jakoba rahalahinao, dia ho safo-kenatra sy hofongorana mandrakizay hianao.	
31O	1	11	0,00000	 Tamin'ny andro nitsangananao nanandrify azy, tamin'ny andro nitondran'ny fahavalo ny miaramilany, sy nitsofohan'ny hafa firenena amin'ny vavahadiny, ka nanaovany loka an'i Jerosalema, dia toy ny iray tamin'ireny koa hianao.	
31O	1	12	0,00000	 Aza faly mijery ny andron'ny rahalahinao, amin'ny andro idiran-doza aminy; aza mifaly amin'ny momba ny taranak'i Jodà, amin'ny andro andringanana azy; ary aza dia avoavo fiteny amin'ny andron'ny fahoriany.	
31O	1	13	0,00000	 Aza miditra ny vavahadin'ny vahoakako, amin'ny andro ahitany loza; aza faly mijery ny fahoriany koa hianao, amin'ny andro ahitany loza; ary aza maninji-tànana haka ny fananany, amin'ny andro ahitany loza.	
31O	1	14	0,00000	 Aza miandry eo am-pihaonan-dàlana, hamono ny mandositra avy any aminy; aza manolotra ireo afa-nandositra, amin'ny andron'ny fahoriany.	
31O	1	15	0,00000	 Fa efa akaiky ny andron'ny Tompo amin'ny firenena rehetra; ka toraky ny nataonao no hatao aminao; hitsingerina ho eo an-dohanao, ny asanao.	
31O	1	16	0,00000	 Fa toy ny nisotroanareo teo an-tendrombohitro masina, no hisotroan'ny firenena rehetra tsy an-kijanona koa; hisotro izy, hitelina izy, ary ho toy ny tsy nisy akory izy.	
31O	1	17	0,00000	 Ao an-tendrombohitra Siona kosa hisy sisa nanamborana; ho fitoerana masina izy; ary hahazo ny fananany indray ny taranak'i Jakoba.	
31O	1	18	0,00000	 Ny taranak'i Jakoba, ho afo; ny taranak'i Josefa, ho lelafo; ary ny taranak'i Esao kosa, ho bozaka; ka harehitr'ireo izy sy holevoniny, dia tsy hisy miangana ny taranak'i Esao, fa Iaveh no efa niteny.	
31O	1	19	0,00000	 Ny tendrombohitr'i Esao, ho lasan-dry zareo any Negeba, ary ny tanin'ny Filistina ho an-dry zareo amin'ny Sefelah; hanana ny faritanin'i Efraima izy ireo, mbamin'ny faritanin'i Samaria; ary ny any Benjamina hahalasa an'i Galaada.	
31O	1	20	0,00000	 Ireo lasan-ko babo tamin'ny tafiky ny zanak'Israely hahalasa ny tanin'ny Kananeana, hatrany Sareptà. Ary ireo lasan-ko babo tamin'i Jerosalema izay any Sefarada hanana ny tanàna any amin'ny Negeba.	
31O	1	21	0,00000	 Ka hisy mpamonjy hiakatra ao an-tendrombohitra Siona hitsara ny tendrombohitr'i Esao; ary ho an'ny Tompo ny fanjakana.	
32O	1	1	0,00000	[DIDY NOMENA AN'I JONASA, HITORY TENY ANY NINIVA - NY NANDAVANY AN'IZANY SY NIONDRANANY HO ANY TARSISA - NY TAFIO-DRIVOTRA - NATSIPY TENY AN-DRANOMASINA JONASA] Ary tonga tamin'i Jonasa, zanak'i Amatì, ny tenin'ny Tompo, nanao hoe: 	
32O	1	2	0,00000	 Mitsangàna hianao, ka mankanesa any Niniva, tanàna lehibe, hitory ny hamelezana azy, fa tafakatra hatraty amiko ny haratsian'izy ireo.	
32O	1	3	0,00000	 Dia nitsangana Jonasa handositra ho any Tarsisa, lavitra ny tavan'ny Tompo. Nidina tany Jope izy, dia nahita sambo ho any Tarsisa, ka naloany ny saran-tsambo, dia niditra tao izy, hiaraka amin'izy ireo ho any Tarsisa, lavitra ny tavan'ny Tompo.	
32O	1	4	0,00000	 Fa Iaveh kosa nampifofofofo rivo-mahery eny amin'ny ranomasina, ka nisy tafio-drivotra teny amin'ny ranomasina; ny sambo efa nila ho vaky. 	
32O	1	5	0,00000	 Raiki-tahotra ny matilò ka samy nitaraina tamin'izay andriamaniny avy, sady nanary ny zavatra tao an-tsambo tany anaty ranomasina, mba hanamaivana azy; fa Jonasa kosa nidina tao am-bodisambo, dia nandry ka renoka natory tao. 	
32O	1	6	0,00000	 Avy nanatona azy ny kapitenin-tsambo, ka nanao taminy hoe: Inona ity ataonao, no matory foana? Mitsangàna, antsoy ny Andriamanitrao, ndrao mba mihevitra antsika Andriamanitra, ka tsy ho faty isika. 	
32O	1	7	0,00000	 Ary nifampilaza izy ireo nanao hoe: Avia, hanao filokana isika, mba hahafantarantsika izay mahatonga izao loza izao amintsika. Dia nanao filokana izy, ka Jonasa no voan'ny filokana.	
32O	1	8	0,00000	 Izay izy ireo nanao taminy hoe: Lazao aminay re, izay mahatonga izao loza izao amintsika! Inona no raharahanao; avy aiza hianao; aiza no taninao; ary inona no firenenao? 	
32O	1	9	0,00000	 Ka izao no navaliny azy ireo: Hebrio aho, ary Iaveh, Andriamanitry ny lanitra, izay nanao ny tany aman-dranomasina, no ivavahako. 	
32O	1	10	0,00000	 Dia raiki-tahotra mafy ireo olona ireo, ka nanao taminy hoe: Inona izany nataonao izany! Satria fantatr'ireo olona ireo fa nandositra lavitra ny tavan'ny Tompo izy, fa efa nambarany taminy izany. 	
32O	1	11	0,00000	 Hataonay ahoana hianao, hoy ireo taminy, dia hitony amintsika ny ranomasina? Fa mbola nihananonja, nihananonja mafimafy kokoa ny ranomasina. 	
32O	1	12	0,00000	 Ka hoy ny navaliny azy: Raiso aho, ka atsipazo any anaty ranomasina, ka hitony aminareo ny ranomasina; satria fantatro fa noho ny amiko, no mahatonga izao tafio-drivotra mafy izao aminareo.	
32O	1	13	0,00000	 Nivory ny olona mba hitondra ny sambo hitody amin'ny tany maina, fa tsy afaka; satria nihananonja mafimafy kokoa nanohitra azy ny ranomasina. 	
32O	1	14	0,00000	 Koa dia niantso an'ny Tompo izy nanao hoe: Endrey! ry Iaveh ô! aoka tsy ho faty noho ny amin'ny ain'ity lehilahy ity izahay na ataonao milonjo ny ra tsy manan-tsiny, satria hianao no nanao araka izay sitrakao, ry Iaveh ô! 	
32O	1	15	0,00000	 Dia noraisiny Jonasa, natsipiny tany amin'ny ranomasina, ka nitony ny fisafoaky ny ranomasina. Ary raiki-tahotra mafy an'ny Tompo ny olona, ka nanatitra sorona ho an'ny Tompo, sy raiki-boady.	
32O	2	1	0,00000	[JONASA TAO AN-KIBON'NY HAZANDRANO; FIVAVAHANA, FAMONJENA] Naniraka hazandrano lehibe anankiray Iaveh hitelina an'i Jonasa; ka tao an-kibon'ny hazandrano Jonasa, hateloan'andro sy hateloan'alina. 	
32O	2	2	0,00000	 Dia nivavaka tamin'ny Tompo Andriamaniny, Jonasa, tao an-kibon'ny hazandrano, 	
32O	2	3	0,00000	 ka nanao hoe: Niantso an'ny Tompo tao anatin'ny fahoriako aho, ary namaly ahy izy; nitaraina aho tao an-kibon'ny seoly, ka nihaino ny feoko hianao.	
32O	2	4	0,00000	 Natsipinao tany amin'ny hantsana aho, dia tany anatin'ny ranomasina, ka ny riaka nanodidina ahy; ny alon-dranonao aman'onjanao rehetra nandeha teo amboniko.	
32O	2	5	0,00000	 Dia hoy aho hoe: Voaroaka tsy ho eo imasonao aho; nefa mbola hibanjina ny tempolinao masina.	
32O	2	6	0,00000	 Ny rano nanery ahy hatramin'ny aiko; ny hantsana be nanodidina ahy; ny ahi-dranomasina nangeja ny lohako.	
32O	2	7	0,00000	 Tafalentika hatrany amin'ny fanambanin'ny tendrombohitra aho; ny hidin'ny tany efa voahidy tamiko mandrakizay. Kanjo hianao kosa, nampiakatra ny aiko avy any an-davaka, ry Iaveh Andriamanitro ô !	
32O	2	8	0,00000	 Raha reraka tao anatiko ny fanahiko, dia nahatsiaro an'ny Tompo aho; ka tonga hatrany aminao ny fivavahako, hatr'any an-tempolinao masina.	
32O	2	9	0,00000	 Izay miraiki-po amin'ny zava-poana tsinontsinona dia mandao ilay fototry ny famonjena.	
32O	2	10	0,00000	 Fa izaho kosa, dia amin'ny feo fiderana anao, no hanolorako sorona aminao; ary ny voady nataoko hoefaiko. An'ny Tompo ny famonjena!	
32O	2	11	0,00000	 Dia nandidy ilay hazandrano Iaveh, ka naloan'ny hazandrano teny amin'ny tany Jonasa.	
32O	3	1	0,00000	[NY NITORIAN'I JONASA TANY NINIVA; NY NIBEBAHAN'NY TAO NINIVA; NAVELAN'ANDRIAMANITRA NY HELONY] Tonga fanindroany tamin'i Jonasa ny tenin'ny Tompo, nanao hoe: 	
32O	3	2	0,00000	 Mitsangàna hianao mandehana mankany Niniva, tanàna lehibe, hitory aminy ny toriteny holazaiko aminao. 	
32O	3	3	0,00000	 Dia nitsangana Jonasa, ka nankany Niniva, araka ny tenin'ny Tompo. Ary Niniva dia tanàna lehibe teo anatrehan'Andriamanitra, fa làlan-kateloana. 	
32O	3	4	0,00000	 Nanomboka niditra tao anatin'ny tanàna, làlana indray andro aloha Jonasa, ka nitory izy nanao hoe: Rahefa afaka efapolo andro, dia horavana Niniva!	
32O	3	5	0,00000	 Nino an'Andriamanitra ny olona tao Niniva, ka niantso fifadian-kanina sy nitafy lasaka avokoa, hatramin'ny lehibe indrindra ka hatramin'ny kely indrindra. 	
32O	3	6	0,00000	 Dia nampandrenesina izany ny mpanjaka, ka niala teo amin'ny seza fiandrianany, nanesotra ny kapaotiny, nirakotra lasaka, ary nipetraka teo amin'ny lavenona. 	
32O	3	7	0,00000	 Ary nantsoina tao Niniva sy nolazaina araka ny didin'ny mpanjaka sy ny mpanapaka amin'izao teny izao: Aza misy manandrana zavatra akory na miraotra sy misotro rano, na olona na biby, na omby aman'ondry; 	
32O	3	8	0,00000	 aoka samy hirakotra lasaka ny olona sy ny biby; ary aoka izy ireo hitaraina mafy amin'Andriamanitra, samy hiala amin'ny làlan-dratsiny sy ny asa fahasiahana fanaon'ny tànany avy. 	
32O	3	9	0,00000	 Ndrao mba avy ihany izay hanenenan'Andriamanitra sy hitonen'ny hatezerany mirehitra, ka dia mba tsy haripaka isika?	
32O	3	10	0,00000	 Nahita ny nataon'izy ireo, sy ny nialany tamin'ny làlan-dratsiny Andriamanitra, ka nanenina tamin'ny loza voalazany hamelezana azy ireo Andriamanitra, ka dia tsy notanterahany indray izany.	
32O	4	1	0,00000	[NY NIMONOMONONAN'I JONASA SY NY NANANARAN'ANDRIAMANITRA AZY] Nampalahelo mafy an'i Jonasa izany, ka tezitra terý izy. 	
32O	4	2	0,00000	 Nanao fivavahana tamin'ny Tompo izy nanao hoe: Indrisy Iaveh ô! Tsy izao indrindra va no nolazaiko, fony aho mbola tany amin'ny taniko. Koa izany no nandosirako ho any Tarsisa aloha, satria fantatro fa Andriamanitra mamindra fo sy miantra, malain-kitezitra, be fitiavana hianao, ary manenina amin'ny loza voalazanao. 	
32O	4	3	0,00000	 Koa ankehitriny Iaveh ô, esory amiko ny fanahiko, fa aleoko maty toy izay velona. 	
32O	4	4	0,00000	 Fa hoy ny navalin'ny Tompo: Mety va ny hatezeranao?	
32O	4	5	0,00000	 Dia nivoaka ny tanàna Jonasa, ka nipetraka teo atsinanan-tanàna, nanao trano rantsan-kazo ho azy, sy nipetraka nialokaloka teo ambanin'io mandra-pahitany izay hanjo ny tanàna. 	
32O	4	6	0,00000	 Ary Iaveh, Andriamanitra, nampaniry tanatanamanga, izay nisondrotra teo ambonin'i Jonasa, mba hialokalofan'ny lohany mba hanafahana azy amin'ny alahelony; ka nahatsiaro faly ery i Jonasa, tamin'ny tanatanamanga. 	
32O	4	7	0,00000	 Kanjo nony ampitso raha vao niposaka ny mazava atsinanana, dia nandefa fositra Iaveh hamely ilay tanatanamanga, ka tonga maina izy. 	
32O	4	8	0,00000	 Nony niposaka indray ny masoandro, nandefa rivotra mahamay avy any atsinanana Iaveh sady nasian'ny masoandro ny lohan'i Jonasa, ka efa hana mihitsy izy. Nangataka ny ho faty izy nanao hoe: Aleoko maty toy izay ho velona. 	
32O	4	9	0,00000	 Fa hoy Iaveh tamin'i Jonasa: Mety va izao hatezeranao, noho ny amin'ny tanatanamanga izao? Ka hoy ny navaliny: Mety ny hatezerako mandra-pahafatiko.	
32O	4	10	0,00000	 Dia hoy Iaveh: Hianao malahelo noho ny amin'ny tanatanamanga izay tsy nisasaranao, tsy nampanirinao, izay naniry tamin'ny indray alina koa; 	
32O	4	11	0,00000	 ka izaho va tsy mba halahelo noho ny amin'i Niniva, tanàna lehibe, izay misy olona tsy omby roa alina sy iray hetsy, tsy mahay manavaka ny havanany amin'ny haviany, ary biby be dia be!	
33O	1	1	0,00000	[MIVOAKA AVY AO AMIN'NY FITOERANA MASINA IAVEH, HAMALY NY HELOKA NATAON'ISRAELY SY JODÀ - SAZY HAMELEZANA AN'I SAMARIA - FISAONAN'NY MPAMINANY, MAHITA NY SAZY MIHATRA AMIN'I JEROSALEMA SY AMIN'NY TANY REHETRA] Tenin'ny Tompo natao tamin'i Mikea avy ao Moreseta, tamin'ny andro nanjakan'i Joatana sy Akaza ary Ezekiasa, mpanjakan'i Jodà, izay nahazoany fahitana momba an'i Samaria sy Jerosalema.	
33O	1	2	0,00000	 Mihainoa hianareo, ry firenena rehetra! Mandrenesa tsara, ry tany, mbamin'izay rehetra monina eo aminao! Efa hitsangan-ko vavolombelona hiampanga anareo ny Tompo Iaveh, dia ny Tompo avy ao amin'ny lapan'ny fahamasinany!	
33O	1	3	0,00000	 Fa indro Iaveh efa hivoaka avy ao amin'ny fonenany; hidina izy handia ny havoana amin'ny tany.	
33O	1	4	0,00000	 Ny tendrombohitra hitsonika eo ambanin'ny diany, ny lohasaha hitresaka toy ny savoka eo anoloan'ny afo, toy ny rano voarotsaka amin'ny tany misolampy.	
33O	1	5	0,00000	 Ny hisian'izany dia noho ny helok'i Jakoba sy noho ny fahotan'ny taranak'Israely. Inona no helok'i Jakoba? Tsy Samaria va? Ary iza no fitoerana avon'i Jodà? Tsy Jerosalema va?	
33O	1	6	0,00000	 Koa Samaria dia hataoko antontam-bato any an-tsaha, tany fambolena voaloboka; hakodiako ho any an-dohasaha ny vatony, ary hampihanjahanjaiko ny fanorenany.	
33O	1	7	0,00000	 Hotorotoroina ny sariolona rehetra ao aminy; ho levon'ny afo ny tambiny rehetra; hataoko faharavan-javatra avokoa ny sampiny fa tangim-pijangajangana no nanangonany an'ireny, ka hody ho tangim-pijangajangana indray koa ireny.	
33O	1	8	0,00000	 Noho izany aho dia hitomany sy hidradradradra, handeha tsy mitafy sy miboridana; handefa finaonaonana toy ny amboadia, ary fitarainana toy ny ostritsa.	
33O	1	9	0,00000	 Fa fery mahafaty ny azy, fa tonga hatrany amin'i Jodà, tonga hatreo ambavahadin'ny vahoakako dia hatrany Jerosalema.	
33O	1	10	0,00000	 Aza ambaranareo any Geta izany; aza mitomany any Akao hianareo! Mihosinkosina amin'ny vovoka any Beta-Afra aho.	
33O	1	11	0,00000	 Mandalova mitanjaka amin-kenatra, ry kala mponina ao Safira! Tsy mivoaka ikala mponina ao Tsoanàna; ny fisaonan'ny ao Beta-Hatsely no tsy ahazoanareo mialoka eo.	
33O	1	12	0,00000	 Ory ikala mponina ao Maroty, noho ny amin'ny fananany; fa nidina avy tany amin'ny Tompo ny loza, ho eo ambavahadin'i Jerosalema.	
33O	1	13	0,00000	 Afehezo amin'ny kalesa ny soavaly, ry kala mponina ao Lakisa; fiandohan'ny fahotana ho an'ny zanakavavin'i Siona, no nahitana ny helok'Israely ao aminao.	
33O	1	14	0,00000	 Noho izany hianao hamoy ny anananao an'i Moreseta ao Geta; ny trano ao Akziba dia ho fanodokana ho an'ny mpanjakan'Israely.	
33O	1	15	0,00000	 Hitondrako mpandresy hianao, ry kala mponina ao Maresà; ho lasana hatrany Odollama ny tabihan'Israely.	
33O	1	16	0,00000	 Ongoty ny volonao, kakaso izy, noho ny amin'ireo zanakao malalanao; ataovy tonga sola toy ny papango sola ny lohanao fa lasan-ko babo lavitra anao ireny.	
33O	2	1	0,00000	[FAHOTAN'NY LEHIBE - FIHARAHAN'NY MPANANKARENA - FIFANDAHARANA AMIN'NY MPAMINANY SANDOKA - HADISOAN'NY MPANANKARENA - FAMPANANTENANA NY FODIANY] Loza ho an'izay mieritreritra ny hanao ratsy sy misaintsaina eo am-pandriany ny loza hafitsony! Raha vao maraina koa tanterahany izany, raha tahiny mbola mety hoefain'ny tànany ihany.	
33O	2	2	0,00000	 Tsiriritiny ny saha, ka alainy, ny trano koa, ka lasany; anaovany an-keriny avokoa ny olona mbamin'ny tranony, ny tompo mbamin'ny lovany.	
33O	2	3	0,00000	 Ka izao no lazain'ny Tompo: Indro fa misy loza saintsainiko hamelezana ity taranaka ity, ka tsy ho azonareo anafahana ny vozonareo; ka tsy handeha miandranandrana intsony hianareo, fa ho andro ratsy izany.	
33O	2	4	0,00000	 Amin'izany andro izany, dia hanononan'ny olona ohabolana hianareo sy hihirany hira fitomaniana, hataony hoe: Tanteraka tokoa izao, dia fongana mihitsy isika; amidiny ho anjaran'ny vahoakako! Ahoana no angalany izany amiko? Zarainy ho an'ny mpiodina ny sahantsika?	
33O	2	5	0,00000	 Koa tsy hahita olona hanenjana ny famolaina hahazoanao anjara lova eo amin'ny fiangonan'ny Tompo.	
33O	2	6	0,00000	 - Aza maminany intsony hianareo, hoy izy ireo maminany. Raha tsy misy maminany amin'ireto anefa, tsy hiala ny fahafaham-baraka.	
33O	2	7	0,00000	 Hianao, ilay antsoina hoe taranak'i Jakoba, moa tsy manana fandeferana va Iaveh? Izany va no asa fanaony? - Moa ny teniko tsy mba tenim-pitiavana ho an'izay mandeha amin'ny hitsiny?	
33O	2	8	0,00000	 Omaly ny vahoakako no nitsangan-ko fahavalo: ny kapaoty endahanareo hiala eo ambonin'ny akanjo; ny mizotra tsy manan'ahiahy, ataonareo fahavalo.	
33O	2	9	0,00000	 Ny vehivavy eo amin'ny vahoakako roahinareo hiala amin'ny tranony tsy foiny; esorinareo eo amin'ny zanany madinika ny voninahitro hiala aminy mandrakizay.	
33O	2	10	0,00000	 Mitsangàna hianareo, ka mandehana: fa tsy toerana fitsaharana eto, noho ny loto hampijaly anareo, sy noho ny fampijaliana mampangirifiry.	
33O	2	11	0,00000	 Raha misy olona manenji-drivotra, ka milazalaza lainga manao hoe: Haminany divay aman-dabiera ho anao aho! dia izay no ho mpaminanin'ity firenena ity.	
33O	2	12	0,00000	 Hamory anao manontolo aho, ry Jakoba ô, hangoniko izay sisa amin'Israely; hovoriko hikambana toy ny ondry amin'ny vala izy; toy ny ondry andiany eo afovoam-balany, no ho fisasasasan'ny olona ankabetsahany.	
33O	2	13	0,00000	 Miakatra eo alohan'izy ireo, ny mpanabanga. Izy ireo koa manabanga, miditra ny vavahady, ary mivoaka aminy koa; ny mpanjaka no mandroso eo anoloany, ary Iaveh no mitarika azy.	
33O	3	1	0,00000	[NY HELOKY NY MPANANKARENA - IREO MPAMINANY SANDOKA - NY HELOKY NY LEHIBE HO SAZINA AMIN'NY FAHARAVAN'I JEROSALEMA] Hoy aho: Mihainoa hianareo, ry loholon'i Jakoba, mbaminareo mpanapaka ny taranak'Israely! Tsy anjaranareo va ny mahalala ny rariny,	
33O	3	2	0,00000	 dia hianareo izay mankahala ny tsara sy tia ny ratsy, manendaka ny hoditra amin'ny vatana, sy ny nofo amin'ny taolana?	
33O	3	3	0,00000	 Izy ireo no mihinana ny nofon'ny vahoakako; manendaka ny hoditra eo amin'ny vatany, mamakivaky ny taolany, mamotipotika azy toy ny ao am-bilany, ary toy ny hena ao am-bilany lehibe.	
33O	3	4	0,00000	 Hitaraina amin'ny Tompo izy ireo amin'izany, nefa tsy hohenoiny; hafeniny amin'izy ireo ny tavany amin'izany andro izany, araka ny haratsiana nanaovany ny asany.	
33O	3	5	0,00000	 Izao no lazain'ny Tompo, ny amin'ireo mpaminany izay nampaniasia ny vahoakako; izy ireo raha mbola manan-kokekerina ny nifiny, mitory ny fihavanana; izay rehetra tsy manisy hanina eo am-bavany kosa dia ilazany avokoa fa hiady:	
33O	3	6	0,00000	 Koa alina no ho azonareo ho solon'ny fahitana; ary aizina ho solon'ny faminaniana; ny masoandro hilentika amin'ny mpaminany ary ny andro ho maizina amin'izy ireo.	
33O	3	7	0,00000	 Hangaihay ny mpahita, ary ho mena azon'ny henatra ny mpanao fankatoavana; hisarom-bolom-bavany izy rehetra, fa tsy hisy intsony ny valy avy amin'Andriamanitra.	
33O	3	8	0,00000	 Fa izaho kosa feno hery, omban'ny Fanahin'ny Tompo, ary feno rariny aman-kerim-po, hanambara amin'i Jakoba ny helony; sy amin'Israely ny fahotany.	
33O	3	9	0,00000	 Koa henoinareo izao, ry loholon'ny taranak'i Jakoba, sy mpanapaka ny taranak'Israely, izay mankahala ny rariny, sy mamadika ny hitsiny,	
33O	3	10	0,00000	 manangana an'i Siona amin'ny fandatsahan-dra, sy Jerosalema amin'ny faharatsiana!	
33O	3	11	0,00000	 Ny mpanapaka ao aminy, mitsara noho ny kolikoly, ary ny mpisorona, mampianatra noho ny karama, ary ny mpaminany, maminany noho ny vola, ary miankina amin'ny Tompo izy manao hoe: Moa tsy eto amintsika va Iaveh? Tsy mety hanjo antsika ny loza!	
33O	3	12	0,00000	 Koa noho ny aminareo, Siona hanjary saha asaina, Jerosalema ho tonga antontam-bato, ary ny tendrombohitra misy ny tempoly ho fitoerana avo misy hazo!	
33O	4	1	0,00000	[VONINAHITR'I JEROSALEMA AMIN'NY HO AVY - FODIAN'NY BABO - FAHIRANO SY FAMONJENA NY TANÀNA MASINA] Izao no ho tonga any amparan'ny andro any: ny Tendrombohitra misy ny tranon'ny Tompo, haorina eo an-tampon'ny tendrombohitra, sy hasandratra eo ambonin'ny havoana. Ary hitanjozotra ho any aminy ny firenena.	
33O	4	2	0,00000	 Vahoaka maro no ho tonga sy hanao hoe: Andeha isika hiakatra any an-tendrombohitry ny Tompo, any an-tranon'Andriamanitr'i Jakoba; fa hampianariny antsika ny làlany, dia hizotra amin'ny sakeli-dàlany isika.	
33O	4	3	0,00000	 Ho elanelam-panahy amin'ny firenena maro izy sy ho mpitsara ny vahoaka mahery hatrany lavitra any. Hanefy ny sabany ho lelan'angadin'omby ireny ary ny lefony ho antsy fijinjana; tsy hanainga sabatra hamely ny hafa, ny firenena, ary tsy hianatra ady intsony ny olona.	
33O	4	4	0,00000	 Samy hipetraka eny ambany voalobony avy izy; sy eny ambanin'ny aviaviny; tsy hisy olona hanelingelina azy akory; fa ny vavan'ny Tompo'ny tafika no efa niteny.	
33O	4	5	0,00000	 Satria ny firenena rehetra samy mandeha amin'ny anaran'ny andriamaniny avy, ary isika mandeha amin'ny anaran'ny Tompo, Andriamanitsika mandrakizay dia ho mandrakizay.	
33O	4	6	0,00000	 Amin'izany andro izany, - teny marin'ny Tompo, horaisiko ny mandringa, hovoriko ny efa mihahaka, sy izay efa nasiako mafy.	
33O	4	7	0,00000	 Ny mandringa hataoko ho sisa, ary ny lasa lavitra ho firenena mahery; ka Iaveh hanjaka amin'izy ireo ao an-tendrombohitra Siona hatramin'izay ka ho mandrakizay.	
33O	4	8	0,00000	 Ary hianao, ry tilikambon'ny andiam-biby fiompy, tendrombohitry ny zanakavanin'i Siona ho tonga hatreo aminao, dia hiverina aminao ny fanapahana taloha, dia ny fanjakana izay ananan'ny zanakavavin'i Jerosalema.	
33O	4	9	0,00000	 Nahoana no manezaka mitaraina hianao ankehitriny? Tsy misy mpanjaka va, eo aminao, ary levona ny mpanolo-tsainao, no dia voan'ny fanaintainana hianao, toy ny vehivavy raha miteraka?	
33O	4	10	0,00000	 Aoka ho voan'ny fanaintainana sy hanezaka hianao, ry zanakavavin'i Siona, toy ny vehivavy raha miteraka! Fa efa hivoaka ny tanàna hianao ankehitriny, ka honina any an-tsaha, ary ho tonga hatrany Babilona; any no hanafahana anao; any no anavotan'ny Tompo anao, ho afaka amin'ny tànan'ny fahavalonao.	
33O	4	11	0,00000	 Ankehitriny kosa efa tafavory hamely anao, ny firenena maro; ka manao hoe: Aoka halam-baraka izy, ary aoka hibanjina an'i Siona ny masontsika!	
33O	4	12	0,00000	 Tsy fantatr'izy ireo anefa ny hevitry ny Tompo; ka tsy azony an-tsaina ny hevitra voakasany, dia ny nanambarany azy ireo toy ny amboara eo am-pamoloana.	
33O	4	13	0,00000	 Mitsangàna ka mihose, ry zanakavavin'i Siona, fa ny tandrokao hataoko vy, ary ny kihonao, hataoko varahana, ka hanorotoro firenena maro hianao, ka hanokana ny tombo-karena azony ho an'ny Tompo aho, sy ny hareny, ho an'ny Tompon'ny tany rehetra.	
33O	4	14	0,00000	 Koa ankehitriny, ry zanakavavin'ny antoko - miaramila, vorio ny antoko - miaramilanao! Fa isika efa natao fahirano; asiana ny tsorakazo amin'ny takolany ny mpitsara an'Israely.	
33O	5	1	0,00000	[NY MPANJAKA TARANAK'I DAVIDA - FANJAKANA AMBONY INDRINDRA - FANAFOANANA NY FIAROVAN-TENA FORONIN'OLOMBELONA, FANDRAVANA NY SAMPY] Ary hianao, ry Betleema Efrata, kely tsy tokony ho isan'ireo arivon'i Jodà akory, avy aminao no hivoaka ho ahy ilay tsy maintsy ho Mpanapaka amin'Israely, ary ny niandohany dia efa hatramin'ny andro fahagola, hatramin'ny andro mandrakizay.	
33O	5	2	0,00000	 Koa noho izany, dia hanolotra an'ireny izy mandra-pihavin'ny fotoana hiterahan'ilay tsy maintsy miteraka; ary ny sisa amin'ireo rahalahiny dia hiverina amin'ny zanak'Israely.	
33O	5	3	0,00000	 Ho mafy fijoro izy, ka hiandry ny ondriny, amin'ny herin'ny Tompo, amin'ny fiandrianan'ny anaran'ny Tompo Andriamaniny; ary handry fahizay ny olona, fa ho lehibe izy amin'izay hatrany amin'ny faran'ny tany.	
33O	5	4	0,00000	 Izy no ho fiadanana. Rahefa ho tonga eto amin'ny tanintsika ny Asiriana, ka hanitsaka ny lapantsika ny tongony, dia hanangana mpiandry ondry fito isika, hamely azy, sy mpanapaka ny vahoaka valo.	
33O	5	5	0,00000	 Hiandry ny tanin'i Asora amin'ny sabatra ireo, sy ny tanin'i Nemroda eo ambavahadiny; ary izy hanafaka antsika amin'ny Asiriana, rahefa tonga amin'ny tanintsika ireny, sy hanitsaka ny faritanintsika ny tongony.	
33O	5	6	0,00000	 Ary ny sisa amin'i Jakoba, any amin'ny firenena maro, ho toy ny ando avy amin'ny Tompo, toy ny orana mipitipitika milatsaka amin'ny ahi-maitso; izy tsy miandry izay olona akory, na matoky ny zanak'olombelona.	
33O	5	7	0,00000	 Ary ny sisa amin'i Jakoba, any amin'ny firenena, eo afovoan'ny vahoaka maro, dia ho toy ny liona eo amin'ny biby any an'ala, ho toy ny liona tanora eo amin'ny andian'ondry; ka raha mandalo sy manosihosy ary mamiravira izy, tsy misy mahavonjy.	
33O	5	8	0,00000	 Aoka hiainga ny tànanareo hamely izay manohitra anareo, ary aoka ho ringana ny fahavalonareo!	
33O	5	9	0,00000	 Amin'izany andro izany, - teny marin'ny Tompo, ny soavalinao haringako eo aminao, ny kalesinao hofongorako.	
33O	5	10	0,00000	 Ny tanàna eo amin'ny taninao horavako; ny tranonao mimanda harodako avokoa.	
33O	5	11	0,00000	 Ny famosavianao, hesoriko eny an-tànanao, ka tsy hisy mpimasy intsony eo aminao.	
33O	5	12	0,00000	 Ny sampy aman-tsangam-batonao ho foanako eo aminao, ka tsy hivavaka amin'ny asan-tànanao intsony hianao.	
33O	5	13	0,00000	 Hongotako ny aserah eo afovoanao, ary harodako ny tanànanao.	
33O	5	14	0,00000	 Ary amin'ny hatezerako amam-pahavinirako aho hamaly faty an'ireo firenena izay tsy nihaino.	
33O	6	1	0,00000	[FIFANDAHARAN'IAVEH AMIN'NY VAHOAKANY; AMIN'NY ANKAPOBEM-BAHOAKA ALOHA FA NANAO HELOKA TSY AZO ONERANA HAFA-TSY AMIN'NY FAHAMARINANA AMAM-PAMINDRAM-PO; DIA AMIN'NY RENIVOHITRA INDRINDRA; FA MENDRI-KOSAZINA MAFY INDRINDRA NY FAHOTANY] Mihainoa ary izay lazain'ny Tompo hianareo: - Mitsangàna hianao ary ataovy vita ny adinao eo anoloan'ny tendrombohitra, ary aoka ny havoana handre ny feonao!	
33O	6	2	0,00000	 Mihainoa ny adin'ny Tompo hianareo, ry tendrombohitra, mbaminareo fanorenan'ny tany tsy azo ovana! Fa manan'ady amin'ny vahoakany Iaveh; ka handahatra manohitra an'Israely izy. -	
33O	6	3	0,00000	 Inona no nataoko taminao, ry vahoakako, inona no nampalahelovako anao? Valio ny teniko.	
33O	6	4	0,00000	 Fa nitondra anao niakatra avy any amin'ny tany Ejipta aho, ary nanavotra anao tamin'ny andro nahandevozana; ary naniraka teo anoloanao, an'i Moizy sy Aarona ary Maria.	
33O	6	5	0,00000	 Tsarovy ary, ry vahoakako, ny hevitra nomen'i Balaka, mpanjakan'i Moaba, sy ny navalin'i Balaama, zanak'i Beora, azy. Tsarovy ny hatrany Setima ka hatrany Galgala, hahafantaranao ny fahamarinan'ny Tompo.	
33O	6	6	0,00000	 Inona no hoentiko hanoloana an'ny Tompo sy hiankohoka eo anatrehan'ny Andriamanitry ny any ambony? Hanoloana azy mitondra sorona dorana va aho dia zanak'omby efa iray taona?	
33O	6	7	0,00000	 Hankasitrahan'ny Tompo va ny ondry arivoarivo, ny renirano diloilo alinalina? Hanolotra ny lahimatoako va aho, noho ny heloko, dia ny naloaky ny kiboko, noho ny fahotan'ny fanahiko?	
33O	6	8	0,00000	 Efa nampahalalaina anao, ry olombelona, izay tsara, sy izay ilain'ny Tompo aminao, dia ny hanao ny fahamarinana, ny ho tia famindram-po, ary ny hanaraka an'Andriamanitra amim-panetren-tena.	
33O	6	9	0,00000	 Miantso mafy miteny amin'ny tanàna ny feon'ny Tompo - ary fahendrena kosa ny manaja ny anaranao: - Mihainoa hianareo, ny tsorakazo, mbamin'izay nandidy azy!	
33O	6	10	0,00000	 Mbola misy, ao an-tranon'ny ratsy fanahy ihany va ny harena tsy marina, sy ny efah tsy ampy, maharikoriko?	
33O	6	11	0,00000	 Moa hadio va aho, raha mana-mizàna mandainga, sy vato tsy marina ao anatin'ny kitapo?	
33O	6	12	0,00000	 Feno fahasiahana ny mpanankarena amin'ity tanàna ity; milaza lainga ny mponina ao aminy, ary fitaka eo am-bavany fotsiny, ny lelany.	
33O	6	13	0,00000	 Koa izao kosa no ahy, ka hasiako kapoka mahafaty hianao, haringako noho ny fahotanao hianao.	
33O	6	14	0,00000	 Hihinana hianao, nefa tsy ho voky, ary ho ao anatinao ny hanoanana; hahatakao lavitra ihany nefa tsy hisy hovonjenao na inona na inona, ary na izay voavonjinao aza, hatolotro ny sabatra.	
33O	6	15	0,00000	 Hamafy hianao, fa tsy hijinja; hamia oliva hianao, fa tsy hihosotra diloilo; hamia ranom-boaloboka, fa tsy hisotro divay.	
33O	6	16	0,00000	 Mitandrina ny fitsipik'i Amrì ny olona, mbamin'ny fanaon'ny taranak'i Akaba rehetra, ary mandeha araka ny toroheviny hianareo, mba hanolorako anareo ho amin'ny fandringanana, ary ny mponina amin'ny tany, ho amin'ny fisitrisirana, ka hivesaranareo ny latsan'ny vahoakako.	
33O	7	1	0,00000	[MIHOAM-PAMPANA NY RATSY - FANANTENAN'NY OLO-MARINA - TOKY OMEN'ANDRIAMANITRA FA HAMPANJAKA NY FIADANANA INDRAY - FIDERANA NY HATSARAM-PON'ANDRIAMANITRA] Indrisy! ity izaho toy ny rahefa vita ny fihotazam-boankazo fahavaratra, toy ny rahefa vita ny fitsimponam-boaloboka efa voaoty: tsy misy salohy iray akory hohanina! Ny voaloham-boan'aviavy, izay tsiriritan'ny fanahiko, tsy misy na iray aza.	
33O	7	2	0,00000	 Efa niala tsy hita eto an-tany intsony ny olona tia vavaka, ary tsy misy marina intsony amin'ny olombelona. Fa izy rehetra samy manotrika handatsa-dra; samy mihaza ny rahalahiny sy mamela-pandrika aminy avokoa.	
33O	7	3	0,00000	 Ny ratsy dia efa eo ny tànana hahatontosa azy; ny mpanapaka mamoritra; ny mpitsara mametra izay kolikoly ho azy, ary ny lehibe mampiharihary ny fitsiriritany; dia indray mifoko hanao ny ratsy izy.	
33O	7	4	0,00000	 Ny tsara indrindra aminy, no toy ny tsilo; ny mahitsy indrindra, ratsy noho ny fefy roy. - Tonga ny andro voalazan'ny tilinao, tonga ny andro famaizana anao; amin'izao ka dia efa safo-kenatra izy ireo! -	
33O	7	5	0,00000	 Aza mino izay sakaiza hianareo, na matoky izay ifankazarana indrindra: na eo anatrehan'ilay mandry eo am-pofoanao aza dia tano ny teny ao am-bavanao!	
33O	7	6	0,00000	 Fa ny zanakalahy manao amin-drainy hoe adala; ny zanakavavy mitsangan-kanohitra ny reniny; ny vinantovavy hanohitra ny rafozam-bavy; samy manana ho fahavalony ny olona amin'ny ankohonany ihany.	
33O	7	7	0,00000	 Fa izaho kosa hitodi-maso amin'ny Tompo, hanantena an'Andriamanitry ny famonjeko; hihaino ahy ny Andriamanitro.	
33O	7	8	0,00000	 Aza mifaly noho ny amiko, ry kala fahavaloko, fa na lavo aza aho, mbola hiarina; na mitoetra amin'ny maizina aza aho, Iaveh no fahazavako.	
33O	7	9	0,00000	 Hivesatra ny fahatezeran'ny Tompo aho, satria nanota taminy, mandra-pihaikiny ny hiaro ahy amin'ny adiko, sy hampiharihariako ny rariny momba ahy; havoakany aho ho amin'ny mazava, dia hibanjina ny fahamarinany.	
33O	7	10	0,00000	 Hahita izany anie ikala fahavaloko, ka ho safo-kenatra anie izy, dia izy ilay nanao tamiko hoe: Aiza izay Iaveh Andriamanitrao? Hibanjina azy ny masoko: amin'izao dia hohitsakitsahina izy, toy ny fotaka eny amin'ny arabe.	
33O	7	11	0,00000	 Ho avy ny andro hananganana ny mandanao indray; amin'izany andro izany hofoanana ny didy.	
33O	7	12	0,00000	 Amin'izany andro izany, ho tonga hatr'aty aminao ny olona, avy any Asiria sy avy any amin'ireo tanànan'i Ejipta avy any Ejipta, ka hatr'any amin'ny ony, hatramin'ny ranomasina iray ka hatramin'ny ranomasina hafa, ary hatramin'ny tendrombohitra iray, ka hatramin'ny tendrombohitra hafa.	
33O	7	13	0,00000	 Hanjary efitra ny tany, noho ny amin'ny mponina ao aminy: izany no vokatry ny asany.	
33O	7	14	0,00000	 Andraso amin'ny tehinao ny vahoakanao dia ny ondry lovanao, izay monina mitokana any an'ala, eo afovoan'i Karmela; aoka hiraoka any Basàna sy any Galaada izy, toy ny tamin'ny andro taloha.	
33O	7	15	0,00000	 Toy ny tamin'ny andro nivoahanao avy any amin'ny tany Ejipta, haneho zava-mahagaga aminy aho.	
33O	7	16	0,00000	 Hahita izany ireo firenena, ka hahamenatra azy avokoa ny heriny rehetra; hitampim-bava izy ireo, hangintsigintsina ny sofiny.	
33O	7	17	0,00000	 Hilela-bovoka, toy ny menarana izy; ary toy ny bibilavan'ny tany, dia hivoaka amin-tahotra miala amin'ny fiereny; hanatona an'ny Tompo Andriamanitsika, amin-kovitra izy, ary hatahotra anareo.	
33O	7	18	0,00000	 Iza no Andriamanitra tahaka anao, izay manesotra ny fahotana, ary mamela fahadisoana, an'izay sisa amin'ny lovanao? Tsy mba ataony mahery mandrakizay ny fahatezerany fa ny mamindra fo no sitrany.	
33O	7	19	0,00000	 Hamindra fo amintsika indray izy ka hanitsakitsaka ny faharatsiantsika. Harianao any ambany ranomasina, ny fahotany rehetra;	
33O	7	20	0,00000	 hampiseho amin'i Jakoba ny fahamarinanao hianao, sy amin'i Abrahama ny famindram-ponao; izay efa nianiananao tamin'ny razanay hatramin'ny andro fahataloha.	
34O	1	1	0,00000	[HATEZERAN'IAVEH AMIN'I NINIVA SY FANAMELOHANY AZY - IAVEH, ANDRIAMANITRA MPAMALY; MANDROSO HAMELY AN'I NINIVA; KA RAVANY NY TANÀNA; NY VAHOAKA KOSA VONJENY] Teny momba an'i Niniva. Bokin'ny fahitan'i Nahoma avy any Elkosy.	
34O	1	2	0,00000	 Andriamanitra saro-piaro sy mpamaly heloka Iaveh, mpamaly heloka sady mahalala fahatezerana; mamaly izay manohitra azy Iaveh, sady mitahiry fahatezerana amin'ny fahavalony.	
34O	1	3	0,00000	 Mahari-po ela Iaveh sady be hery ary tsy misy meloka avelany fotsiny. Tadio aman-tafio-drivotra no handehanan'ny Tompo, ary rahona no vovoka diaviny.	
34O	1	4	0,00000	 Mandrahona ny ranomasina izy dia ataony maina; ary ataony ritra ny ony rehetra. Malazo Basàna sy Karmely, malazo koa ny zava-manirin'i Libàna.	
34O	1	5	0,00000	 Mihorohoro ny tendrombohitra eo anoloany, ary miempo ny havoana; mientanentana ny tany eo anatrehany, dia izao tontolo izao sy izay rehetra monina eo aminy.	
34O	1	6	0,00000	 Iza no mahatoetra eo anoloan'ny fahamarinany? Zovy no mahatanty ny firehitry ny fahatezerany? Mìtatra toy ny afo ny fahatezerany, ary mitresaka eo anoloany ny vatolampy.	
34O	1	7	0,00000	 Tsara fo Iaveh; fiarovana amin'ny androm-pahoriana izy, ary mahalala izay matoky azy.	
34O	1	8	0,00000	 Hofoanany amin'ny riaka manafotra izany fitoerana izany; ary henjehiny hatrany anatin'ny aizina ny fahavalony.	
34O	1	9	0,00000	 Inona no hevitrareo ny amin'ny Tompo? Hotanterahany ny fandravana: tsy hipoitra fanindroany ny fahoriana.	
34O	1	10	0,00000	 Fa nifaningotra toy ny tsilo sy toy ny leon'ny divainy izy ireo, ka ho levona toy ny mololo karankaina.	
34O	1	11	0,00000	 Avy taminao no nivoahan'ilay misain-dratsy hanoherana an'ny Tompo, izay mamoron-kevitra mahameloka.	
34O	1	12	0,00000	 Izao no lazain'ny Tompo: Na dia tsy latsak'isa sady maro aza izy ireo, dia hojinjaina ary tsy hitsy intsony. Efa nanetry anao aho, ka tsy hanetry anao intsony.	
34O	1	13	0,00000	 Ary ankehitriny, ry Jodà ô,ho tapahiko hiala aminao ny jiogany; ary hotòsako ny famatorana anao.	
34O	1	14	0,00000	 Ny aminao kosa izao no voadidin'ny Tompo: Tsy ho velo-maso intsony ny anaranao; hofoanako ao an-tranon'Andriamanitrao ny sarin-javatra voapaika sy ny anidina; manomam-pasana ho anao aho satria latsa-danja hianao.	
34O	2	1	0,00000	[FANEHOANA NY FAHIRANO AMAM-PANDRAVANA AN'I NINIVA - FIBOSESEHAN'NY FAHAVALO; TSY FAHAZOANA MIARO TENA - AFAKA ITY TANÀNA MAFY, SADY BABOINA NO FOANANA] Indro, eny an-tendrombohitra, ny tongotry ny iraka mitondra filazana mahafaly, izay manambara fiadanana. Ankalazao ny fetinao, ry Jodà, efao ny voadinao! Fa tsy handalo eo aminao intsony izy; efa levona mihitsy ny ratsy fanahy.	
34O	2	2	0,00000	 Misy mpandrava tamy hamely anao; tano ny trano mimanda, ambeno ny làlana, hatanjaho ny valahanao, angony ny herinao rehetra!	
34O	2	3	0,00000	 Fa Iaveh mampody ny voninahitr'i Jakoba, mbamin'ny voninahitr'Israely, satria norobain'ny mpandroba izy, sady nosimbany ny foto-boalobony.	
34O	2	4	0,00000	 Voaloko mena ny ampingan'ny mpiadiny, miakanjo mena mangatrakatraka ny miaramilany: mitranga ny kalesiny eo anatin'ny vy manjelanjelatra, amin'ny andro iomanany hiady, ary ny lefony mandihindihy.	
34O	2	5	0,00000	 Eny amin'ny arabe ny kalesiny miriotra mifofofofo; miezaka faingana eny amin'ny kianja, hoatra ny lelafo no fijery azy, toy ny tselatra mitsoriaka.	
34O	2	6	0,00000	 Mahatsiahy ny olo-malazany izy; tafintohina eny am-pandehanana ireny; miezaka ho amin'ny manda izy ireo: mivonon-kiaro tena ny olona.	
34O	2	7	0,00000	 Mivoha ny vavahadin'ny ony, dia mirodana ny lapa.	
34O	2	8	0,00000	 Efa tanteraka izao, dia nampitanjahana, lasan-ko babo izy io, ka mitoloko ny mpanompovaviny toy ny fitolokon'ny voromailala; mandondon-tratra izy ireo.	
34O	2	9	0,00000	 Toy ny dobo Niniva hatrizay niandohany... Mandositra izy ireo!.. Mijanòna e! Mijanòna e!... nefa tsy misy miherika!	
34O	2	10	0,00000	 Baboy ny volafotsy, baboy ny volamena! fa tsy hita lany ny hareny, mbamin'ny fanaka sarobidiny rehetra voaangony.	
34O	2	11	0,00000	 Foana, voaroba, tankina! Kivy ny fo, mangovitra ny lohalika, mitapitapin'ny fiahiana mafy ny valahana rehetra, mivaloarika avokoa ny tarehy.	
34O	2	12	0,00000	 Aiza no misy ny lavak'ireo liona, izay fitoerana ifahanan'ny liona tanora, izay nieren'ny lion-dahy aman-diom-bavy sy ny zana-diona, sady tsy misy manaitaitra azy?	
34O	2	13	0,00000	 Ilay liona nifaoka izay nilain'ny zanany, nanakenda ho an'ny liom-baviny, nameno haza ny lavany, sy toha, ny zohiny.	
34O	2	14	0,00000	 Inty aho izao manohitra anao! - teny marin'ny Tompo'ny tafika; hampanjariko setroka ny kalesinao; holevonin'ny sabatra, ny liona tanoranao: hoesoriko amin'ny tany ny hazanao; ary tsy ho re intsony ny feon'ny irakao.	
34O	3	1	0,00000	[NY HELOK'I NINIVA, NAHATONGA NY FAHARAVANY - NY HELOK'I NINIVA; HIRAY ANJARA AMIN'I TEBA IZY; MASAKA HOTSARAINA IZY] Loza ho an'ny tànana mpandatsa-dra, feno fanambakana amam-pahasiahana tsy mitsahatra amin'ny halatra!	
34O	3	2	0,00000	 Injany re ny firivorivon'ny karavasy, ny firodorodon'ny kodia, ny katrokatroky ny soavaly, ny fiantraitraiky ny sarety!	
34O	3	3	0,00000	 Mpitaingin-tsoavaly miezaka, sabatra mamirapiratra, lefona manjelatra, olo-maratra sesehena, maty miavosa, faty tsy hita isa... Voafingampingan'ny faty, ny olona!	
34O	3	4	0,00000	 Ny nahatonga izany, dia noho ny fijangajangana maro be nataon'ilay vehivavy janga, feno zavatra mahafinaritra manangoly, kinga amin'ny fankatoavana, izay nivarotra firenena amin'ny fijangajangany sy vahoaka amin'ny fankatoavany.	
34O	3	5	0,00000	 Inty aho izao manohitra anao, - teny marin'ny Tompon'ny tafika; haingaiko hatrany amin'ny tavanao ny rambon'ny akanjonao, haharihariko amin'ny firenena ny fitanjahanao, ary amin'ny fanjakana ny fahamenaranao.	
34O	3	6	0,00000	 Hotsipazako loto hianao, sy halàko baraka, sy hataoko fijerin'ny olona hianao.	
34O	3	7	0,00000	 Izay mahita anao, handositra lavitra anao avokoa, sy hanao hoe: Rava Niniva! Iza no hangoraka azy? Aiza no hitadiavako mpampionona anao?	
34O	3	8	0,00000	 Moa hianao tsara noho No-Amona izay nipetraka teo amin'ny ony, nohodidinin'ny rano, nanana ny ranomasina ho mandany, sy ny rano be ho tambohony?	
34O	3	9	0,00000	 Etiopia no heriny, mbamin'ny Ejipta koa, ary be tsy hita isa ireny; Foty sy ny Libiana no mpanampy anao.	
34O	3	10	0,00000	 Mba lasana voasesi-tany ihany anefa, ary nentin-ko babo izy; ny zanany madinika koa notorotoroina, teny an-joron-dalambe rehetra teny; ny olo-malazany nanaovana filokana, ary ny lehibeny rehetra nivesatra gadra avokoa.	
34O	3	11	0,00000	 Hianao koa hampileovina, dia hanjavona tsy hita intsony; hianao koa eo anatrehan'ny fahavalo hitady fialofana.	
34O	3	12	0,00000	 Ny tanànanao mimanda mafy rehetra dia aviavy misy voany masaka; hozongozonina dia miraraka eo am-bavan'izay te-hihinana azy ireny.	
34O	3	13	0,00000	 Indro ny vahoakanao fa toy ny vehivavy eo afovoanao; eo anoloan'ny fahavalonao, dia hivoha midanadana ireo vavahadin'ny taninao; levon'ny afo ny hidinao.	
34O	3	14	0,00000	 Mantsaka rano ho anao ho fitaovana amin'ny fahirano; hamafiso ny manda, manditia tanimanga, mihose tanidilatra, raiso ny lasitra hanaovana biriky.	
34O	3	15	0,00000	 Any no handevonan'ny afo anao, handripahan'ny sabatra anao, sy hihinanany anao, toy ny ieleka na dia ho maro toy ny ieleka aza hianao, sy ho betsaka toy ny valalavao.	
34O	3	16	0,00000	 Nampitombo isa ny mpandrantonao hianao, mihoatra noho ny kintana eny an-danitra; mikopak'elatra ny ieleka dia lasa manidina.	
34O	3	17	0,00000	 Ny mpiambinao no toy ny ieleka ary ny mpanapaka anao no toy ny valalavao miavosa, mipetraka eny amin'ny fefy izy, amin'izay andro mangatsiaka; fa lasa mandositra raha vao miposaka ny masoandro, ka tsy fantatra intsony izay nisy azy; nankaiza izy?	
34O	3	18	0,00000	 Rendremana ny mpiandrinao, ry mpanjakan'i Asiria; mivalandotra ny lehilahy maherinao; mihahaka eny an-tendrombohitra ny vahoakanao; sady tsy misy olona mamory azy.	
34O	3	19	0,00000	 Tsy lai-panafody ny ratranao; ratsy ny ferinao; izay rehetra hitantarana ny nanjo anao, hiteha-tànana noho ny aminao avokoa; satria zovy moa no tsy niharan'ny hasomparanao lava izao?	
35O	1	1	0,00000	[FANONTANIANA NAMPITEBITEBY NY MPAMINANY: NAHOANA NY RATSY FANAHY NO MANDRESY SY MANDOZA NY MARINA? - FILAZANA NY TAFIKY NY KALDEANA - AVERINY NY FANONTANIANA, ARY ANDRASANA NY VALY IZAY OMEN'ANDRIAMANITRA AZY] Teny fitsarana izay nahazoan'i Habakòka mpaminany fahitana.	
35O	1	2	0,00000	 Iaveh ô, mandra-pahoviana no hiantsoako anao, nefa tsy mihaino ahy ihany hianao, ary hitaraina aminao aho hoe: fahasiahana! nefa tsy vonjenao ihany aho?	
35O	1	3	0,00000	 Nahoana aho no ataonao mahita ny tsy fahamarinana ary hianao mijery ny fahoriana? Fa fandravana amam-pahasiahana no eo anatrehako; misy fifandirana ary mitranga ny tsy fifanarahana,	
35O	1	4	0,00000	 noho izany maty ny lalàna, ary tsy mahita mangirana ny fahamarinana; fa solokin'ny ratsy fanahy ny marina, ka rariny mivaona no mivoaka.	
35O	1	5	0,00000	 Topazo maso ireo firenena ka zahao; dia migagà sy mitalanjòna. Fa indro aho amin'ny andronareo hanao zavatra, izay tsy hinoanareo raha olona no mitantara aminareo.	
35O	1	6	0,00000	 Satria indro aho hamoky ny Kaldeana, firenena masiaka sy mirehidrehitra, izay mandroso ho any amin'ireo tany midadasika be mba haka fonenana izay tsy azy.	
35O	1	7	0,00000	 Mahatsiravina sy mahatahotra izy; ary avy amin'ny tenany ihany ny fahefany amam-pahalehibeazany.	
35O	1	8	0,00000	 Mailaka noho ny leoparda ny soavaliny, sady liana noho ny amboadia amin'ny hariva. Mampiriotra ny mpitaingin-tsoavaliny; avy lavitra ny mpitaingin-tsoavaliny, manidina toy ny voromahery lian-te-hihinana.	
35O	1	9	0,00000	 Tonga mba hanao hasiahana avokoa izany firenena izany; ny masony feno halianana mijery any alohany any; manangona babo toy ny fasika izy.	
35O	1	10	0,00000	 Izay io dia mihomehy izay mpanjaka, mihanihany izay mpanapaka; ny trano mimanda rehetra ihomehezany, vovo-tany no asavovony dia afany ireny.	
35O	1	11	0,00000	 Dia mandroso ny tafio-drivotra ka mihoatra, ary izy mahazo heloka; ny herin'ny tenany dia izay no andriamaniny!	
35O	1	12	0,00000	 Moa tsy hatramin'ny fiandohana va hianao, ry Iaveh, Andriamanitro, ilay masiko? Tsy ho faty izahay. Iaveh ô, ny nanorenanao izany vahoaka izany dia hahatanteraka ny rariny, ny mba hamay no nanaovanao mafy orina azy, ry Vatolampiko.	
35O	1	13	0,00000	 Ny masonao madio loatra, tsy hahajery ny ratsy; ary hianao tsy mety mibanjina ny fahoriana. Ka nahoana no hojerenao fotsiny ireo mpamitaka ; ary hangina hianao, raha mihinana ny marina noho izy, ny ratsy fanahy ?	
35O	1	14	0,00000	 Hataonao toy ny hazan-dranomasina va ny olombelona, sy toy ny biby mandady tsy manan-dehibe?...	
35O	1	15	0,00000	 Fa alainy amin'ny fintana izany rehetra izany, sy sarihany amin'ny haratony, ary angoniny amin'ny harato tarihina, ka dia mifaly sy mientan-karavoana izy.	
35O	1	16	0,00000	 Ka noho izany, izy manao sorona ho an'ny haratony, sy manatitra emboka manitra ho an'ny harato tarihiny; satria ireo no ahazoany anjara hanina matavy sy sakafo matsiro.	
35O	1	17	0,00000	 Hitohy mandrakariva va ny fandoarany ny ao amin'ny haratony, sy ny famonoany, tsy ananany antra, ny firenena?	
35O	2	1	0,00000	[FANONTANIAN'NY MPAMINANY, VALIN'ANDRIAMANITRA - LOZA HO AN'NY FIRENENA MIAVONAVONA, TSY METY AFA-PO; TOTOFANY FANOMPOANA NY OLON-DRESINY; NY MAMPAHORY FIRENENA SY MAMPANOMPO AZY IREO ANDRIAMANINY NO IFALIANY] Tiako ny mitana ny anjara toerako, sy mipetraka eo amin'ny tilikambo fiambenana, dia hitandrina aho hahitako izay holazain'ny Tompo amiko, sy izay havaliko ny fananarana hatao amiko.	
35O	2	2	0,00000	 Dia namaly ahy Iaveh, ka nanao hoe: Soraty ny fahitana ka sokiro amin'ny fafana, mba hamakian'ny olona azy moramora.	
35O	2	3	0,00000	 Fa mbola misy fahitana amin'ny fotoam-boafetra; efa mandroso ho amin'ny fotoana fanaperana azy izy, ka tsy hamitaka; raha miadam-pihavy izy, andraso ihany, satria ho avy tokoa, fa tsy ho diso.	
35O	2	4	0,00000	 Izay mibohibohy ny fanahy ao anatiny, dia tsy mba amin'ny làla-mahitsy, fa ny marina no ho velona amin'ny finoany.	
35O	2	5	0,00000	 Ary fanampin'izany koa mamitaka ny divay. Tsy haharitra ny olona miavonavona, izay mampitombo ny fahalianany ho lehibe toy ny seoly sy tsy mety voky, hoatra ny fahafatesana; mamory ny firenena rehetra ho ao aminy, ary manangona ny vahoaka rehetra ho azy.	
35O	2	6	0,00000	 Moa va izy ireo, dia izy rehetra, tsy hanonona oha-teny momba azy amam-panoharana sy ankamantatra mihatra aminy? Hanao hoe: Loza ho an'izay mandraoka ny tsy azy, - mandra-pahoviana? - sy ho an'izay mandray ho entana tataoviny ny zavatra natao tsatoka.	
35O	2	7	0,00000	 Tsy hitsangana tampoka va ireo tompon-trosa, tsy hifoha va ireo ho mpamono anao ka hianao kosa indray, moa tsy ho rembiny?	
35O	2	8	0,00000	 Noho hianao nambabo firenena maro, dia mba hobaboin'ny firenena sisa rehetra kosa, noho ny ran'olona nalatsaka, sy ny fandozàna natao tamin'ny tany, na tamin'ny tanàna, na tamin'ny mponina rehetra ao aminy.	
35O	2	9	0,00000	 Loza ho an'izay manangon-karena tsy an-drariny ho an'ny taranany, hanaovany amin'ny avo dia avo ny akaniny, mba handosirany tsy ho tratry ny loza!	
35O	2	10	0,00000	 Manao hevitra hanala baraka ny taranakao hianao; tamin'ny nandringananao firenena maro dia nanota tamin'ny tenanao hianao.	
35O	2	11	0,00000	 Fa ny vato amin'ny rindrina hitaraina, ary ny sakamandimby amin'ny rafi-trano no hamaly azy.	
35O	2	12	0,00000	 Loza ho an'izay manao tanàna amin'ny fandatsahan-dra; sy manorina renivohitra amin'ny tsy marina!	
35O	2	13	0,00000	 Tsy izao va no sitrapon'ny Tompon'ny tafika dia ny hiasan'ny olona ho an'ny afo, sy ny hisasaran'ny firenena ho an'ny zava-poana?	
35O	2	14	0,00000	 Fa ny tany ho feno ny fahalalana ny voninahitry ny Tompo, toy ny fandrakotry ny rano ny fanambanin'ny ranomasina.	
35O	2	15	0,00000	 Loza ho an'izay mampisotro ny namany, dia hianao izay mampidina ny hatezeranao, mandra-pahamamony, mba hijery ny fitanjahany!	
35O	2	16	0,00000	 Henatra no nivokisanao fa tsy voninahitra; misotroa koa hianao, ka asehoy ny tsy mahavoafora anao; hivadika hirotsaka aminao ny kapoaka ao an-tànana ankavanan'ny Tompo; ho sarona fahafaham-baraka ny voninahitrao.	
35O	2	17	0,00000	 Fa hitsingerina aminao ny fahasiahana namelezana an'i Libàna mbamin'ny fandringanana ny biby raiki-tahotra mahatsiravina, noho ny ran'olona nalatsaka, sy ny loza natao tamin'ny tany, na tamin'ny tanàna na tamin'ny mponina rehetra ao aminy.	
35O	2	18	0,00000	 Inona no asan'izay sarin-javatra voapaika, no mipaika azy ny mpamorona azy, na ny sampy anidina sy ny mpanambara lainga, no matoky izay asan-tànany ny mpamorona azy, amin'ny fanamboarana andriamanitra moana?	
35O	2	19	0,00000	 Loza ho an'izay manao amin'ny hazo hoe: Mitsangàna! sy amin'ny vato moana hoe: Mifohaza! Hampianatra va izy? Indro fa voapetaka volamena sy volafotsy izy, nefa tsy mba misy fofon'aina akory ao anatiny.	
35O	2	20	0,00000	 Iaveh kosa, ao amin'ny tempoliny masina; aoka hangina eo anatrehany hianao, ry tany rehetra.	
35O	3	1	0,00000	[VAVAKY NY MPAMINANY - LOHATENY SY FIANTSOANA NY INDRAFON'ANDRIAMANITRA - MISEHO HITSARA IAVEH; FIKORONTANANA AMIN'NY OLOMBELONA SY NY ZAVATRA HAFA - MIENTANA NY FON'NY MPAMINANY] Vavaka nataon'i Habakòka, mpaminany. Araka ny fomban-dahateny ditirambika.	
35O	3	2	0,00000	 Iaveh ô, nandre izay nampandrenesinao aho, dia raiki-tahotra aho, Iaveh ô! Velomy ny asanao amin'ny taona mifandimby; ataovy fantatra amin'ny taona mifandimby izy. Na eo amin'ny hatezeranao aza, mahatsiarova ny hamindra fo.	
35O	3	3	0,00000	 Tamy avy any Temàna Andriamanitra, ary avy any an-tendrombohitra Faràna ilay Masina (Selà). Nanarona ny lanitra ny fiandrianany; ary nameno ny tany ny voninahiny.	
35O	3	4	0,00000	 Toy ny fahazavan'ny masoandro miposaka ny famirapiratany; misy tana-masoandro avy eo amin'ny tànanay; ao no ieren'ny heriny.	
35O	3	5	0,00000	 Mandeha eo anoloany ny fandripahana; ary manaraka ny diany ny tazo mahamay.	
35O	3	6	0,00000	 Nijanona izy, ka nampihorohoro ny tany; nijery izy ka nampihozongozona ny firenena; torotoro ny tendrombohitra mandrakizay, nietry ny havoana fahagola; ny làlany taloha no narahany.	
35O	3	7	0,00000	 Hitako latsaka am-pahoriana, ny lain'i Kosana, ary mihorohoro ny lay amin'ny tanin'i Moaba.	
35O	3	8	0,00000	 Amin'ny ony va no mahatezitra an'ny Tompo? sa amin'ny ony no irehetran'ny fahatezeranao? amin'ny ranomasina no mampisafoaka anao, raha ilay mitaingina ny soavalinao iny hianao, raha mitaingina ny kalesim-pamonjenao?	
35O	3	9	0,00000	 Ny tsipìkanao miseho miharihary; ny zana-tsipìkanao dia ireo fianianana voatononao (Selà). Ataonao mivava ny tany ho ranon-driaka.	
35O	3	10	0,00000	 Nahita anao ny tendrombohitra ka mangovitra, nisy rambon-dranitra nandalo, niloa-peo ny hantsana sady nananga-tànana mankany ambony.	
35O	3	11	0,00000	 Tafajanona eo amin'ny fitoerany ny masoandro amam-bolana; ka ny fanjelanjelatry ny zana-tsipìkanao no andehanan'ny olona, sy ny fahazavan'ny lefonao mamirapiratra.	
35O	3	12	0,00000	 Mitetitety ny tany amim-pahatezerana hianao, hitsahanao amim-pahavinirana ny firenena.	
35O	3	13	0,00000	 Nivoaka hamonjy ny olonao hianao, hanafaka an'ilay Voahosotrao; notapahanao ny vovonan'ny tranon'ny ratsy fanahy, nahariharinao hatrany ambany ny fiorenany (Selà).	
35O	3	14	0,00000	 Notrobaranao tamin'ny zana-tsipìkany ihany, ny lohan'ireo antokon'olony, izay nibosesika hamely ahy, tamim-panaovana hobin-kafaliana toy ny efa handevona ny ory ao amin'ny fieren'izy ireo.	
35O	3	15	0,00000	 Hitsahanao amin'ny tongo-tsoavalinao ny ranomasina, ny fitambaran'ny rano be.	
35O	3	16	0,00000	 Vao nandre aho dia nivadika ny tsinaiko; mipararetra amin'izany feo izany ny molotro, idiran'ny fahalovana ny taolako, mangovitra ny lohaliko eo ambaniko, noho ny tsy maintsy hiandrasako amim-piadanana ny andro mahory, izay hiakaran'ny fahavalo hampahory ny vahoaka anankiray.	
35O	3	17	0,00000	 Satria amin'izany ny aviavy tsy hamontsina, ny voaloboka tsy hisy hotoazana; ny oliva tsy hisy voany; ary ny saha tsy hahavoka-kanina; tsy hisy hita intsony ao amin'ny vala ny ondry ary ny fahitra tsy hisy omby intsony.	
35O	3	18	0,00000	 Fa izaho dia te-hiravoravo amin'ny Tompo, te-hientan-kafaliana amin'ny Andriamanitry ny famonjena ahy.	
35O	3	19	0,00000	 Iaveh Tompo no heriko; ataony toy ny an'ny serfavavy ny tongotro, ary ampandehaniny eny amin'ny fitoerako avo aho. Ho an'ny filohan'ny mpihira, amin'ny zava-manenoko tendrena.	
36O	1	1	0,00000	[NY ANDRON'ANDRIAMANITRA - HAHAZO AN'IZAO TONTOLO IZAO NY FAMAIZANA - EFA ANTOMOTRA IZANY - NY ANDRON'ANDRIAMANITRA HO AN'I JODÀ - MAHATAHOTRA IZANY ANDRO IZANY] Ny tenin'ny Tompo izay natao tamin'i Sofonia, zanak'i Kosì, zanak'i Godoliasa, zanak'i Amariasa, zanak'i Ezekiasa, tamin'ny andron'i Josiasa, zanak'i Amona, mpanjakan'i Jodà.	
36O	1	2	0,00000	 Hesoriko eo ambonin'ny tany ny zavatra rehetra, - teny marin'ny Tompo;	
36O	1	3	0,00000	 Hesoriko ny olombelona sy ny biby; hesoriko ny voromanidina sy ny hazan-dranomasina, ary ny fanafintohinana mbamin'ny ratsy fanahy; ka haringako eo ambonin'ny tany ny olombelona, - teny marin'ny Tompo.	
36O	1	4	0,00000	 Dia haninji-tànana hamely an'i Jodà aho, sy hamely ny mponina rehetra ao Jerosalema, ary haringako amin'ity fitoerana ity ny sisan'i Baala, ny anaran'ny mpandraharahany miaraka amin'ny mpisorona.	
36O	1	5	0,00000	 Ireo miankohoka eny ambonin'ny tafon-trano, eo anatrehan'ny tafiky ny lanitra; sy ireo miankohoka manao fianianana amin'ny Tompo, sady mianiana amin'ny mpanjakany;	
36O	1	6	0,00000	 sy ireo mihataka miala amin'ny Tompo, izay tsy mitady an'ny Tompo, ary manan-draharaha aminy akory.	
36O	1	7	0,00000	 Mangìna eo anatrehan'ny Tompo Iaveh, fa efa akaiky ny andron'ny Tompo, satria efa nanomana sorona Iaveh, efa nanamasina ny olo-nasainy izy.	
36O	1	8	0,00000	 Ary izao no hitranga: Amin'ny andron'ny soron'ny Tompo hofaiziko ny mpanapaka sy ny zanak'andriana, mbamin'izay rehetra manao fitafian'ny hafa firenena.	
36O	1	9	0,00000	 Hofaiziko avokoa amin'izany andro izany, izay rehetra miezaka mihoatra ny tokonana, ka nameno fahasiahana amam-pitaka ny tranon'ny tompony.	
36O	1	10	0,00000	 Amin'izany andro izany dia izao no hatao, - teny marin'ny Tompo: Hisy antsoantso hitatatata avy ao am-bavahadin'ny hazandrano; hisy fitarainana, avy ao an-tanàna faharoa; ary hisy kotrokotroka be avy amin'ny havoana.	
36O	1	11	0,00000	 Midradradradrà, ry mponina ao amin'ny Feta, fa ringana avokoa ny vahoaka kananeana, levona avokoa izay rehetra mivesatra vola.	
36O	1	12	0,00000	 Izao no hatao amin'izany andro izany: Hokarohako amin'ny fanala Jerosalema, ka hofaiziko ny olona mandry mifetaka amin'ny faikany, izay manao anakampo hoe: Tsy manisy soa, tsy manisy ratsy Iaveh!	
36O	1	13	0,00000	 Hatolotra hobaboina, ny fananany, ary hatolotra horavana ny tranony; hanao trano izy, fa tsy hitoetra ao; hamboly voaloboka izy, fa tsy hisotro divay avy amin'izany.	
36O	1	14	0,00000	 Efa akaiky ny andro lehiben'ny Tompo, efa akaiky izy sady tamy haingana dia haingana! Injay migadona ny andron'ny Tompo! Ho velon-taraina mangidy amin'izay ny olo-mahery fo.	
36O	1	15	0,00000	 Fa izany andro izany, dia androm-pahatezerana, androm-pahoriana amam-tebiteby, andro fahalahelovana amam-pandravana, androm-pahamaizinana sy fanjombonana, andro mandrahona sady manjavona mainty,	
36O	1	16	0,00000	 andron'ny trompetra sy ny fanairana, eo ambonin'ny tanàna mimanda, mbamin'ny nongonongona avo amin'ny manda.	
36O	1	17	0,00000	 Halatsako am-pahoriana ny olona, ka hiraparapa toy ny jamba, satria nanota tamin'ny Tompo izy. Hararaka toy ny vovoka ny rany, ary toy ny zezika ny nofony.	
36O	1	18	0,00000	 Tsy hisy hahavonjy azy na ny volafotsiny na ny volamenany, amin'ny andron'ny fisafoahan'ny Tompo; holevonin'ny fahasarotam-piarony avokoa ny tany; fa hataony rava tsy misy miangana, ataony fototra tampoka, ny mponina rehetra amin'ny tany.	
36O	2	1	0,00000	[FITSARAN'ANDRIAMANITRA NY FIRENENA - FAMPORISIHANA HIBEBAKA ALOHAN'NY FITSARAN'ANDRIAMANITRA - FITSARANA NY FILISTINA, NY MOABITA SY NY AMMONITA, NY ETIOPIANA SY NY ASIRIANA] Mitombena saina, mieritrereta ao anatinareo, ry karazan'olona lany henatra,	
36O	2	2	0,00000	 alohan'ny hiterahan'ny didy sy hihelenan'ny andro toy ny mololo; alohan'ny hiharan'ny firehitry ny fahatezeran'ny Tompo aminareo, alohan'ny hidonan'ny andron'ny fahaviniran'ny Tompo aminareo.	
36O	2	3	0,00000	 Mitadiava an'ny Tompo, hianareo manetry tena rehetra amin'ny tany, izay efa nanaraka ny lalàny; katsaho ny fahamarinana, katsaho ny fanetren-tena. Ho tafahaloka angamba hianareo amin'ny andron'ny fahatezeran'ny Tompo!	
36O	2	4	0,00000	 Fa Gaza, hafoy; Askalona, hanjary efitra; Azota horoahina mitataovovonana; ary Akarona hofongorana.	
36O	2	5	0,00000	 Loza ho an'ny mponina any amin'ny faritanin'ny ranomasina, dia ny firenenan'ny Kretoa! Efa voatonona ny tenin'ny Tompo mamely anareo ry Kanaana, tanin'ny Filistina: Ary haringako hianao ka tsy hisy mponina sisa eo aminao intsony.	
36O	2	6	0,00000	 Ny faritanin'ny ranomasina hanjary tany fiandrasan'ondry sy zohin'ny mpiandry ondry, ary valan'ondry.	
36O	2	7	0,00000	 Ho faritany ho an'ny sisa amin'ny taranak'i Jodà izany, hiandry ny ondriny eo izy; dia handry ao amin'ny tranon'i Askalona nony hariva, fa hamangy sy hanangana azy indray Iaveh Andriamaniny.	
36O	2	8	0,00000	 Reko avokoa ny fanevatevan'i Moaba sy ny fanaratsian'ny taranak'i Ammona, izay nanevateva ny vahoakako, sy nitatra nibohy taminy teny amin'ny sisin-taniny.	
36O	2	9	0,00000	 Ka noho izany dia velona aho, - teny marin'ny Tompon'ny tafika, Andriamanitr'Israely: Moaba hanahaka an'i Sodoma; ary ny taranak'i Ammona ho tahaka an'i Gomora: fitoerana nafoy ho an'ny amiana sy tany ihadian-tsira, ho efitra mandrakizay. Izay sisa amin'ny vahoakako hambabo azy, ary izay tavela amin'ny fireneko no hahazo azy ho lovany.	
36O	2	10	0,00000	 Izany no hihatra aminy dia noho ny avonavony, satria naneso sy niangiangy tamin'ny vahoakan'ny Tompon'ny tafika.	
36O	2	11	0,00000	 Ho fampatahorana mafy ho azy Iaveh, fa hofoanany ireo andriamanitra rehetra ambonin'ny tany; ary hiankohoka eo anatrehany samy any amin'izay misy azy avy, ny mponina amin'ny nosim-pirenena rehetra.	
36O	2	12	0,00000	 Hianareo koa, ry Etiopiana!.. Ho voatrobaky ny sabatro izy ireo.	
36O	2	13	0,00000	 Haninji-tànana hamely ny avaratra koa izy, handringana an'i Asora, ary hahalao an'i Niniva, ka hahatonga azy ho karankaina toy ny efitra.	
36O	2	14	0,00000	 Eo afovoany no handrian'ny biby fiompy ny biby isan-karazany; na sama sy ny sokina avy no haka fonenana any amin'ny loha andriny; hisy feo mihira ho re eny ambaravarankely; ary fandravana no ho eo an-tokonana, fa efa nendahana ny peta-kazo sedera.	
36O	2	15	0,00000	 Io no ilay tanàna niravoravo, nipetraka amin-toky nanao anakampo hoe: Izaho, ary tsy misy hafa-tsy izaho! Ahoana no nanjariany ho efitra, sy fonenan'ny biby! Na iza na iza handia azy, dia hisitrisitry sy hanifikifi-tànana.	
36O	3	1	0,00000	[FITSARAN'IAVEH AN'I JEROSALEMA - HELOK'I JEROSALEMA SY NY LEHIBENY, TSY NAHOANY NY FANANARANA NATAO AZY - HO VOASAZY IZY - HANKALAZAIN'NY MPANOMPO SAMPY NY ANARAN'IAVEH - FANADIOVANA SY FANANDRATANA AN'ISRAELY] Loza ho an'ilay miodina sy voaloto dia ny tanàna fampahoriana!	
36O	3	2	0,00000	 Tsy nisy feo nohenoiny akory, tsy nandray anatra izy, tsy niankina tamin'ny Tompo, tsy nanatona an'Andriamaniny.	
36O	3	3	0,00000	 Ao aminy, ny mpanapaka, liona mierona; ny mpitsarany, amboadia hariva, tsy mamela na inona na inona ho tra-maraina.	
36O	3	4	0,00000	 Ny mpaminaniny vavàna sady olona mamitaka; ny mpisorony mandoto ny zava-masina sy mandika ny lalàna.
36O	3	5	0,00000	 Marina Iaveh eo afovoany, tsy misy tsy rariny ny ataony; mamoaka ny fitsarany isa-maraina izy mba hanome ny fahazavana, ary tsy diso amin'izany izy na oviana na oviana; fa ny olona tsy tia vavaka tsy mahalala henatra!
36O	3	6	0,00000	 Firenena maro no naringako, ka rava ny tilikambony, nataoko lao ny arabeny ka tsy hisy mpandia intsony; voarava ny tanànany ka tsy misy olona intsony, tsy misy mponina na iray aza.
36O	3	7	0,00000	 Hoy aho: Hatahotra ahy ahay hianao, handray ny anatra; dia tsy ho rava ny fonenany, araka izay rehetra notapahako ny aminy. Kanjo vao mainka nirotoroto izy ireo hanimba ny asa rehetra ataony.
36O	3	8	0,00000	 Koa andrasonareo aho, - teny marin'ny Tompo, amin'ny andro hitsanganako haka babo! Satria izao no didiko, dia ny hanangonako ny firenena, hamoriako ny fanjakana, hanidinako ny ahatezerako amin'izy ireo, dia ny firehetan'ny fahatezerako rehetra. Fa ny afon'ny fahasarotam-piaroko no handevona ny tany rehetra.
36O	3	9	0,00000	 Fa amin'izany ny firenena homeko molotra madio hiantsoan'izy rehetra ny anaran'ny Tompo sy hanompoany azy amim-piraisan-kina.
36O	3	10	0,00000	 Avy any an-dafin'ny onin'i Etiopia ireo mpivavaka amiko, ireo naeliko, hitondra ny fanatitra ho ahy.
36O	3	11	0,00000	 Amin'izany andro izany tsy ho henatra ho anao intsony, ny asanao rehetra izay nanotanao tamiko; satria amin'izany hesoriko hiala eo aminao ireo izay nifaly tamim-pireharehana; ary hianao tsy hiavonavona intsony eo an-tendrombohitro masina.
36O	3	12	0,00000	 Havelako eo aminao ny vahoaka ambany sy manetry tena anankiray izay hatoky ny anaran'ny Tompo.
36O	3	13	0,00000	 Ny sisa amin'Israely dia tsy hanao ny tsy marina, na hilaza lainga, ary tsy hahitana eo am-bavany intsony izay lela mandainga. Fa hihinana sy handry fahizay izy ireo, ary tsy hisy olona hanaitaitra azy.
36O	3	14	0,00000	 Mihobia, ry zanakavavin'i Siona! manaova feo firavoravoana, ry Israely! Mifalia sy mireharehà amin'ny fonao rehetra, ry zanakavavin'i Jerosalema.
36O	3	15	0,00000	 Fa ny fitsarana nanameloka anao nesorin'ny Tompo, ny fahavalonao nentiny mihodivitra anao. Iaveh, Mpanjakan'Israely, no eo aminao, ka tsy hahita loza intsony hianao.
36O	3	16	0,00000	 Amin'izany andro izany, izao no holazaina amin'i Jerosalema: Aza matahotra, ry Siona, ary aza miraviravy tànana!
36O	3	17	0,00000	 Iaveh, Andriamanitrao no eo aminao, mpamonjy mahery! Ary izy haneho ny hafaliany lehibe noho ny aminao; hangina izy amin'ny fitiavany; noho ny aminao dia hisebiseby amin'ny hobin-kafaliana.
36O	3	18	0,00000	 Hovoriko ireo latsaka am-pahoriana, tsy mahita fety lehibe hankalazaina; satria isan'ny anao ireny, itambesaran'ny latsa.
36O	3	19	0,00000	 Amin'izany andro izany hofaranako ny amin'ny momba an'ireo rehetra mpampahory anao: Hovonjeko ikala mandringa, hangoniko ikala voaroaka, ka hataoko be voninahitra sy malaza izy ireo, any amin'ny tany rehetra nanakorana azy.
36O	3	20	0,00000	 Amin'izany andro izany, hampodiko hianareo; ary amin'ny andro hanangonako anareo, hataoko malaza sy be voninahitra hianareo, any amin'ny firenena rehetra eto an-tany, rahefa hatsahatro ny fahavalonareo, eo imasonareo, hoy Iaveh.
37O	1	1	0,00000	[LAHATENY VOALOHANY: FAMPORISIHANA HANOHY NY ASA TAPAKA, MOMBA NY FANAOVANA NY TEMPOLY INDRAY - FOTOANA SY ANTONY NANAOVANA NY LAHATENY - NY LAHATENY - VOKATRA AZO TAMIN'IZANY] Tamin'ny taona faharoa nanjakan'i Dariosa mpanjaka, tamin'ny volana fahenina, andro voalohan'ny volana, no nahatongavan'ny tenin'ny Tompo, tamin'ny alàlan'i Akjea, mpaminany, tamin'i Zorobabela, zanak'i Salatiela, governora tany Jodà, sy tamin'i Jesosy, zanak'i Josedeka, mpisorona lehibe, nanao hoe: 
37O	1	2	0,00000	 Izao no lazain'ny Tompon'ny tafika: Ity firenena ity manao hoe: Tsy mbola tonga ny fotoana, ny fotoana hanaovana ny tranon'ny Tompo indray. 
37O	1	3	0,00000	 Ary tonga ny tenin'ny Tompo, tamin'ny alàlan'i Akjea mpaminany manao hoe:
37O	1	4	0,00000	 Ary ho anareo kosa moa dia fotoana hitoerana ao an-tranonareo voaisy peta-drindrina, amin'izao aharavan'io trano io izao?
37O	1	5	0,00000	 Koa ankehitriny izao no lazain'ny Tompon'ny tafika: Diniho tsara ny làlanareo.
37O	1	6	0,00000	 Namafy be hianareo, fa nijinja kely; mihinana, fa tsy ampy hahavoky; misotro, fa tsy ampy hahafa-po; mitafy, fa tsy ampy hanafana; ary ny mpikarama mahazo ny karama hatao an-kitapo loaka.
37O	1	7	0,00000	 Izao no lazain'ny Tompo'ny tafika: Diniho tsara ny làlanareo.
37O	1	8	0,00000	 Mandehana any an-tendrombohitra ka mitondrà hazo, ary ataovy ny trano; hankasitrahako sy hahazoako voninahitra izany, hoy Iaveh.
37O	1	9	0,00000	 Nanantena be hianareo, nefa tsy nisy hafa-tsy kely foana; nanangona ny vokatrareo, nefa notsofiko izany. Nahoana? - teny marin'ny Tompon'ny tafika. Satria ny tranoko mbola rava; nefa hianareo isany, samy maimay be ihany ny amin'ny tranony avy.
37O	1	10	0,00000	 Noho izany ny lanitra tsy nandefa ny ando ho anareo, ary ny tany mandà tsy hanome ny vokany.
37O	1	11	0,00000	 Niantso ny fahamainana aho, ho amin'ny tany sy ny tendrombohitra, ho amin'ny vary, ny divay vaovao, ny diloilo, sy izay rehetra mety ho vokatry ny tany, mbamin'ny olona sy ny biby, ary asan-tànana rehetra. 
37O	1	12	0,00000	 Tamin'izay Zorobabela, zanak'i Salatiela, sy Jesosy, zanak'i Josedeka, mpisorona lehibe, mbamin'ny vahoaka sisa rehetra nihaino ny feon'ny Tompo Andriamaniny, sy ny tenin'i Akjea, mpaminany, araka ny hafatra nomen'ny Tompo Andriamaniny azy, ka natahotra ny vahoaka teo anatrehan'ny Tompo. 
37O	1	13	0,00000	 Ary Akjea, irak'Iaveh, araka ny didin'ny Tompo, niteny tamin'ny vahoaka, nanao hoe: Momba anareo aho, - teny marin'ny Tompo. 
37O	1	14	0,00000	 Ary notairin'ny Tompo ny fanahin'i Zorobabela, zanak'i Salatiela, governora tany Jodà, ny fanahin'i Jesosy, zanak'i Josedeka, mpisorona lehibe, sy ny fanahin'ny vahoaka sisa rehetra; ka dia tonga izy ireo ary niasa tamin'ny tranon'ny Tompon'ny tafika Andriamaniny, 
37O	1	15	0,00000	 tamin'ny andro fahefatra amby roapolon'ny volana fahenina, taona faharoa, nanjakan'i Dariosa.
37O	2	1	0,00000	[LAHATENY FAHAROA: NY VONINAHITRY NY TEMPOLY FAHAROA - LAHATENY FAHATELO: FOTOTRY NY LOZA NANJO TEO - FAMPANANTENANA FITAHIANA - LAHATENY FAHEFATRA: FIAROVAN'ANDRIAMANITRA AN'I ZOROBABELA] Tamin'ny volana fahafito, andro faharaika amby roapolon'ny volana, tonga ny tenin'ny Tompo, tamin'ny alàlan'i Akjea, mpaminany, nanao hoe: 
37O	2	2	0,00000	 Lazao amin'i Zorobabela, zanak'i Salatiela, governora any Jodà, sy amin'i Jesosy zanak'i Josedeka, mpisorona lehibe, ary ny vahoaka sisa rehetra, ataovy hoe:
37O	2	3	0,00000	 Iza aminareo sisa velona, no nahita ity trano ity tanatin'ny voninahiny taloha, sy ahoana no toetra ahitanareo azy ankehitriny? Tsy toy ny tsinontsinona eo imasonareo va ity?
37O	2	4	0,00000	 Ary ankehitriny matokia, ry Zorobabela, - teny marin'ny Tompo. Matokia, ry Jesosy, zanak'i Josedeka, mpisorona lehibe! Matokia hianareo vahoaka rehetra amin'ny tany, - teny marin'ny Tompo, - ary miasà! fa momba anareo aho, - teny marin'ny Tompon'ny tafika.
37O	2	5	0,00000	 Mbola eo ihany ny fanekena nataoko taminareo, fony hianareo nivoaka avy tany Ejipta; ary mitoetra eo aminareo ny Fanahiko; koa aza matahotra akory.
37O	2	6	0,00000	 Fa izao no lazain'ny Tompon'ny tafika: Indray mandeha ihany, sady tsy ho ela, no mba hanozongozonako ny lanitra sy ny tany, - mbamin'ny ranomasina sy ny tanety.
37O	2	7	0,00000	 Hanozongozona ny firenena rehetra aho ka ho tonga ny rakitry ny firenena rehetra; ary hofenoiko voninahitra ity trano ity, hoy Iavehn'ny tafika.
37O	2	8	0,00000	 Ahy ny volafotsy, ahy ny volamena, - teny marin'ny Tompon'ny tafika.
37O	2	9	0,00000	 Ho lehibe ny voninahitr'ity trano ity, ny voninahitra farany hihoatra ny voalohany; ary eto amin'ity fitoerana ity no hametrahako ny fiadanana, - teny marin'ny Tompon'ny tafika.
37O	2	10	0,00000	 Tamin'ny andro fahefatra amby roapolon'ny volana fahasivy, taona faharoa, nanjakan'i Dariosa, tonga ny tenin'ny Tompo, tamin'ny alalan'i Akjea, mpaminany, nanao hoe: 
37O	2	11	0,00000	 Izao no lazain'ny Tompon'ny tafika: Mangataha amin'ny mpisorona mba hanome valy mahatapaka, manaova hoe: 
37O	2	12	0,00000	 Raha misy olona mitondra hena voahasina amin'ny sisin-dambany, ka misy mofo na zavatra nandrahoina, na divay, na diloilo, na zava-pihinana hafa, voakasiny amin'izany sisin-dambany izany, moa ho voahasina va ireo zavatra ireo? Dia namaly ireo mpisorona nanao hoe: Tsia. – 
37O	2	13	0,00000	 Ary Akjea: Raha olona voaloto amim-paty kosa no mikasika an'izany, ho voaloto va izany? Namaly ny mpisorona nanao hoe; Ho voaloto izany. – 
37O	2	14	0,00000	 Dia niteny indray Akeja, nanao hoe: Toy izany ity vahoaka ity, toy izany ity firenena ity eo anatrehako, - teny marin'ny Tompo; toy izany ny asa rehetra ataon'ny tànany; izay ateriny eo dia maloto.
37O	2	15	0,00000	 Ary ankehitriny, hevero ny hatramin'izao anio izao no mankany; dia fony mbola tsy nisy vato nifanongoa, natao teo amin'ny tempolin'ny Tompo.
37O	2	16	0,00000	 Tamin'izany, ny nankamin'ny atontam-bary roapolo mifatra, tsy nahazo hafa-tsy folo; ny nankamin'ny famiazam-boaloboka hanovo dimampolon'ny famarana, tsy nahazo hafa-tsy roapolo.
37O	2	17	0,00000	 Nasiako tamin'ny vary maty fotsy, sy ny ahi-dratsy aman-kavandra hianareo; nasiako avokoa ny asan-tananareo; nefa tsy mbola niverina tamiko ihany hianareo, - teny marin'ny Tompo.
37O	2	18	0,00000	 Koa diniho ny hatramin'izao anio izao no mankany, ny hatramin'ny andro fahefatra amby roapolon'ny volana fahasivy, ka hatramin'ny andro nanorenana ny tempolin'ny Tompo, diniho!
37O	2	19	0,00000	 Mbola nisy voa famafy va tao an-tsompitra? Na ny voaloboka aza, na ny aviavy, na ny ampongabendanitra, na ny oliva, tsy misy nahavokatra kely akory; fa hatramin'izao andro izao kosa, dia hotahiko hianareo.
37O	2	20	0,00000	 Tonga fanindroany tamin'i Akjea ny tenin'ny Tompo, tamin'ny andro fahefatra amby roapolon'ny volana nanao hoe: 
37O	2	21	0,00000	 Lazao amin'i Zorobabela, governora any Jodà, hoe: Hampihorohoroiko ny lanitra sy ny tany;
37O	2	22	0,00000	 haongako ny seza fiandrianan'ny fanjakana, hofoanako ny herin'ny fanjakan'ny firenena; hazerako ny kalesa fiadiana mbamin'ny mpitaingina azy; ny soavaly mbamin'ny mpitaingina azy samy ho lavon'ny sabatry ny namany avy.
37O	2	23	0,00000	 Amin'izany andro izany, - teny marin'ny Tompon'ny tafika, halaiko hianao, ry Zorobabela, zanak'i Salatiela, ry mpanompoko, - teny marin'ny Tompo, ka hataoko ho toy ny fanombohan-kase; satria efa voafidiko hianao, - teny marin'ny Tompon'ny tafika.
38O	1	1	0,00000	[TENY MIALOHA - FAMPORISIHANA HIBEBAKA - FAHITANA: NY SOAVALY AMAM-PITAINGINA AZY] Tamin'ny volana fahavalo, taona faharoa nanjakan'i Dariosa, ny tenin'ny Tompo dia natao tamin'i Zakaria, mpaminany, zanak'i Barakia, zanak'i Adao, nanao hoe: 
38O	1	2	0,00000	 Tezitra mafy tamin'ny razanareo Iaveh. 
38O	1	3	0,00000	 Koa lazao amin'izy ireo hoe: Izao no lazain'ny Tompon'ny tafika: Miverena amiko hianareo, - teny marin'ny Tompon'ny tafika.
38O	1	4	0,00000	 Aza manahaka ny razanareo, izay nitorian'ny mpaminany taloha hoe: Izao no lazain'ny Tompon'ny tafika: Miverena hianareo, mialà amin'ny làlan-dratsinareo, sy amin'ny asa ratsinareo? nefa tsy nihaino sy tsy nasiany raharaha akory aho, - teny marin'ny Tompo.
38O	1	5	0,00000	 Ny razanareo aiza intsony ankehitriny? Ary ny mpaminany koa, moa mba nety ho velona mandrakizay va?
38O	1	6	0,00000	 Fa ny teniko sy ny didiko kosa, izay nasaiko nentin'ny mpaminany mpanompoko, moa tsy nahatratra ny razanareo va, ka dia nibebaka izy ireo ary nanao hoe: Izay efa notapahan'ny Tompon'ny tafika hatao amintsika araka ny làlantsika sy araka ny asantsika dia nataony tamintsika tokoa.
38O	1	7	0,00000	 Tamin'ny andro fahefatra amby roapolon'ny volana, izay volana Sabata, tamin'ny taona faharoa nanjakan'i Dariosa, tonga tamin'i Zakaria, mpaminany, zanak'i Barakia, zank'i Adao, ny tenin'Andriamanitra, dia izao:
38O	1	8	0,00000	 Fahitana no azoko tamin'ny alina: ka nisy lehilahy nitaingin-tsoavaly menapiny nijanona teo amin'ny hazo mirta, amin'ny toerana malokaloka; sady nisy soavaly menapiny sy mavomena ary fotsy teo aoriany. 
38O	1	9	0,00000	 Ka hoy aho: Inona ireo, tompoko? Dia hoy ilay anjely, niresaka tamiko: Hasehoko anao ny amin'ireo. 
38O	1	10	0,00000	 Ary ralehilahy izay teo amin'ny mirta, niteny nanao hoe: Ireo no nirahin'ny Tompo hitety ny tany. 
38O	1	11	0,00000	 Ka dia namaly ireo tamin'ny anjelin'ny Tompo, izay teo amin'ny mirta ka nanao hoe: Efa nitety ny tany izahay, ka miadana sy mandry fahizay avokoa ny tany. 
38O	1	12	0,00000	 Dia niteny ilay anjelin'ny Tompo nanao hoe: Ry Iavehn'ny tafika ô, mandra-pahoviana hianao no tsy hamindra fo amin'i Jerosalema sy ny tanànan'i Jodà, izay itezeranao efa hatramin'ny fitopolo taona? 
38O	1	13	0,00000	 Ary Iaveh nilaza teny soa, teny fampiononana tamin'ilay anjely niresaka tamiko. 
38O	1	14	0,00000	 Ary ity anjely niresaka tamiko kosa nanao tamiko hoe: Ataovy antso avo izao: Izao no lazain'ny Tompon'ny tafika: Efa azon'ny fahasarotam-piaro mafy, an'i Jerosalema sy an'i Siona aho.
38O	1	15	0,00000	 Ary mbola azon'ny fahasarotam-piaro mafy aho hamely ny firenena izay milomano amin'ny harem-be. Satria izaho moa, efa tezitra kely sahady, izy kosa niasa nankamin'ny fandravana ihany.
38O	1	16	0,00000	 Koa izao no lazain'ny Tompo: Miverina eto Jerosalema amin'indrafo aho, ka ny tranoko haorina eto indray, - teny marin'ny Tompon'ny tafika, ary ny famolaina hohenjanina amin'i Jerosalema.
38O	1	17	0,00000	 Ataovy antso avo koa izao: Izao no lazain'ny Tompon'ny tafika: Mbola hitobaka eto an-tanànako ny harem-be; ary mbola hampionona an'i Siona Iaveh, sy mbola hifidy an'i Jerosalema.
38O	2	1	0,00000	[FAHITANA NY TANDROKA EFATRA SY NY MPANEFY EFATRA - NY LEHILAHY MITONDRA FAMOLAINA - NY HALEHIBEN'I JEROSALEMA, RENIVOHITRY NY FIRENENA FONENAN'IAVEH] Nanopy ny masoko aho, ka nahita: dia indreo nisy tandroka efatra. 
38O	2	2	0,00000	 Dia hoy aho tamin'ilay anjely niresaka tamiko: Inona moa ireto? Ary hoy izy tamiko: Ireo no tandroka nampihahaka an'i Jodà sy Israely ary Jerosalema.
38O	2	3	0,00000	 Ary naneho mpanefy efatra tamiko Iaveh. Ka hoy aho: Tonga haninona ireto? 
38O	2	4	0,00000	 Dia namaly izy nanao hoe: Iretsy no tandroka nampihahaka an'i Jodà, ka tsy nisy olona nanatraka loha akory; fa ireto kosa, tonga hampahatahotra azy mafy, ary hanjera ny tandrok'ireo firenena nanagan-tandroka hamely ny tanin'i Jodà mba hampihahaka azy.
38O	2	5	0,00000	 Nanopy ny masoko aho, ka nahita: ka indro nisy lehilahy nitondra kofehy famolaina teny an-tànany. 
38O	2	6	0,00000	 Dia hoy aho: Ho aiza hianao? Ary hoy izy tamiko: Handrefy an'i Jerosalema hahitana izay hatao sakany sy izay hatao lavany.
38O	2	7	0,00000	 Tamin'izay niseho ilay anjely niresaka tamiko, sady nisy anjely anankiray hafa niseho hitsena azy; 
38O	2	8	0,00000	 ka hoy izy taminy hoe: Mandehana faingana, milaza amin'io zatovo io, ataovy hoe: Honenana toy ny tanàna tsy mimanda Jerosalema, fa ho betsaka loatra ny olona sy ny biby ao aminy. 
38O	2	9	0,00000	 Ary izaho, - teny marin'ny Tompo, - no ho manda afo manodidina azy sy hahazo voninahitra eo afovoany.
38O	2	10	0,00000	 Avia! Avia! Mandosira avy any amin'ny tany avaratra, - teny marin'ny Tompo, fa naeliko eny amin'ny faravazan-tany efatra hianareo - teny marin'ny Tompo.
38O	2	11	0,00000	 Avia, ry Siona, vonjeo ny tenanao, hianao izay monina ao amin'ny zanakavavin'i Babilona!
38O	2	12	0,00000	 Fa izao no lazain'ny Tompon'ny tafika: Ho voninahiny no nanirahany ahy ho any amin'ny firenena nambabo anareo; satria izay mikasika anareo mikasika ny anakandria-masony.
38O	2	13	0,00000	 Fa indro aho manetsika ny tànako eo ambonin'ireny, ka izy ireo ho tonga remby ho an'ireo manompo azy; ary hianareo, hahalala fa Iavehn'ny tafika no naniraka ahy.
38O	2	14	0,00000	 Manaova hobim-pifaliana sy miravoravoa, ry zanakavavin'i Siona, fa indro aho tamy, ary honina ao afovoanao, - teny marin'ny Tompo.
38O	2	15	0,00000	 Amin'izany andro izany, maro ny firenena hiraiki-po amin'ny Tompo, ka ho vahoakako izy ireo; ary izaho honina ao afovoanao, dia ho fantatrao fa Iavehn'ny tafika no naniraka ahy ho aminao.
38O	2	16	0,00000	 Iaveh hanana an'i Jodà ho anjarany eo amin'ny tany masina; ary mbola hifidy an'i Jerosalema izy.
38O	2	17	0,00000	 Aoka hangina eo anatrehan'ny Tompo ny nofo rehetra, fa hitsangana avy eo amin'ny fitoerany masina izy.
38O	3	1	0,00000	[JESOSY, MPISORONA LEHIBE, NAMPANGAIN'I SATANA, FA AROVAN'ANDRIAMANITRA KOSA, SY TAFIANY FITAFIANA MADIO, ARY ILAZANY NY HAHATONGAVAN'ILAY SOLOFO, MPANOMPONY] Nasehony ahy Jesosy, mpisorona lehibe, nitsangana teo anatrehan'ilay anjelin'ny Tompo, ary Satana nitsangana teo ankavanan'io mba hanohitra azy. 
38O	3	2	0,00000	 Dia hoy Iaveh tamin'i Satana: Aoka hosakanan'ny Tompo hianao, ry Satana, aoka hianao hosakanan'ny Tompo, izay nifidy an'i Jerosalema! Tsy forohana nosarihana avy ao amin'ny afo va ity?
38O	3	3	0,00000	 Ary nitafy maloto Jesosy sy nitsangana teo anatrehan'ilay anjely.
38O	3	4	0,00000	 Ary niteny ilay anjely ka nilaza tamin'ireo nitsangana teo anatrehany nanao hoe: Esory ny fitafiana maloto eny aminy. Dia hoy izy taminy: Jereo, efa nesoriko taminao ny haratsianao; sady fitafiana fitondra amin'ny fety no natafiko anao. 
38O	3	5	0,00000	 Ary hoy aho: Aoka hasiany hamama madio eo an-dohany. Dia nasian'izy ireo hamama madio teo an-dohany, sady notafiany izy; ary nitsangana teo ilay anjelin'ny Tompo.
38O	3	6	0,00000	 Ka izao no fanambarana nolazain'ilay anjelin'ny Tompo, tamin'i Jesosy:
38O	3	7	0,00000	 Izao no lazain'ny Tompon'ny tafika: Raha mizotra amin'ny lalako hianao sy mahatoky hianao amin'ny fanaovana ny raharahako, dia hanapaka ny tranoko koa hianao; sy hiambina ny kianjako, sady havelako malalaka hiditra ho isan'ireto izay mitoetra aty.
38O	3	8	0,00000	 Mihainoa ary, ry Jesosy, mpisorona lehibe, hianao sy ireo namanao mipetraka eo anoloanao: - fa olona hatao fambara ireo: - Indro aho efa hampiavy ilay Solofo, mpanompoko.
38O	3	9	0,00000	 Fa inty ny vato napetrako eo anoloan'i Jesosy; maso fito no amin'izay vato tokana izay; indro aho efa hisokitra ny hosokirina aminy, - teny marin'ny Tompon'ny tafika, ary hesoriko indray andro monja ny helok'ity tany ity!
38O	3	10	0,00000	 Amin'izany andro izany, - teny marin'ny Tompon'ny tafika, samy hifanasa avy hianareo, eo ambanin'ny voaloboka sy eo ambanin'ny aviavy.
38O	4	1	0,00000	[FAHITANA AN'ILAY FANAOVAN-JIRO SY NY HAZO OLIVA ROA - FANOHARANA NY LELA FANAOVAN-JIRO FITO - FIVILIAN-KEVITRA NY AMIN'NY ANJARA RAHARAHAN'I ZOROBABELA - FANOHARANA NY HAZO OLIVA ROA] Niverina ilay anjely niresaka tamiko, ary nofohaziny, toy ny famoha olo-matory, aho, 
38O	4	2	0,00000	 sy nilazany hoe: Inona no hitanao? Ka hoy ny navaliko azy: Nahita aho ka inty fanaovan-jiro maro rantsana iray, tena volamena izy manontolo misy tavy eo an-tampony, mitondra lalampy fito amam-pantsona fito avy amin'ireo lalampy eo an-tampon'ny fanaovan-jiro.
38O	4	3	0,00000	 Ary hazo oliva roa no manotrona azy, ny iray eo an-kavanan'ny tavy, ary ny iray eo an-kaviany.
38O	4	4	0,00000	 Dia notohizako ny teniko, ka hoy aho tamin'ilay anjely niresaka tamiko: Inona no hevitr'ireo zavatra ireo, tompoko? 
38O	4	5	0,00000	 Namaly ilay anjely niresaka tamiko ka nanao tamiko hoe: Tsy fantatrao va ny hevitr'ireo zavatra ireo? Ary hoy ny navaliko azy: Tsia, tompoko. 
38O	4	6	0,00000	 Dia namaly niteny ilay anjely ka nanao tamiko hoe: Izao no tenin'ny Tompo amin'i Zorobabela, izany hoe: Tsy amin-tafika, na amin-kery, fa amin'ny Fanahiko, hoy Iavehn'ny tafika. 
38O	4	7	0,00000	 Iza moa hianao, ry tendrombohitra lehibe, eo anoloan'i Zorobabela? Ho tany lemaka ihany hianao, ary izy hanangana ny vato hatao tendrony, eo amin'ny fihobiana hoe: Fahasoavana, fahasoavana anie ho aminy!
38O	4	8	0,00000	 Tonga tamiko ny tenin'ny Tompo nanao hoe: 
38O	4	9	0,00000	 Ny tànan'i Zorobabela no nametraka ny fanorenan'ity trano ity, ary ny tànany koa no hamita azy; ka dia ho fantatrao fa Iavehn'ny tafika no naniraka ahy ho aminao. 
38O	4	10	0,00000	 Fa iza no hanamavo ny andron'ny zava-madinika? Hifaly izy ireo mahita ny pilao eny an-tànan'i Zorobabela. Ireo lalampy fito ireo, dia ny mason'ny Tompo mitety ny tany rehetra.
38O	4	11	0,00000	 Dia niteny indray aho, ka nanao taminy hoe: Inona ireto hazo oliva roa, eo an-kavanan'ny fanaovan-jiro sy eo an-kaviany? 
38O	4	12	0,00000	 Mbola niteny fanindroany koa aho, ka nanao taminy hoe: Inona ireo sampahon'oliva roa eo amin'ny lantonoara volamena, ikararanam-bolamena, ireo? 
38O	4	13	0,00000	 Niteny tamiko izy nanao hoe: Tsy fantatrao va ireo? Ka hoy ny navaliko azy: Tsia, tompoko. 
38O	4	14	0,00000	 Ary hoy izy tamiko: Ireo no zanaka roan'ny fanosorana, izay mitsangana eo akaikin'ny Tompon'ny tany rehetra.
38O	5	1	0,00000	[FAHITANA AN'ILAY HORONAN-TARATASY MANIDINA - FAHITANA NY EFAH] Natopiko indray ny masoko, ka nahita aho: Ary indro nisy horonan-taratasy nanidina. 
38O	5	2	0,00000	 Ary hoy izy tamiko: Inona no hitanao? Ka hoy aho: Horonan-taratasy manidina, roapolo hakiho ny lavany, folo hakiho ny sakany, no hitako. 
38O	5	3	0,00000	 Dia hoy izy tamiko: Io no ozona mivoaka ho eo ambonin'ny tany rehetra; fa araka ny voasoratra ao, izay rehetra mangalatra, hosorohina hiala eto; ary araka ny voasoratra ao, izay rehetra mianiana hosorohina hiala eto. 
38O	5	4	0,00000	 Izaho no nandefa izany ozona izany, - teny marin'ny Tompon'ny tafika, - ka ho tonga ao amin'ny tranon'ny mpangalatra sy amin'ny tranon'ny mianiana tsy to amin'ny anarako, dia hitoetra ao afovoan'izany trano izany ary handevona azy mbamin'ny hazony sy ny vatony.
38O	5	5	0,00000	 Niseho indray ilay anjely niresaka tamiko, ary nanao tamiko hoe: Atopazo ny masonao, ka ajereo io miseho io. Dia hoy aho: Inona io? 
38O	5	6	0,00000	 Ary hoy izy: Ny efah no miseho; sady nampiany hoe; Mifantoka amin'io avokoa ny fijerin'izy ireo, any amin'ny tany rehetra.
38O	5	7	0,00000	 Ary indro nisy vongam-piraka boribory naingaina, ary nisy vehivavy anankiray nipetraka teo afovoan'ny efah. 
38O	5	8	0,00000	 Dia hoy izy hoe: Io vehivavy io no haratsiam-panahy. Dia natosiny ho ao afovoan'ny efah izy io, sady nantontany teo am-bavan'io ilay vogam-piraka.
38O	5	9	0,00000	 Ary natopiko ny masoko, dia nahita aho. Ary indro nisy vehivavy roa niseho, ka ny rivotra, nitsoka tamin'ny elany; nanan'elatra toy ny an'ny vano izy; ary ny efah nentiny ho eo anelanelan'ny lanitra sy ny tany. 
38O	5	10	0,00000	 Ka hoy aho tamin'ilay anjely niresaka tamiko: Hoentiny ho aiza ity efah? 
38O	5	11	0,00000	 Dia hoy ny navaliny ahy: Hoentiny hanaovan-trano ho azy, any amin'ny tany Sennaara, ka rahefa voaorina izany, dia hapetraka ao izy, ao amin'ny fitoerany.
38O	6	1	0,00000	[FAHITANA AN'IREO KALESY EFATRA NITETY NY TANY - FANASATROHAM-BONINAHITRA NY MPISORONA LEHIBE] Natopiko indray ny masoko ka nahita aho: Dia indro kalesy efatra nivoaka avy tao anelanelan'ny tendrombohitra roa, ary tendrombohitra varahana ireo tendrombohitra ireo. 
38O	6	2	0,00000	 Ny kalesy voalohany nisy soavaly menapiny, ny kalesy raharoa, nisy soavaly mainty; 
38O	6	3	0,00000	 ny kalesy fahatelo, nisy soavaly fotsy, ary kalesy fahefatra, nisy soavaly sadamena mavitrika. 
38O	6	4	0,00000	 Dia niteny tamin'ilay anjely niresaka tamiko aho, ka nanao hoe: Iza moa ireto, tompoko? 
38O	6	5	0,00000	 Ary namaly ahy ny anjely, ka nanao hoe: Ireo no virotra efatry ny lanitra tonga avy nitsangana teo anatrehan'ny Tompon'ny tany rehetra. 
38O	6	6	0,00000	 Ny kalesy nisy ireo soavaly mainty ho nivoaka ho amin'ny tany avaratra; ireto fotsy no nivoaka nanaraka ireo, ary ireto sada no nivoaka ho amin'ny tany atsimo. 
38O	6	7	0,00000	 Nony nivoaka ireo mavitrika, dia nangataka hiainga mba hitety ny tany; ka hoy ny anjely tamin'ireo: Mandehana mitety ny tany; dia nitety ny tany ireo. 
38O	6	8	0,00000	 Ary niantso ahy izy, ka nanao tamiko hoe: Jereo, fa ireo nivoaka ho amin'ny tany avaratra, dia nampionona ny fanahiko tamin'ny tany avaratra.
38O	6	9	0,00000	 Tonga tamiko ny tenin'ny Tompo, nanao hoe:
38O	6	10	0,00000	 Handray avy eo an-tànan'ireo babo hianao, dia avy eny an-tànan'i Holdai sy Tobia ary Idaia; - ka ny tenanao no handeha amin'izany andro izany ho any an-tranon'i Josiasa, izay nidiran'izy ireo, nony vao tonga avy any Babilona izy, -
38O	6	11	0,00000	 ka mandraisa volafotsy sy volamena, hanaovanao satro-boninahitra, dia ataovy eo an-dohan'i Jesosy, mpisorona lehibe, zanak'i Josedeka.
38O	6	12	0,00000	 Lazao aminy hoe: Izao no lazain'ny Tompon'ny tafika: Indro lehilahy anankiray atao hoe Solofo; hitsimoka eo amin'ny fitoerany izy, ka hanao ny tempolin'ny Tompo.
38O	6	13	0,00000	 Izy no hanao ny tempolin'ny Tompo, hotafiana fiandrianana, hipetraka ho mpanjaka eo amin'ny seza fiandrianany, ho mpisorona eo amin'ny seza fiandrianany, ary hisy fisainam-pihavanana eo amin'izy roaroa.
38O	6	14	0,00000	 Ary ny satro-boninahitra dia ho an'i Helema, Tobia, Idaià ary Hena, zanak'i Sofonia, ho fahatsiarovana ao an-tempolin'ny Tompo. 
38O	6	15	0,00000	 Ho tonga hanao ny tempolin'ny Tompo ny avy lavitra, ka ho fantatrareo fa Iavehn'ny tafika no naniraka ahy ho atý aminareo. Ho tanteraka izany, raha manaiky tsara ny feon'ny Tompo hianareo.
38O	7	1	0,00000	[FANONTANIAN'IREO IRAKA AVY ANY BETELA, NY AMIN'NY FIFADIAN-KANINA HOTANDREMANA - NY NAVALIN'IAVEH: TSY MISY HASINY NY FIFADIAN-KANINA RAHA TSY EO NY FIBEBAHANA MARINA AMIM-PANETREN-TENA] Tamin'ny taona fahefatra nanjakan'i Dariosa, tonga tamin'i Zakaria ny tenin'ny Tompo, tamin'ny andro fahefatry ny volana fahasivy, volana Kasleo. 
38O	7	2	0,00000	 Naniraka an'i Sarasara sy Rogommeleky mbamin'ny olony, ny tany Betela hitalaho amin'ny Tompo, 
38O	7	3	0,00000	 hiteny amin'ireo mpisorona ao an-tranon'ny Tompon'ny tafika mbamin'ireo mpaminany hoe: Tokony hitomany va aho, amin'ny volana fahadimy, sy hanao fifadian-kanina, toy ny efa nataoko hatramin'ny taona maro be? 
38O	7	4	0,00000	 Dia tonga tamiko ny tenin'ny Tompon'ny tafika nanao hoe: 
38O	7	5	0,00000	 Mitenena hianao amin'ny vahoaka rehetra amin'ny tany mbamin'ny mpisorona, ka lazao amin'izy ireo hoe: Raha nifady hanina sy nanao fisaonana hianareo, tamin'ny volana fahadimy sy fahafito, efa hatramin'ny fitopolo taona izay, moa ho avy va no nifadianareo hanina? 
38O	7	6	0,00000	 Ary raha mihinana sy misotro hianareo, moa tsy ny tenanareo va no mihinana sy misotro? 
38O	7	7	0,00000	 Moa tsy eo va ireo teny nolazain'ny Tompo tamin'ny vavan'ny mpaminany fahiny, fony mbola nonenana sy nandry fahizay Jerosalema, mbamin'ny zana-bohiny manodidina azy, sady mbola nonenana koa ny negeba sy ny sefelah?
38O	7	8	0,00000	 Tonga tamin'i Zakaria ny tenin'ny Tompo, nanao hoe: 
38O	7	9	0,00000	 Izao no nolazain'ny Tompon'ny tafika: Manaova fitsarana marina; samia mamindra fo sy miantra ny namany avy, 
38O	7	10	0,00000	 aza mampahory ny mpitondra tena, na ny kamboty, na ny vahiny, na ny mahantra; ary aza misain-dratsy ao am-ponareo, hamelezana ny namanareo. 
38O	7	11	0,00000	 Tsy nety nihaino anefa izy ireo, fa nampiodina ny sorony sy nanamafy ny sofiny tsy hahare. 
38O	7	12	0,00000	 Nataony tonga toy ny diamondra ny fony tsy hihaino ny lalàna sy ny teny nampitondrain'ny Tompon'ny tafika azy ireo, nolazain'ny Fanahiny tamin'ny alàlan'ny mpaminany fahiny. Koa nisy fahatezerana mafy avy amin'ny Tompon'ny tafika. 
38O	7	13	0,00000	 Ka dia nisy toy izao: Toy ny niantsoany, fa tsy nohenoin'izy ireo; no hiantsoin'izy ireo koa, fa tsy hohenoiko izy ireo, hoy Iavehn'ny tafika. 
38O	7	14	0,00000	 Haeliko any amin'ny firenena rehetra tsy fantany izy ireo, ka ny tany eo aorian'izy ireo hipetraka foana, ary tsy hisy olona handalo na hiverina ao. Ilay tany mahafinaritra iny, ka nataony zary efitra.
38O	8	1	0,00000	[TIA AN'I SIONA ANDRIAMANITRA, KA NIVERINA TAMIN'IO TANY IO IZY - HODY AO KOA NY VAHOAKANY - FIOVANA HITA SAHADY HATRIZAY NANOHIZANA NY FANAOVANA NY TEMPOLY; ZAVATRA HOTANDREMANA - FIAFARAN'NY FISAONANA - FIZORAN'NY FIRENENA HO ANY JEROSALEMA] Tonga ny tenin'ny Tompon'ny tafika, nanao hoe:
38O	8	2	0,00000	 Izao no lazain'ny Tompon'ny tafika: Saro-piaro dia saro-piaro an'i Siona aho, sady entim-pahatezerana mafy aho noho ny aminy.
38O	8	3	0,00000	 Izao no lazain'ny Tompo: Tafaverina eto Siona aho, ka te-honina eo afovoan'i Jerosalema; Jerosalema hantsoina hoe: ny tanànan'ny fahamarinana; ary ny tendrombohitry ny Tompon'ny tafika, hatao hoe ny tendrombohitry ny fahamasinana.
38O	8	4	0,00000	 Izao no lazain'ny Tompo'ny tafika: Mbola hisy anti-dahy sy anti-bavy indray, hipetraka eny amin'ny kianja any Jerosalema, samy hitana tehina avy noho ny andro niainany efa maro.
38O	8	5	0,00000	 Ny kianjan'ny tanàna ho feno zazalahy aman-jazavavy milalao, eny amin'ny kianjany.
38O	8	6	0,00000	 Izao no lazain'ny Tompon'ny tafika: Amin'izany andro izany, na hiseho ho zava-mahagaga aza izany eo imason'izay sisa amin'ity firenena ity, moa ho zava-mahagaga eo imasoko koa va izany, - teny marin'ny Tompon'ny tafika?
38O	8	7	0,00000	 Izao no lazain'ny Tompon'ny tafika: Indro aho hanafaka ny vahoakako avy any amin'ny tany atsinanana sy ny tany andrefana; 
38O	8	8	0,00000	 hoentiko mody izy honina ao afovoan'i Jerosalema, ka izy ho vahoakako ary izaho ho Andriamaniny, amin'ny rariny sy ny hitsiny.
38O	8	9	0,00000	 Izao no lazain'ny Tompon'ny tafika: Aoka hatanjaka ny tànanareo, hianareo izay mandre amin'izao andro izao, ireto teny avy amin'ny vavan'ny mpaminany ireto, izay niteny tamin'ny andro nametrahana ny fanorenana ny tranon'ny Tompon'ny tafika, mba ho voaorina indray ny tempoly.
38O	8	10	0,00000	 Talohan'izany andro izany tsy nisy karama ho an'ny olona, tsy nisy karama ho an'ny biby, tsy nisy azon'izay nivoaka sy niditra hitokiana amin'ny fahavalo, fa nalefako hifamely avokoa ny olona rehetra.
38O	8	11	0,00000	 Ankehitriny kosa aho efa tsy tahaka ny tamin'ny andro taloha intsony, amin'izay sisa amin'ity firenena ity, - teny marin'ny Tompon'ny tafika.
38O	8	12	0,00000	 Fa ny voa afafy hirobona, ny voaloboka hamoa ny voany; ny tany hahavokatra ny vokany; ny lanitra handatsaka ny andony; ary izay sisa amin'ity firenena ity no hataoko tompon'izany zavatra rehetra izany.
38O	8	13	0,00000	 Ary hisy toy izao: Toy ny naha-fanozonana anareo tany amin'ny firenena, ry taranak'i Jodà sy taranak'Israely, no hanafahako anareo, ka hahatongavanareo ho fitsofan-drano. Aza matahotra fa aoka hatanjaka ny tànanareo!
38O	8	14	0,00000	 Fa izao no lazain'ny Tompon'ny tafika: Toy ny nikasako hahatonga loza taminareo fony nihantsy ny hatezerako ny razanareo, hoy Iavehn'ny tafika, ka tsy nanenenako izany,
38O	8	15	0,00000	 no ikasako kosa indray amin'izao andro izao, ny hanisy soa amin'i Jerosalema sy amin'ny taranak'i Jodà; ka aza matahotra.
38O	8	16	0,00000	 Izao no zavatra tsy maintsy hotandremanareo: Samia milaza ny marina amin'ny namany avy; mamoaha fitsarana eo am-bavahadinareo araka ny marina ary mba hihavanan'ny olona;
38O	8	17	0,00000	 aza misaintsaina ao am-ponareo ny lozan'ny namanareo, ary aza tia ny fianianan-tsy to; fa hàlako avokoa izany rehetra izany, - teny marin'ny Tompo.
38O	8	18	0,00000	 Tonga tamiko ny tenin'ny Tompon'ny tafika, nanao hoe:
38O	8	19	0,00000	 Izao no lazain'ny Tompon'ny tafika: Ny fifadian-kanina amin'ny volana fahefatra, ny fifadian-kanina amin'ny fahadimy, ny fifadian-kanina amin'ny fahafito, ary ny fifadian-kanina amin'ny volana fahafolo, dia hanjary andro fifaliana amam-piravoravoana, sy ho fety lehibe, ho an'ny taranak'i Jodà.
38O	8	20	0,00000	 Izao no lazain'ny Tompon'ny tafika: Mbola ho avy koa ny firenena amam-ponina avy amin'ny tanàna maro. 
38O	8	21	0,00000	 Ny mponina avy amin'ny iray, hankany amin'iray hafa, ka hanao hoe: Andao, andao re isika, hifona amin'ny Tompo sy hitady an'ny Tompon'ny tafika! - Izaho koa mba handeha! 
38O	8	22	0,00000	 Ka vahoaka maro amam-pirenena mahery no ho avy hitady an'ny Tompon'ny tafika ao Jerosalema, sy hifona amin'ny Tompo.
38O	8	23	0,00000	 Izao no lazain'ny Tompon'ny tafika: Amin'izany andro izany, hisy folo lahy avy amin'ny fitenim-pirenena rehetra, ka hihazona, eny hihazona ny sisin-damban'ny Jody anankiray, ka hanao hoe: Mba handeha hiaraka aminareo koa izahay, fa efa renay fa momba anareo Andriamanitra!
38O	9	1	0,00000	[FIKAPOHANA NY FIRENENA MANODIDINA AN'I PALESTINA - FAMONJENA AN'I JODÀ - ILAY MPANJAKA MANETRY TENA SY TIA FIADANANA - NOMEN'IAVEH FANDRESENA NY VAHOAKANY] Teny fitsarana. Tenin'ny Tompo mamely ny tany Hadraky; ary ao Damasa no ho fonenany, - fa ny mason'ny Tompo dia eo amin'ny olona, sy eo amin'ny fokon'Israely rehetra; -
38O	9	2	0,00000	 ary koa ao Hamata, mifanolotra amin'i Damasa, sy ao Tira mbamin'i Sidona, satria be fahendrena izy.
38O	9	3	0,00000	 Tira dia nanao trano mimanda ho azy, nanangona volafotsy hoatra ny vovoka, sy volamena hoatra ny fotaka eny an-dalambe.
38O	9	4	0,00000	 Indro fa ho azon'ny Tompo izy io; hasiany ny heriny eny amin'ny ranomasina, ary ny tenany ho levonin'ny afo.
38O	9	5	0,00000	 Hahita izany Askalona, ka hatahotra; Gaza koa hiolanolana azon'ny fijaliana; ary Akarona koa, fa efa ho levona ny fanantenany. Gaza, tsy hanam-panjaka intsony, ary tsy honenana intsony Askalona.
38O	9	6	0,00000	 Vahiny tsy manjary no haka fonenana ao Azota, ary hofoanako ny avonavon'ny Filistina.
38O	9	7	0,00000	 Hesoriko avy any am-bavany ny rany; ary ho avy eo anelanelan'ny nifiny ny fahavetavetany; ka izy koa dia ho sisa ho an'Andriamanitsika; ho toy ny lohany amin'i Jodà, ary Akarona ho toy ny Jeboseana.
38O	9	8	0,00000	 Hitoby manodidina ny tranoko aho; hiaro azy amin'ny tafika rehetra sy amin'ny mpandehandeha rehetra; ka tsy hisy mpampahory hamaky eo aminy intsony, fa ny masoko no efa nahita ankehitriny.
38O	9	9	0,00000	 Mifalia amin'ny hafaliana lehibe, ry zanakavavin'i Siona! Manaova feo firavoravoana, ry zanakavavin'i Jerosalema. Fa indro ny Mpanjakanao avy ho atý aminao; marina izy sady arovan'Andriamanitra; manetry tena mitaingina ampondra dia ampondra tanora, zanak'ampondravavy.
38O	9	10	0,00000	 Hofoanako tsy hisy ny kalesa fiadiana any Efraima, mbamin'ny soavaly ao Jerosalema, Ary hopotehina ny tsipìka fiadiana. Hilaza fiadanana amin'ny firenena izy; ny fanjakany dia hahatratra ny hatramin'ny ranomasina ka hatramin'ny ranomasina; ary hatramin'ny ony ka hatramin'ny faran'ny tany.
38O	9	11	0,00000	 Ho anao koa, noho ny ran'ny fanekena taminao, no efa hamoahako ny mpifatotrao avy ao an-davaka tsy misy rano.
38O	9	12	0,00000	 Miverena ho ao amin'ny fitoerana mimanda, hianareo babon'ny fanantenana. Mbola lazaiko anio izao: Indroa heny no haveriko aminao.
38O	9	13	0,00000	 Fa henjaniko ho ahy, Jodà, ary ataoko amin'ny tsipìka Efraima. Hamporisika ny zanakao aho, ry Siona, hiady amin'ny zanakao, ry Javana, ary hataoko toy ny sabatry ny lehilahy mahery hianao.
38O	9	14	0,00000	 Hiseho eo ambonin'izy ireo Iaveh, hitsoriaka toy ny helatra, ny zana-tsipìkany. Hampaneno ny trompetra ny Tompo Iaveh, ary handroso amin'ny tafio-drivotra any atsimo.
38O	9	15	0,00000	 Harovan'ny Tompon'ny tafika izy ireo; ka handevona, hanitsakitsaka ny vaton'antsamotady, hisotro, hihavatravatra toy ny azon-divay, ary ho feno toy ny kapoaka fisoronana, toy ny tandroky ny otely.
38O	9	16	0,00000	 Iaveh, Andriamaniny, no ho famonjena azy ireo, amin'izany andro izany; dia ho famonjen'ny andian'ondry izay vahoakany; izy ireo ho toy ny vaton-tsatro-boninahitra, hampirapiratra eo amin'ny taniny.
38O	9	17	0,00000	 Endrey izany fandrosoana, endrey izany hatsaran-tarehin'izy ireo! Ny vary, hampitombo ny zatovo, ary ny divay vaovao, hampitombo ny virjiny.
38O	10	1	0,00000	[NY FANOMPOAN-TSAMPY SY NY MPIFEHY RATSY NO NAMPIDI-DOZA TAMIN'NY VAHOAKA TALOHA - HOFAIZIN'IAVEH IREO; ARY JODÀ SY EFRAIMA KOSA HOAMBININY AMIN'NY SOA REHETRA] Mangataha amin'ny Tompo ny ranonorana amin'ny lohataona. Satria fa Iaveh no manao ny helatra; ka homeny ranonorana be izy ireo, ary ahitra eny an-tsahan'izy rehetra tsirairay avy.
38O	10	2	0,00000	 Fa ny terafima nilaza zava-poana, ary ny ombiasy nahazo fahitana lainga; nofy foana no ambaran'izany, ary fampiononana sandoka no omeny; ka hono izany, izy ireo mandeha toy ny ondry; nampahorina, fa tsy nisy mpiandry.
38O	10	3	0,00000	 Nirehitra tamin'ny mpiandry ny fahatezerako, ary hofaiziko ireo osilahy! Fa Iavehn'ny tafika mamangy ny ondriny, ny taranak'i Joda, ka manao azy toy ny soavalim-boninahiny eo amin'ny ady.
38O	10	4	0,00000	 Avy aminy no hihavian'ny antoko-miaramila, avy aminy ny orin-kazo, avy aminy ny tsipìka fiadiana; avy aminy avokoa no hivoahan'ny filoha rehetra.
38O	10	5	0,00000	 Izy ireo ho toy ny mpiady mahery, manitsaka ny fotaka eny an-dalambe amin'ny ady; hiady izy ireo, satria omban'ny Tompo, ka hahasafo-kenatra an'ireo mitaingin-tsoavaly.
38O	10	6	0,00000	 Hohatanjahako ny taranak'i Jodà, ary hovonjeko ny taranak'i Josefa; hanangana azy indray aho, fa mangoraka azy ireo; ary ho toy ny tsy nariako akory izy, fa Iaveh, Andriamaniny aho, ka hihaino azy ireo.
38O	10	7	0,00000	 Fa toy ny mpiady mahery, ry zareo Efraima, hifaly toy ny fifaliana amin'ny divay ny fony; hahita izany ireo zanany, ka hiravoravo, ary hientan-kafaliana amin'ny Tompo ny fon'izy ireo!
38O	10	8	0,00000	 Hisiaka eny aoriana azy eny aho, ka hanangona azy fa efa nanavotra azy; dia hihamaro toy ny efa nihamaroany indray izy.
38O	10	9	0,00000	 Rahefa nafafiko tany amin'ny firenena izy, ka mahatsiaro ahy any an-tany lavitra, dia hiara-belona izy sy ny zanany, ka samy hiverina.
38O	10	10	0,00000	 Hampodiko avy any amin'ny tany Ejipta izy ireo, sy hangoniko avy any Asiria, dia hoentiko ho ao amin'ny tany Galaada sy Libàna ka tsy ho omby azy ny tany.
38O	10	11	0,00000	 Hamaky ny ranomasina, ranomasim-pahoriana izy; sy hikapoka ny onjan-dranomasina ao amin'ny rano, dia ho tonga maina avokoa ny halalinan'ny ony. Haetry ny avonavon'i Asiria, ary halana ny tehim-panjakan'i Ejipta.
38O	10	12	0,00000	 Hampahereziko ao amin'ny Tompo izy ireo, ka handeha amin'ny anarany, - teny marin'ny Tompo.
38O	11	1	0,00000	[NY FANASAZIANA NY MPIFEHY RATSY - NY MPIANDRY ONDRY TSARA - DITRAN'NY ONDRY; KOA NOTAPAHAN'NY MPIANDRY ONDRY NY TEHINY VOALOHANY SY NY FAHAROA, DIA NANDRASAN'NY MPIANDRY ONDRY HAFA NY ONDRY] Vohay ny vavahadinao, ry Libàna, ary aoka ho levon'ny afo ny sedranao!
38O	11	2	0,00000	 Midradradradrà, ry sipresa, fa lavo ny sedera, voasimba ny hazo tsara mahagaga. Midradradradrà, ry oaka ao Basàna, fa ripaka ny ala mikirindro!
38O	11	3	0,00000	 Re mitomany migogogogo ny mpiandry ondry, satria rava ny voninahiny; re mieronerona ny liona tanora, fa rava izay nireharehan'i Jordany.
38O	11	4	0,00000	 Izao no lazain'ny Tompo, Andriamanitro: Aoka hianao ho mpiandry an'ireo ondry atao famono, 
38O	11	5	0,00000	 izay vonoin'ny mpividy azy ka tsy misy mpiaro, ary ataon'ny mpivarotra azy hoe: Isaorana anie Iaveh fa mitombo harena aho! - ary ny mpiandry tsy mitsimbina azy akory. 
38O	11	6	0,00000	 Fa tsy hitsitsy ny mponina amin'ny tany intsony aho, - teny marin'ny Tompo; indro aho hanolotra ny lehilahy samy ho an-tànan'ny namany avy, sy hoe eo an-tànan'ny mpanjakany avy, ka handrava ny tany ireo, nefa tsy hanafaka amin'ny tànan'ireo aho.
38O	11	7	0,00000	 dia nilatsaka ho mpiandry ireo ondry natao famono aho, mbamin'ireo mahantra indrindra amin'ny andiany. Naka tehim-piandrasana roa aho, ka ny iray nataoko hoe i Fahasoavana; ary ny iray nataoko hoe i Kofehy; dia nandrasako ny ondry. 
38O	11	8	0,00000	 Telo no mpiandry nesoriko tanatin'ny iray volana monja. Ary izaho, tsy nahatsindry fo tamin'ny ondry; izy ireo koa tofoka ahy. 
38O	11	9	0,00000	 Dia hoy aho: Tsy hiandry anareo intsony aho, fa matesa izay ho faty, vereza izay ho very, ary mifampihinàna izay sisa! 
38O	11	10	0,00000	 Nalaiko ilay tehiko Fahasoavana, dia notapahako, mba hanafoanako ny fanekena nataoko tamin'ny firenena rehetra. 
38O	11	11	0,00000	 Dia voatapaka tamin'izany andro izany io ka dia fantatr'ireo ondry mahantra indrindra, izay nanao ahy ho zavatra, fa izany no tenin'ny Tompo.
38O	11	12	0,00000	 Ary hoy aho taminy: Omeo ny karamako, raha tsara eo imasonao izany; fa raha tsy izany, aza manome foana. Dia nolanjain'izy ireo ny karamako ka sikla volafotsy telopolo. 
38O	11	13	0,00000	 Ary hoy Iaveh tamiko: Atsipazo ao amin'ny mpanefy tanimanga izany dia izay vidy be nanombanany ahy! Dia noraisiko ny vola telopolo sikla ka natsipiko tao an-tranon'ny Tompo ao amin'ny mpanefy tanimanga. 
38O	11	14	0,00000	 Rahefa izany, notapahako ilay tehiko, i Kofehy, hanafoanako ny firahalahian'i Jodà sy Israely.
38O	11	15	0,00000	 Hoy Iaveh tamiko: Raiso amin'izao ny forongon'ny mpiandry vaovao. 
38O	11	16	0,00000	 Fa indro aho hanangana mpiandry amin'ny tany, izay tsy hanan-draharaha amin'ny ondry maniasia, tsy hitady ny mihahaka, tsy hitsabo ny naratra, tsy hamahana ny salama, fa hihinana ny nofon'izay matavy, sy hamaky ny kitrony. 
38O	11	17	0,00000	 Loza ho an'ny mpiandry tsinontsinona, izay mandao ny ondry! Aoka hasian'ny sabatra ny sandriny sy ny masony an-kavanana; ka ny sandriny ho maina, ary ny masony an-kavanana ho faty!
38O	12	1	0,00000	[FANDRESEN'ISRAELY SY FIADANANY - SASA-POANA NY FIRENENA MANAO FAHIRANO AN'I JEROSALEMA, FA RESY IZY IREO - FIAROVAN'ANDRIAMANITRA NY TANY, SY NY TANÀNA - MAMPIDINA NY FANAHIN'NY FAHASOAVANA AMAM-PIFONANA AMIN'NY TANÀNA, DIA MIVERINA AMINY IZY] Didim-pitsarana. Tenin'ny Tompo amin'Israely. Teny marin'ny Tompo, izay namelatra ny lanitra sy nanorina ny tany, ary namorona ny fanahin'ny olombelona ao anatiny:
38O	12	2	0,00000	 Indro hataoko tokonana fanozongozona Jerosalema ho an'ny firenena manodidina rehetra; ary ho an'i Jodà koa izany, amin'ny hanaovana fahirano an'i Jerosalema.
38O	12	3	0,00000	 Ary dia hisy zavatra toy izao amin'izany andro izany: Jerosalema hataoko vato haingaina ho an'ny firenena rehetra; ka izay hanainga azy haratra mafy avokoa, ary hiangon-kamely azy, ny firenena rehetra amin'ny tany.
38O	12	4	0,00000	 Amin'izany andro izany, - teny marin'ny Tompo, hataoko azon'ny fahatahorana mafy ny soavaly rehetra, ary azon'ny fahaverezan-kevitra ny mpitaingina azy; ny taranak'i Jodà, hisokafan'ny masoko; fa ny soavalin'ny firenena kosa, hasiako fanjambana avokoa.
38O	12	5	0,00000	 Ny filohan'i Jodà, hanao anakampo hoe: Ny mponina ao Jerosalema dia hery ho ahy avy amin'ny Tompon'ny tafika, Andriamanitr'izy ireo.
38O	12	6	0,00000	 Amin'izany andro izany, ireo filohan'i Jodà, hataoko toy ny fatana mivaivay ao amin'ny hazo, toy ny fanilo mirehitra, ao anaty amboaram-bary, ka handevona ny firenena rehetra manodidina eo amin'ny an-kavanana sy eo amin'ny an-kavia, ary Jerosalema dia mbola ho eo amin'ny fitoerany ao Jerosalema ihany.
38O	12	7	0,00000	 Ny lain'i Jodà aloha no hovonjen'ny Tompo, mba tsy hisandratra ambonin'i Jodà, ny reharehan'ny taranak'i Davida, sy ny reharehan'ny mponina ao Jerosalema.
38O	12	8	0,00000	 Amin'izany andro izany, Iaveh hanangana manda manodidina ny mponina ao Jerosalema, ary izay mangozohozo eo amin'izy ireo, dia ho tahaka an'i Davida amin'izany andro izany, ary ny taranak'i Davida ho tahaka an'Andriamanitra, dia ho tahaka ilay anjelin'ny Tompo, eo anoloan'izy ireo.
38O	12	9	0,00000	 Ary hisy zavatra toy izao amin'izany andro izany: Hataoko izay handringanana ny firenena rehetra, tonga hamely an'i Jerosalema.
38O	12	10	0,00000	 Ary haidiko amin'ny taranak'i Davida sy amin'ny mponina ao Jerosalema ny fanahin'ny fahasoavana amam-pifonana; ka hatodiny ny masony hijery ahy izay nolefoniny. Ary hanao fisaonana azy izy, toy ny fisaonana zanaka lahitokana; hitomany mafy azy izy ireo toy ny fitomany zanaka lahimatoa.
38O	12	11	0,00000	 Amin'izany andro izany, ao Jerosalema, hisy fisaonana lehibe toy ny fisaonana tao Adadremona, amin'ny lohasahan'i Magedao.
38O	12	12	0,00000	 Ho ao anatin'ny fisaonana ny tany, isam-pianakaviana manokana avy; ny fianakavian'ny taranak'i Davida manokana, ny vadin'ireo manokana; ny fianakavian'ny taranak'i Natana manokana, ny vadin'ireo manokana;
38O	12	13	0,00000	 ny fianakavian'ny taranak'i Levi manokana, ny vadin'ireo manokana; ny fianakavian'i Semei manokana, ny vadin'ireo manokana;
38O	12	14	0,00000	 ny fianakaviana sisa rehetra, samy manokana isam-pianakaviana, ary ny vadin'ireo manokana.
38O	13	1	0,00000	[TSY MISY SAMPY INTSONY NA MPAMINANY SANDOKA - VOAKAPOKA NY MPIANDRY] Amin'izany andro izany, hisy loharano hisokatra, ho an'ny taranak'i Davida sy ny mponina ao Jerosalema, hanasa ny fahotana amam-pahalotoana.
38O	13	2	0,00000	 Ary hisy zavatra toy izao amin'izany andro izany, - teny marin'ny Tompon'ny tafika: Hofoanako amin'ny tany ny anaran-tsampy, ka tsy hotononina intsony izany; ary hesoriko amin'ny tany koa ny mpaminany mbamin'ny fanahim-pahalotoana.
38O	13	3	0,00000	 Ary raha misy mbola maminany ihany, dia hilazan'ny ray aman-dreniny niteraka azy hoe: Tsy ho velona hianao, fa nilaza lainga, tamin'ny anaran'ny Tompo! Dia ny ray aman-dreniny niteraka azy ihany no handefona azy eo am-paminaniany eo.
38O	13	4	0,00000	 Ary hisy zavatra toy izao amin'izany andro izany: Ny mpaminany samy ho menatra ny fahitany avy raha maminany izy; ary tsy hitafy ny kapaoty volom-biby intsony, mba handainganany.
38O	13	5	0,00000	 Hisy hilaza hoe: Tsy mpaminany aho, fa izaho dia olona mpiasa tany; satria voavidin'olona hatry ny fony mbola kely aho.
38O	13	6	0,00000	 Ary hisy hilaza aminy hoe; Ka inona itony ratra amin'ny tànanao itony? ary hovaliany hoe: Ny nahavoa ahy toy izao dia tao an-tranon'ny sakaizako.
38O	13	7	0,00000	 Mifohaza, ry sabatra, hamely ny mpiandry ondriko sy hamely ny lehilahy namako! - teny marin'ny Tompon'ny tafika. Kapohy ny mpiandry, hihahafan'ny ondry. Dia hamerina ny tànako ho amin'ny madinika aho. 
38O	13	8	0,00000	 Amin'ny tany rehetra, - teny marin'ny Tompon'ny tafika, - ny androatokony haringana ho faty, ary ny ampahatelony sisa, havela ho ao ihany. 
38O	13	9	0,00000	 Fa io ampahatelony io hampidiriko ao amin'ny afo, hodioviko toy ny fandio volafotsy, haofana toy ny fanofana volamena. Izy hiantso ny anarako; ary izaho hamaly azy. Izaho hanao hoe: Oloko izy! Ary izy hilaza hoe: Andriamanitro Iaveh!
38O	14	1	0,00000	[FANAMELOHANA NY MPANOMPO SAMPY, SY FANAMASINANA AN'I JEROSALEMA - NASIAN'NY FIRENENA JEROSALEMA, KA LASAN-KO BABO NY ANTSASAKY NY TANÀNA - VONJEN'IAVEH NY OLONY SISA, SADY ANAOVANY LÀLANA HANDOSIRANA; ANDRO SAFATSIROA - FIADANAN'NY TANY - FAHARAVAN'NY FIRENENA FAHAVALO SASANY; FIBEBAHAN'NY SASANY - FAHAMASINAN'I JEROSALEMA] Indro misy andro ho avy ho an'ny Tompo ka ny babo aminao hozaraina eo afovoanao.
38O	14	2	0,00000	 Hangoniko eo anoloan'i Jerosalema ny firenena rehetra hiady, ary ny tanàna, ho afaka; ny trano horobaina, ny vehivavy hanaovana an-keriny; ary ny antsasaky ny tanàna ho lasan-ko babo; fa ny vahoaka sisa kosa, tsy ho fongorana eo an-tanàna akory.
38O	14	3	0,00000	 Fa hivoaka Iaveh hiady amin'ireo firenena ireo, toy ny fiadiny amin'ny andro fiadiana.
38O	14	4	0,00000	 Amin'izany andro izany, ny tongony hipetraka eo an-trendrombohitry ny Oliva, izay manandrify an'i Jerosalema amin'ny lafiny atsinanana, ka hitresaka eo afovoany miatsinanana sy miakandrefana ny tendrombohitry ny Oliva, ka hisy lohasaha lehibe fa ny antsasaky ny tendrombohitra hitresaka mianavaratra, ary ny antsasany kosa hianatsimo;
38O	14	5	0,00000	 dia eo amin'ny lohasahan'ny tendrombohitro, no handosiranareo, fa hipaka hatrany Atsala ny lohasahan'ny tendrombohitro: toy ny nandosiranareo ny horohoron-tany, tamin'ny andron'i Osiasa, mpanjakan'i Jodà, no handosiranareo. Ary ho avy Iaveh Andriamanitrao, ary ny olo-masina rehetra hiaraka aminy.
38O	14	6	0,00000	 Amin'izany andro izany, dia hisy zavatra toy izao: ny mazava tsy hisy, fa ny hatsiaka sy ny ranomandry. 
38O	14	7	0,00000	 Izany andro izany, dia ho safatsiroa ary fantatry ny Tompo, ka tsy ho andro izy, tsy ho alina, ary amin'ny fotoanan'ny hariva dia hisy ny mazava.
38O	14	8	0,00000	 Amin'izany andro izany, dia hisy zavatra toy izao: Hisy rano velona, hivoaka avy ao Jerosalema, ny antsasany hankany amin'ny ranomasina atsinanana, ny antsasany hankany amin'ny ranomasina andrefana; dia ho toy izany na amin'ny fahavaratra na amin'ny ririnina. 
38O	14	9	0,00000	 Ary Iaveh ho tonga mpanjaka amin'ny tany rehetra; ary amin'izany andro izany, dia ho tokana ihany Iaveh, ary ny anarany ho tokana ihany. 
38O	14	10	0,00000	 Hovana ho tany lemaka ny tany rehetra, hatrany Gabaa ka hatrany Remmona, eo atsimon'i Jerosalema. Ary hasandratra sy hipetraka amin'ny toerany Jerosalema, dia hatreo amin'ny vavahadin'i Benjamina ka hatreo amin'ny fitoeran'ny vavahadin'ny Zoro, ary hatreo amin'ny tilikambo Hananeely ka hatrany amin'ny famihazam-boaloboky ny mpanjaka. 
38O	14	11	0,00000	 Ny olona, honinao ao, ny anatema tsy hisy intsony; ary Jerosalema handry fahizay.
38O	14	12	0,00000	 Izao no fery hamelezan'ny Tompo ny firenena rehetra niady tamin'i Jerosalema: ny nofony hataony hihalò am-pitsanganana; ny masony hihalò ao anaty taola-masony; ary ny lelany hihalò ao am-bavany.
38O	14	13	0,00000	 Amin'izany andro izany dia hisy zavatra toy izao: Avy amin'ny Tompo no hisian'ny fikorontanana lehibe eo amin'izy ireo, ka samy hisambotra ny tànan'ny rahalahiny avy ny olona, sady hanainga tànana hamely ny namany avy. 
38O	14	14	0,00000	 Jodà koa hiady amin'i Jerosalema. Ary ho voaangona ny harena amin'ny firenena rehetra manodidina, dia volamena sy volafotsy, ary fitafiana be dia be.
38O	14	15	0,00000	 Ary ny fery hamely ny soavaly, ny mole, ny rameva, ny ampondra, mbamin'ny biby rehetra amin'ireny toby ireny, ho sahala amin'io fery io ihany.
38O	14	16	0,00000	 Izay rehetra sisa tavela amin'ny firenena niakatra namely an'i Jerosalema, hiakatra isan-taona avokoa, hiankohoka eo anatrehan'ny Mpanjaka, Iavehn'ny tafika, sy hankalaza ny fetin'ny Tabernakla. 
38O	14	17	0,00000	 Izay fianakaviana tsy mba hiakatra any Jerosalema hiankohoka eo anatrehan'ny Mpanjaka, Iavehn'ny tafika, dia tsy mba hilatsahan'ny orana. 
38O	14	18	0,00000	 Ary raha ny fianakavian'i Ejipta no tsy miakatra sy tsy tonga, dia tsy hilatsahan'ny ranonorana koa izy, sady hasian'ny fery hamelezan'ny Tompo an'izay tsy miakatra hankalaza ny fetin'ny Tabernakla. 
38O	14	19	0,00000	 Izany no sazy hanjo an'i Ejipta sady sazy hanjo ny firenena rehetra, izay tsy miakatra hankalaza ny fetin'ny Tabernakla.
38O	14	20	0,00000	 Amin'izany andro izany, ny korintsandrintsan-tsoavaly, dia hisy hoe: Fahamasinana ho an'ny Tompo; ary ny vilany ao an-tranon'ny Tompo, ho toy ny kapoaka eo anoloan'ny otely. 
38O	14	21	0,00000	 Ny vilany rehetra ao Jerosalema sy any Jodà koa, dia ho zava-boatokana ho an'ny Tompon'ny tafika avokoa. Ka izay hanao sorona rehetra, dia ho avy haka amin'ireny sy hahandro ny henany ao aminy avokoa; ary tsy hisy Kananeana intsony ao an-tranon'ny Tompon'ny tafika, amin'izany andro izany.
39O	1	1	0,00000	[FITIAVAN'IAVEH NY VAHOAKANY - FANINIANA NY MPISORONA NY AMIN'NY FISORONANA TSY MENDRIKA - NY SORONA HATAO AMIN'NY TANY REHETRA] Teny fitsarana. Tenin'ny Tompo ho an'Israely, amin'ny alàlan'i Malakia.
39O	1	2	0,00000	 Efa tia anareo aho, hoy Iaveh; ary hoy hianareo: Inona no nitiavanao anay? - Tsy rahalahin'i Jakoba va Esao? - teny marin'ny Tompo; nefa Jakoba no tiako; fa Esao hàlako; 
39O	1	3	0,00000	 ka ny tendrombohiny natoako lao; ary ny lovany natolotro ny amboadia any an'efitra. 
39O	1	4	0,00000	 Raha lazain'i Edoma hataony hoe: Noravana izahay, nefa hanangana ny rava indray, - dia izao no lazain'ny Tompon'ny tafika: Izy ireo hanorina; izaho kosa handrava; ka izao no ho filazan'ny olona azy: Tanim-paharatsiana io, firenena tezeran'ny Tompo mandrakizay. 
39O	1	5	0,00000	 Hahita maso izany hianareo, ka hifampilaza hoe: Hankalazaina anie Iaveh eo amin'ny tanin'Israely!
39O	1	6	0,00000	 Ny zanaka manaja ny rainy, ny mpanompo manaja ny tompony. Koa raha ray aho, aiza izay hajako? Ary raha Tompo aho, aiza izay tahotra ahy? hoy Iavehn'ny tafika aminareo, ry mpisorona, izay manamavo ny anarako. Hoy hianareo: 
39O	1	7	0,00000	 Tamin'ny inona no nanamavoanay ny anaranao? - Amin'ny fitondranareo mofo voaloto eo amin'ny oteliko. Ary hoy hianareo: Tamin'ny inona no nandotoanay anao? - Amin'ny fanaovanareo hoe: Zavatra tsy manjary ny latabatry ny Tompo. 
39O	1	8	0,00000	 Raha biby jamba no aterinareo hatao sorona, tsy ratsy va izany? Ary raha ny mandringa sy marary no entinareo, tsy ratsy va izany? Mandehana ange manatitra izany amin'ny governoranareo e! Hahazo sitraka aminy va hianao; hahita fitia aminy va hianao? hoy Iavehn'ny tafika. 
39O	1	9	0,00000	 Ary ankehitriny mifonà amin'Andriamanitra hamindra fo aminareo! ny tànanareo no nahatongavan'izany; moa ho voataonanareo hitsimbina va izy? hoy Iavehn'ny tafika.
39O	1	10	0,00000	 Aoka ny iray aminareo, handrindrina ny varavarana ahay, mba tsy handrehetanareo afo foana eo ambonin'ny oteliko! Tsy mankasitraka anareo velively aho, hoy Iavehn'ny tafika; ary ny fanatitra avy amin'ny tànanareo tsy misy ankasitrahako. 
39O	1	11	0,00000	 Fa hatramin'ny fiposahan'ny masoandro, ka hatramin'ny filentehany dia lehibe ny anarako, any amin'ny firenena; ary manolotra emboka manitra amam-panatitra madio amin'ny anarako ny olona, amin'ny fitoerana rehetra, satria lehibe ny anarako, any amin'ny firenena, hoy Iavehn'ny tafika. 
39O	1	12	0,00000	 Hianareo kosa anefa mandoto azy, amin'ny fanaovanareo hoe: Voaloto ny latabatry ny Tompo, ary ny vokatra avy aminy, dia hanina tsinontsinona. 
39O	1	13	0,00000	 Ka hoy hianareo: Inty! Mahasorisorena be ihany! dia tsy asianareo raharaha akory izy, hoy Iavehn'ny tafika. Entinareo avokoa, na ny zava-nofetsena, na ny biby mandringa sy marary, dia izany no aterinareo ho fanolorana! Ka azoko ankasitrahana va izay avy amin'ny tànanareo? hoy Iaveh. 
39O	1	14	0,00000	 Aoka ho voaozona ny mpanambaka izay manan'ondralahy eo amin'ny andian'ondriny, ka manao voady, nefa biby farofy no ataony sorona amin'ny Tompo. Fa Mpanjaka lehibe aho, hoy Iavehn'ny tafika; ary mahatahotra ny anarako, any amin'ny firenena.
39O	2	1	0,00000	[SAZY HO AN'NY MPISORONA - OZONA - TSY FIVADIHAN'I LEVÌ AMIN'NY FANEKENA - NOSIMBAN'NY MPISORONA IZY - FANINIANA NY VAHOAKA NOHO NY NANAMBADIANY VEHIVAVY HAFA FIRENENA SY NY FISAORANY VADY] Koa ankehitriny, ry mpisorona, didy mihatra aminareo izao. 
39O	2	2	0,00000	 Raha tsy henoinareo sy tsy rototra hianareo ny hanome voninahitra ny anarako, hoy Iavehn'ny tafika, dia handefa ozona hamely anareo aho, ary hozoniko ny tsodrano ataonareo; - fa efa nozoniko sahady aza izany, satria tsy rototra hianareo! – 
39O	2	3	0,00000	 Indro hataoko tsy maniry ny voa afafy, hafafiko amin'ny tavanareo ny tain-droroha, dia ny tain-drorohan'ny fetinareo, ka hailiky ny olona miaraka amin'izany hianareo. 
39O	2	4	0,00000	 Dia ho fantatrareo amin'izay, fa nandefa ity didy ity aminareo aho, mba haharetan'ny fanekeko amin'i Levì, hoy Iavehn'ny tafika. 
39O	2	5	0,00000	 Ny fanekeko tamin'i Levì, dia fiainana amam-piadanana, ary nomeko azy izany soa izany; ary fanekem-pahatahorana, ka dia natahotra ahy, sy nangovitra teo anatrehan'ny anarako izy. 
39O	2	6	0,00000	 Ny làlan'ny fahamarinana no teo am-bavany; ny ratsy, tsy hita teo amin'ny molony; niara-nandeha tamiko tamim-piadanana amam-pahitsiana izy; ary nampiala olona betsaka tamin'ny ratsy. 
39O	2	7	0,00000	 Fa ny molotry ny mpisorona no mpitahiry ny fahalalana, ary ny vavany no angatahana ny fampianarana, satria izy no anjelin'ny Tompon'ny tafika. 
39O	2	8	0,00000	 Fa hianareo kosa nivily làlana, nanafintohina olona maro tamin'ny làlana, ary namadika ny fanekena tamin'i Levì, hoy Iavehn'ny tafika. 
39O	2	9	0,00000	 Koa izaho kosa, dia efa nahatonga anareo ho faniratsira sy tsinontsinona eo imason'ny vahoaka rehetra, satria tsy nitandrina ny làlako hianareo, sady mizaha tavan'olona amin'ny fampiharana ny lalàna.
39O	2	10	0,00000	 Tsy iray ray va isika rehetra? Tsy Andriamanitra iray va no nahary antsika? Ka nahoana ary ity isika, no samy mivadika amin'ny rahalahintsika avy, ka mandoto ny fanekena tamin'ny razantsika? 
39O	2	11	0,00000	 Jodà mpivadika, ary Israley sy Jerosalema nahavitana fahavetavateana; fa mandoto ny zava-boatokana ho an'ny Tompo, dia izay tian'ny Tompo, Jodà; nanambady ny zanakavavin'ny andriamani-kafa izy. 
39O	2	12	0,00000	 Ny lehilahy manao izany, dia aoka hamongoran'ny Tompo eo amin'ny lain'i Jakoba, na izay miambina, na izay mamaly, mbamin'izay manatitra fanatitra ho an'ny Tompon'ny tafika.
39O	2	13	0,00000	 Izao koa no zavatra faharoan'izany ataonareo: tondrahanareo ranomaso ny otelin'ny Tompo, tondrahanareo fitomaniana sy fitolokoana izany, ka tsy ahoan'ny Tompo intsony izay fanatitra mahafinaritra avy amin'ny tànanareo. 
39O	2	14	0,00000	 Ary hoy hianareo: Nahoana izany? Iaveh dia efa vavolombelona manelanelana anao sy ny vadin'ny fahatanoranao izay nofitahinao, nefa izy no namanao sy vady vita fanekena taminao. 
39O	2	15	0,00000	 Tsy mba misy nanao izany anefa na iza na iza amin'izay mba manana ny Fanahy masina? - Ary inona no nataon'ilay Iray? - Nitady taranaka araka an'Andriamanitra izy. Ka mitandrema tsara ny fitondran-tenanareo, fa aza misy mamitaka ny vadin'ny fahatanorany. 
39O	2	16	0,00000	 Fa hàlako ny fisaoram-bady, hoy Iaveh, Andriamanitr'Israely, satria ny manao izany, dia ny manototra fahasiahana ny fitafiany, hoy Iavehn'ny tafika. Koa mitandrema ny fitondran-tenanareo fa aza misy mamitaka.
39O	2	17	0,00000	 Efa nanasatra an'ny Tompo hianareo, tamin'ny teninareo. Ary hoy hianareo: Tamin'ny inona, no nanasaranay azy? - Tamin'ny fanaovanareo hoe: Na zovy na zovy manao ratsy, dia tsara eo imason'ny Tompo, ary ireo olona ireo no ankasitrahany! Na tamin'ny hoe: Aiza ny Andriamanitry ny fahamarinana?
39O	3	1	0,00000	[NY ANDRON'IAVEH - NY MPISORONA ALOHA NO HOTSARAINY DIA HODIOVINY NY VAHOAKA - KA HOFENOINY FITAHIANA - HASIAN'ANDRIAMANITRA FARANY NY FANIRATSIRAN'NY RATSY FANAHY, SY NY TEBITEBIN'NY MPANOMPONY; NY RATSY FANAHY, HOSAZINY, NY MITANDRINA NY DIDINY, HOSOAVINY - FIVERENAN'I ELIA] Indro aho, haniraka ny irako; ka izy no hanamboatra ny làlana eo alohako; dia ho tonga tampoka ao an-tempoliny ny Tompo tadiavinareo, ilay anjelin'ny fanekena irinareo. Indro avy izy, hoy Iavehn'ny tafika.
39O	3	2	0,00000	 Iza no hahatanty ny andro hihaviany, ary zovy no hahajoro, raha miseho izy? Fa ho tahaka ny afon'ny mpandrendrika izy sy ho sahala amin'ny potasin'ny mpanery lopòtra.
39O	3	3	0,00000	 Hipetraka mandrendrika sy manadio ny volafotsy izy; hanadio ny taranak'i Levì izy, ka hanadio azy toy ny volamena sy ny volafotsy, ka dia ho mpanompo izy ho an'ny Tompo, hanolotra fanatitra ara-drariny aminy;
39O	3	4	0,00000	 ary hankasitrahan'ny Tompo toy ny tamin'ny andro taloha, toy ny tamin'ny taona fahiny, ny fanatitr'i Jodà sy Jerosalema.
39O	3	5	0,00000	 Hanatona anareo aho ho amin'ny fitsarana; ary ho vavolombelona faingana hamely ny mpanao ody, ny mpaka vadin'olona, ny mpianian-tsy to, ny mpiharaka ny karaman'ny mpikarama, ny mpampahory ny kamboty sy ny mpitondra-tena, ny mandroaka ny vahiny ary ny tsy matahotra ahy, hoy Iavehn'ny tafika.
39O	3	6	0,00000	 Noho izany Iaveh tsy miova, no tsy nahafongotra anareo, ry taranak'i Jakoba. 
39O	3	7	0,00000	 Hatramin'ny andron'ny razanareo, no efa nihatahanareo tamin'ny fitsipiko sy efa tsy nitandremanareo azy. Miverena amiko, dia hiverina aminareo aho, hoy Iavehn'ny tafika. - Fa hoy hianareo: Ny amin'inona no hiverenanay? – 
39O	3	8	0,00000	 Olombelona va no sahy hanambaka an'Andriamanitra, no hanambaka ahy hianareo? - Ary hoy hianareo: Tamin'ny inona no nanambakanay anao? - Tamin'ny fahafolon-karena sy ny anjara atokana. 
39O	3	9	0,00000	 Voan'ny ozona hianareo, ary izaho ambakainareo, dia hianareo, ny firenena manontolo. 
39O	3	10	0,00000	 Ento ny fahafolon-karena rehetra, ho ao an-trano firaketana ary aoka mba hisy hanina ao an-tranoko. Dia zahao toetra amin'izay aho, hoy Iavehn'ny tafika, raha tsy mamoha ny varavaran-danitra ho anareo, sy tsy mampidina fanambinana mihoa-pampana ho anareo. 
39O	3	11	0,00000	 Noho ny aminareo, dia horoahiko ny bibimadinika mpandany; ka tsy hanimba ny vokatry ny taninareo intsony, ary tsy hisy tsy hahavonom-boa ny voaloboka any an-tsahanareo, hoy Iavehn'ny tafika. 
39O	3	12	0,00000	 Hataon'ny firenena rehetra hoe, sambatra, hianareo; satria ho tany mahafinaritra hianareo, hoy Iavehn'ny tafika.
39O	3	13	0,00000	 Mafy loatra ny teninareo mamely ahy, hoy Iaveh. Ary hoy hianareo: Inona no resakay momba anao? - Izao no nolazainareo: 
39O	3	14	0,00000	 Zava-poana ny manompo an'Andriamanitra; inona no soa azontsika tamin'ny fitandremana ny didiny sy tamin'ny fandehanana niory teo anatrehan'ny Tompon'ny tafika? 
39O	3	15	0,00000	 Fa ankehitriny indro ny tsy mivavaka no lazaintsika hoe: sambatra; fa ambinina izay manao ny ratsy; maka fanahy an'Andriamanitra izy, nefa afa-potsiny. 
39O	3	16	0,00000	 Tamin'izany, izay natahotra an'Andriamanitra, dia samy niresaka tamin'ny namany avy. Ary Iaveh kosa nihaino, ka nahare izy; ary nisy boky fahatsiarovana nosoratana teo anatrehany, ho an'ireo matahotra an'ny Tompo sy manaja ny anarany. 
39O	3	17	0,00000	 Amin'ny andro efa omaniko, hoy Iavehn'ny tafika, ho raki-tsoa manokana ho ahy ireo, ary ho feno fitiavana azy aho toy ny mahafeno fitiavana ny olona amin'ny zanany manompo azy. 
39O	3	18	0,00000	 Ka dia ho hitanareo indray, ny tsy fitovian'ny marina sy ny ratsy fanahy, ny manompo an'Andriamanitra sy ny tsy manompo azy.
39O	3	19	0,00000	 Fa, indro avy ny andro, mivaivay toy ny memy. Ny mpiavonavona rehetra, sy ny mpanao ratsy rehetra dia ho mololo, ary ny andro izay ho avy no handoro azy, hoy Iavehn'ny tafika, ka tsy hasiany miangana na ny fakany na ny rantsany.
39O	3	20	0,00000	 Fa hianareo kosa izay matahotra ny anarako, dia hiposahan'ny masoandron'ny fahamarinana, ka ho ao amin'ny tana-masoandrony ny fanasitranana; ka hivoaka hianareo, sady hifalihavanja, toy ny zanak'omby ao am-bala. 
39O	3	21	0,00000	 Hohitsahanareo ny ratsy fanahy, fa ho toy ny lavenona eo ambany faladianareo ireny amin'ny andro efa omaniko, hoy Iavehn'ny tafika. 
39O	3	22	0,00000	 Tsarovinareo ny làlan'i Moizy, mpanompoko, izay nomeko didy amam-pitsipika, ho an'Israely rehetra, tao Horeba.
39O	3	23	0,00000	 Indro aho haniraka an'i Elia, mpaminany, ho aminareo, alohan'ny hahatongavan'ny andron'ny Tompo, sady lehibe no mahatahotra. 
39O	3	24	0,00000	 Hampody ny fon-dray ho amin'ny zanany izy, sy ny fon-janaka ho amin'ny rainy, fandrao ho avy aho ka hataoko anatema ny tany.
67O	1	1	0,00000	[Herim-po nasehon'i Tobia rainy, fony izy babo tany Niniva.] Tobia dia avy amin'ny fokon'i Neftali, sy amin'ny tananan'i Neftali anankiray, izay any amin'i Galilea ambony, eo ambonin'i Naasona, ao ankoatran'ny làlana miankandrefana, ka eo an-kavanan'ny tanànan'i Sefeta. 
67O	1	2	0,00000	Lasan-ko babo izy tamin'ny andron'i Salmanazara, mpanjakan'ny Asiriana, nefa na tany am-pahababoana tany aza izy, dia tsy mba niala tamin'ny làlan'ny fahamarinana. 
67O	1	3	0,00000	Isan'andro izy, dia nizara tamin'ireo rahalahiny, iray firenena aminy, sy babo toa azy, izay rehetra azony nomena.       
67O	1	4	0,00000	Na dia izy aza no zandriny indrindra tamin'ireo avy amin'ny fokon'i Neftali, dia tsy mba nanao fanahin-jatovo velively izy. 
67O	1	5	0,00000	Any ka fony ny olona rehetra nandeha hiankohoka tamin'ilay zanak'omby volamena nataon'i Jeroboama mpanjakan'Israely, izy irery kosa niendaka tamin'ny be sy ny maro. 
67O	1	6	0,00000	Nankany Jerosalema amin'ny tempolin'ny Tompo izy, niankohoka tamin'ny Tompo Andriamanitr'Israely, ary nanolotra tsy tapaka, ny voaloham-bokany sy ny fahafolon'ny fananany. 
67O	1	7	0,00000	Nozarainy, isan-telo taona, tamin'ny proselita sy tamin'ireo hafa firenena ny fahafolon-kareny rehetra. 
67O	1	8	0,00000	Ary hatry ny fony vao tanora herotrerony izy no nitandrina izany sy ny toy izany, araka ny lalàn'Andriamanitra. 
67O	1	9	0,00000	Nony efa lehilahy izy, dia nanambady vehivavy anankiray, iray foko aminy, atao hoe Anna, 
67O	1	10	0,00000	ka nitera-dahy taminy, izany nomeny ny anarany, sy nampianariny hatahotra an'Andriamanitra sy hifady ny fahotana rehetra, hatramin'ny fahazazany.
67O	1	11	0,00000	Rahefa lasan-ko babo izy, mbamin'ny vady aman-janany, ka tonga tany Niniva, izay nisy ny iray foko aminy rehetra, 
67O	1	12	0,00000	na dia nihinana ny hanin'ny mpanompo sampy aza ny olon-kafa rehetra, izy kosa nitahiry ny fanahiny ho madio, fa tsy mba nandoto tena tamin'ny henan'ireny, na oviana na oviana. 
67O	1	13	0,00000	Ary noho izy tsy tapaka ny nahatsiaro ny tompo, dia nataon'Andriamanitra nahazo fitia tamin'i Salmanazara mpanjaka izy, 
67O	1	14	0,00000	ka nomen'io làlana ho any amin'izay rehetra tiany haleha, sady hahazo manao izay tiany hatao. 
67O	1	15	0,00000	Ka dia nandeha namangy ny lasan-ko babo izy, sy nanome torohevitra tsara azy ireo.
67O	1	16	0,00000	Indray mandeha izy dia lasa nankany Ragesa, tanànan'ny Meda, nitondra vola talenta folo, avy amin'ny fanomezana be loatra nomen'ny mpanjaka azy; 
67O	1	17	0,00000	ary teo amin'ireo vahoaka be mpiray tamin-drazana aminy kosa, hitany ity lehilahy anankiray iray foko taminy, atao hoe Gabelosa, fa poritra mafy, ka natolony an'io ilay vola rehetra nentiny, dia nandraisany rosia taminy izany.
67O	1	18	0,00000	Taty aoriana ela, nony efa maty Salmanazara mpanjaka, dia Senakeriba zanany no nanjaka nandimby azy. Nankahala fatratra ny zanak'Israely io mpanjaka io, 
67O	1	19	0,00000	ka nandeha namangy izay anisan'ny havany rehetra isan'andro Tobia, nanala alahelo azy, nizarany ny fananany izy tsirairay avy, araka izay azony atao; 
67O	1	20	0,00000	ny noana nomeny hanina, ny tsy nitafy nizarany fitafiana, ary fatratra ny fahazotoany nandevina ny maty na novonoina. 
67O	1	21	0,00000	Fa tamin'ilay Senakeriba mpanjaka nandositra avy tany Jodea, nony efa voan'ny faharesena namelezan'Andriamanitra azy, noho ny teny fanevatevana nataony, dia nisafoaky ny hatezerana izy, ka maro be tamin'ny zanak'Israely no nasainy novonoina ho faty; ary Tobia no nandevina ny fatin'ireo. 
67O	1	22	0,00000	Nisy olona nampandre izany ny mpanjaka, ka nasain'io hovonoina izy sy norobaina ny fananany rehetra. 
67O	1	23	0,00000	Tobia sy ny vadiny aman-janany anefa nitsoaka nandositra; tapitra nendahana ny fananany rehetra, nefa nahita izay hiereny tsara izy, satria maro olo-nohavanina. 
67O	1	24	0,00000	Dimy amby efapolo andro taty aorian'izany, dia novonoin'ny zanany naterany ny mpanjaka. Dia nody tao an-tranony indray Tobia, sady naverina taminy avokoa ny fananany rehetra.
67O	1	25	0,00000	????
67O	2	1	0,00000	[Tobia: fitiavany namana, hajambana nanjo azy, fitiavany vavaka nandritra izany fahoriana izany.] Taty aorian'izany, tonga ny anankiray amin'ny fetin'ny Tompo, ary nanomanana sakafo lehibe tao an-tranon'i Tobia, 
67O	2	2	0,00000	ka hoy izy tamin'ilay zanany: Mandehana ary mitondrà mankaty olona vitsivitsy iray foko amintsika, izay matahotra an'Andriamanitra, hiara-misakafo amintsika. 
67O	2	3	0,00000	Dia lasa ilay zanany; nony niverina izy, dia nilaza taminy fa misy zanak'Israely anankiray, novonoin'olona, ka mitsitra foana ao an-dalam-be ao. Nitsangana niaraka tamin'izay Tobia, niala tamin'ny latabatra, navelany teo ny sakafo, tsy nihinana izy na dia kely aza; nony tonga tany amin'ilay faty izy, 
67O	2	4	0,00000	nalainy io, dia nentiny nafenina tao an-tranony, haleviny amim-pahamalinana, rahefa maty ny masoandro. 
67O	2	5	0,00000	Avy nanafina io izy vao nisakafo, tamin-kovitra aman-dranomaso, 
67O	2	6	0,00000	fa tsaroany ilay tenin'ny Tompo nolazainy tamin'ny vavan'i Amosa mpaminany hoe: Hanjary fitolokoana amam-pisaonana ny andro fetinareo. 
67O	2	7	0,00000	Nony maty ny masoandro, dia nivoaka nandevina ilay faty izy. 
67O	2	8	0,00000	Nanome tsiny azy avokoa anefa ny olona manodidina azy, nanao hoe: Efa nodidiana hovonoina ho faty hianao noho izany ihany, ary vao afaka tamin'izany fanamelohana ho faty izany hianao, dia manomboka mandevina ny maty indray! 
67O	2	9	0,00000	Andriamanitra anefa no natahoran'i Tobia noho ny mpanjaka, ka nalainy ihany ny fatin'ireo novonoina, nafeniny tao an-tranony, dia naleviny nony alina.
67O	2	10	0,00000	Indray andro, nony tonga tao amin'ny tranony izy, ilay sasatra loatra avy nandevina ny maty iny, dia niretaka teo ambody rindrina; ka nosintonin-tory. 
67O	2	11	0,00000	Mbola natory teo izy no nisy tain-tsidintsidina mbola mafana nilatsaka avy any amin'ny akaniny, teo amin'ny masony roa ka tonga jamba izy.
67O	2	12	0,00000	Fitsapana navelan'Andriamanitra hihatra aminy izany, mba ho atao fakan-tahaky ny taranaka any aoriana ny faharetany, toy ny an'i Joba lehilahy masina. 
67O	2	13	0,00000	Fa satria hatramin'ny fahazazany, no natahorany an'Andriamanitra, sy nitandremany ny didiny mandrakariva, dia tsy mba nanana alahelo tamin'Andriamanitra izy, tamin'izany azon-doza tonga jamba izany; 
67O	2	14	0,00000	fa naharitra tsy azo nohozongozonina tamin'ny fahatahorana an'Andriamanitra izy, nisaotra azy isan'andro nandritra ny andro niainany. 
67O	2	15	0,00000	Toy ny nanebahan'ireo loham-pirenena an'i Joba, lehilahy sambatra, no nanarabian'ireo havana aman-tsakaizan'i Tobia ny fitondra-tenany, 
67O	2	16	0,00000	nataony hoe: Fa zary inona ity fanantenanao, tamin'ny nanaovanao fiantrana sy nandevenanao ny maty? 
67O	2	17	0,00000	Nanarin'i Tobia izy ireo, nataony hoe: 
67O	2	18	0,00000	Aza miteny toy izany fa zanaky ny olo-masina isika, ka ilay fiainana tsy maintsy homen'Andriamanitra an'izay tsy mitsoaka na oviana na oviana amin'ny firaiketam-po aminy no antenaintsika.
67O	2	19	0,00000	Anna vadiny nandeha isan'andro, nanenon-damba, ary izay mety ho azony, tamin'ny asan-tànany dia nentiny niverina hiveloman'izy ireo. 
67O	2	20	0,00000	Toy izany no sendra nandraisan-dravehivavy zanak'osy, ka nentiny tao an-trano. 
67O	2	21	0,00000	Nony nandre ny fibarareok'ilay zanak'osy ny lahy, dia nanao hoe: Jereo, fandrao zanak'osy nangalarina izany, ka avereno any amin'ny tompony, fa tsy mahazo mihinana na inona na inona avy amin'ny halatra isika, na dia mikasikasika izany akory aza. 
67O	2	22	0,00000	Izay, dia novalian'ny vavy an-katezerana hoe: Miharihary fa foana tokoa ny fanantenanao; izany no vokatry ny fiantranao? 
67O	2	23	0,00000	Izany sy ny toy izany no teny fikizahany azy.
67O	3	1	0,00000	[Vavak'i Tobia - Notebahin'ny ankizivavy, Sarà zanakavavin-dRagoela, ka nitaraina tamin'ny Tompo - Samy nohenoina ireo vavaka roa ireo.] Velon-tsento Tobia tamin'izay ka rafitra nivavaka tamin-dranomaso, nanao hoe:
67O	3	2	0,00000	Marina hianao, ry Tompo, marina avokoa ny fitsaranao, antra sy hitsiny aman-drariny, ny lalànao rehetra. 
67O	3	3	0,00000	Koa ankehitriny, ry Tompo, tsarovy aho, aza valianao ny ratsy nataoko, ary aza tsahivinao ao amin'ny fahatsiarovanao, ny fahotako sy ny an'ny razako. 
67O	3	4	0,00000	Fa tsy nankatò ny didinao izahay, ka natolotra ho amin'ny fandrobana, ho amin'ny fahababoana, ho amin'ny fahafatesana sy ho amin'ny fihomehezana ary ho amin'ny fandatsana eo amin'ny firenena rehetra nanelezanao anay. 
67O	3	5	0,00000	Ary izao, ry Tompo ô, lehibe ny famaizanao, satria tsy nitandrina ny didinao tamin'ny nataonay izahay, sy tsy nandeha tamim-pahatsorana teo anatrehanao. 
67O	3	6	0,00000	Koa amin'izao, ry Tompo ô, ataovy izay sitra-ponao amiko, ary tapaho ny horaisina amim-piadanana ny fanahiko fa izao tsara lavitra amiko ny maty noho ny velona.
67O	3	7	0,00000	Tamin'izay andro izay ihany koa, tany Ekbatana, tanànan'ny Meda, dia nandre ny fanebahan'ny iray amin'ny ankizivavin-drainy azy, Sarà zanakavavin-dRagoela. 
67O	3	8	0,00000	Fa lehilahy fito no efa samy namoahana azy ho vadiny, nefa nisy demony anankiray atao hoe Asmodea namono an'ireo, raha vao nandeha taminy izy. 
67O	3	9	0,00000	Ka raha niteny an'ilay ankizivavy iny izy, noho izay hadisoany anankiray izay, dia izao no navalin'io azy: Aza hahitanay zanakalahy na zanakavavy eto an-tany hianao na oviana na oviana, ry ilay mpamono vadinao; 
67O	3	10	0,00000	tadiavinao hovonoina aho toy ny namonoanao azy fitolahy vadinao. Raha nandre izany teny izany Sarà dia niakatra tany amin'ny efi-tranon'ny tranony ambony rihana, ka nijanona tao hateloana, tsy nihinana na nisotro; 
67O	3	11	0,00000	fa naharitra nivavaka sy nitaraina tamin'Andriamanitra tamin-dranomaso mba hanafaka azy amin'izany fahafaham-baraka izany. 
67O	3	12	0,00000	Tamin'ny andro fahatelo dia notaperiny ny fivavahany, ka nisaotra ny Tompo izy, nanao hoe: 
67O	3	13	0,00000	Isaorana anie ny anaranao, ry Andriamanitry ny razanay ô, fa na dia eo am-pahatezeranao aza dia mamindra fo hianao, ary amin'ny andron'ny fahoriana dia mamela heloka an'izay miantso anao. 
67O	3	14	0,00000	Koa any aminao no itodihan'ny tavako, ry Tompo ô, 
67O	3	15	0,00000	afaho amin'izao fatoram-pahafaham-baraka izao aho, fa raha tsy izany, dia esory amin'ity tany ity aho. 
67O	3	16	0,00000	Fantatrao, ry Tompo, fa tsy mba naniry izay vady aho, ary niaro ny fanahiko tamin'ny filan-dratsy rehetra. 
67O	3	17	0,00000	Tsy mba nankany amin'izay lalao fijilajilana foana aho, na oviana na oviana, na mba nifanatona tamin'izay lehilahy hafahafa fitondran-tena foana. 
67O	3	18	0,00000	Tsy mba fanarahana ny filan'ny nofoko, fa noho ny fahatahorana anao no hany nanekeko hanam-bady. 
67O	3	19	0,00000	Asa na izaho no tsy mendrika ho azy ireo, na izy ireo no tsy mendrika ho ahy, fa angamba notehirizinao ho vadin'olon-kafa aho. 
67O	3	20	0,00000	Tsy azon'olombelona fantarina ny fisainanao. 
67O	3	21	0,00000	Kanefa na zovy na zovy mivavaka aminao, dia mino tsy am-pisalasalana izy, fa matoa zahan-toetra ny fiainany dia hovaliam-boninahitra, raha tra-pahoriana aza ny tenany dia ho afaka, ary raha iharam-pamaizana izy dia hety hahazo famindram-po avy aminao. 
67O	3	22	0,00000	Satria tsy mifaly amin'ny fahavoazany hianao, fa andro tony no ampanarahinao ny tafio-drivotra; fifaliana no atondrakao manaraka ny tany aman-dranomaso. 
67O	3	23	0,00000	Isaorana amin'ny taona rehetra anie ny anaranao, ry Andriamanitr'Israely ô!
67O	3	24	0,00000	Indray voahaino teo anatrehan'ny voninahitr'ilay Andriamanitra ambony indrindra ireo fitalahoana roa ireo. 
67O	3	25	0,00000	Ny anjely masin'ny Tompo, Rafaela, no voairaka hanasitrana an'i Tobia sy Sarà, fa ny vavak'izy ireo dia indray notononina teo anatrehan'ny Tompo.
67O	4	1	0,00000	[Hafatra nomen'i Tobia an-janany - Irahiny any amin'i Gabelosy izy.] Nataon'i Tobia fa nekena ny fangatahany ka dia efa ho faty izy; koa nantsoiny hankeo aminy Tobia zanany, 
67O	4	2	0,00000	dia hoy izy taminy: Henoy ny teny aloaky ny vavako, anaka, ary alatsaho ho toy ny fototra mafy ao am-ponao izy. 
67O	4	3	0,00000	Raha avy izay handraisan'Andriamanitra ny fanahiko, dia aleveno ny vatako, hajao amin'ny andro rehetra iainanao ny reninao; 
67O	4	4	0,00000	fa tsy maintsy tsarovanao ny fijaliana niaretany sy ny loza lehibe nila hanjo azy noho ny aminao, fony izy nitondra anao tao an-kibony. 
67O	4	5	0,00000	Ary raha avy koa izay hahatapitra ny andro iainany, dia aleveno eo akaikiko izy. 
67O	4	6	0,00000	Amin'ny andro rehetra iainanao, manana an'Andriamanitra tsy miala ao an-tsainao, mitandrema tena mba tsy hinia hanao fahotana na oviana na oviana, na handika ny didin'ny Tompo Andriamanitrao. 
67O	4	7	0,00000	Manaova fiantrana amin'ny anananao, aoka tsy havilinao tsy hijery ny mahantra na dia iray aza ny tavanao, dia tsy hiamboho anao koa amin'izany ny tavan'Andriamanitra. 
67O	4	8	0,00000	Aoka ho mpiantra, araka izay azonao atao hianao; 
67O	4	9	0,00000	raha manam-be hianao manomeza be, ary raha manan-kely mitandrema tsara mba hizara izany kely izany, an-kazavam-po; 
67O	4	10	0,00000	fa izany no hanangonanao rakitra be ho anao, rahefa avy izay andro fahaporitana. 
67O	4	11	0,00000	Fa manafaka amin'ny fahotana rehetra sy amin'ny fahafatesana ny fiantrana, ary tsy hamela ny fanahy hidina any anatin'ny maizina. 
67O	4	12	0,00000	Ho zary toky lehibe eo anatrehan'Andriamanitra ambony indrindra ny fiantrana, ho an'izay rehetra nanao azy. 
67O	4	13	0,00000	Fadio avokoa, anaka, rahefa mety ho fahalotoana, ary afa-tsy amin'i vadinao, dia aoka tsy hisy asa mahameloka haninian'ny fieritreretanao anao. 
67O	4	14	0,00000	Aza avela hanjaka ao am-ponao, na amin'ny tenanao, na oviana na oviana, ny fiavonavonana, fa io no fototra niandohan'ny ratsy rehetra. 
67O	4	15	0,00000	Raha misy olona miasa ho anao, aloavy miaraka amin'izay ny karamany, fa aza tanana izay karaman'ny mpikarama hijanona ao aminao na dia tapak'andro kely aza. 
67O	4	16	0,00000	Mitandrema tsara mba tsy hanao amin'ny hafa izay mahatezitra anao raha atao aminao. 
67O	4	17	0,00000	Iaraho homana amin'ny noana sy ny mahantra ny haninao, ary ampitafio amin'izay fitafianao ny tsy mitafy. 
67O	4	18	0,00000	Asaovy haroso ny mofo aman-divainao, amin'ny fandevenana ny olo-marina, fa aza mihinana izany na misotro akory miaraka amin'ny mpanota. 
67O	4	19	0,00000	Milà hevitra mandrakariva amin'ny olon-kendry.
67O	4	20	0,00000	Misaora an'Andriamanitra amin'ny andro rehetra; mangataha azy hitari-dàlana anao, hanambina anao amin'izay kasainao hatao rehetra.
67O	4	21	0,00000	Mampahalala anao koa aho, anaka, fa fony hianao mbola zazakely, dia nanome vola talenta folo an'i Gabelosa, any Ragesa tanànan'ny Meda aho, ary eto an-tànako izao ny rosia taminy.
67O	4	22	0,00000	Ka noho izany, miomàna faingana mba handeha mankany aminy haka izany vola izany, dia avereno aminy ny rosia taminy. 
67O	4	23	0,00000	Aza manan-tahotra, anaka. Marina fa fivelomana mahantrahantra no antsika izao, nefa hanan-karem-be isika, raha matahotra an'Andriamanitra sy mandositra ny fahotana rehetra ary manao asa soa.
67O	5	1	0,00000	[Anjely anankiray mitarehim-pivahiny manolo-tena hiaraka amin'i Tobia zanany, ho any amin' i Gabelosa - Veloma sy fiaingana.] Tamin'izay dia hoy ny navalin'i Tobia an-drainy: Hataoko avokoa izay rehetra nasainao hataoko, ry dada. 
67O	5	2	0,00000	Fa izay hahazoako mandray izany vola izany no tsy fantatro. Izany lehilahy izany tsy mahalala ahy, izy koa tsy fantatro, ka inona no famantarana homeko azy? Ny làlana mankany amin'izany tany izany aza tsy fantatro akory. 
67O	5	3	0,00000	Dia hoy ny navalin-drainy azy: Eto an-tanako ny sorany, ka raha vantany vao asehonao azy dia averiny aminao ny vola. 
67O	5	4	0,00000	Fa mandehana amin'izao aloha mitady olona mahatoky hokaramaina hiaraka aminao, mba hahazoanao izany vola izany, dieny mbola velona aho.
67O	5	5	0,00000	Vao nivoaka Tobia, dia nahita tovolahy tsara tarehy anankiray, mitsangana sady mihetra toa olona vonon-kandeha. 
67O	5	6	0,00000	Tsy fantany ho anjelin'Andriamanitra io, ka noarahabainy, dia hoy izy: Avy aiza hianao, ry zatovo soa? 
67O	5	7	0,00000	Ary namaly ny anjely nanao hoe: Avy amin'ny zanak'Israely aho. Ka hoy Tobia taminy: Mahalala ny làlana mankany amin'ny tanin'ny Meda va hianao? 
67O	5	8	0,00000	Dia hoy ny navaliny: Fantatro, fa efa niverimberina matetika tamin'ireo làlana rehetra ireo aho, ary efa niantrano tao amin'i Gabelosa rahalahintsika aho, dia ilay monina ao Ragesa, tanànan'ny Meda; miorina ao amin'ny tendrombohitr'i Ekbatana. 
67O	5	9	0,00000	Ka hoy Tobia taminy: Aza mahafady, mba andraso kely aho; mandra-pilazako izany amin'i Dada.
67O	5	10	0,00000	Dia niditra nilaza izany rehetra izany tamin-drainy Tobia. Gaga tery rainy, sady nasainy nampandrosoina razazalahy. 
67O	5	11	0,00000	Dia niditra izy ary niarahaba nanao hoe: Ho aminao mandrakariva anie ny hafaliana! 
67O	5	12	0,00000	Fa hoy kosa ny navalin'i Tobia: Hafaliana inona moa no mba mety hananako, izay izaho mitoetra ao anatin'ny aizina sy tsy mba mahita izay hazavan'ny lanitra akory. 
67O	5	13	0,00000	Ary hoy ity tovolahy taminy: Matokia tsara, fa mora amin'Andriamanitra ny manasitrana anao. 
67O	5	14	0,00000	Rahefa izany dia hoy Tobia taminy: Mba azonao hatao indrindra va ny hitarika ny zanako ho any amin'i Gabelosa, any Ragesa, tanànan'ny Meda? Fa rehefa tafaverina hianao dia homeko ny karamanao. 
67O	5	15	0,00000	Hitari-dalana azy aho, hoy ny navalin'ny anjely, ary hitondra azy miverina ho aty aminao koa. 
67O	5	16	0,00000	Ary hoy Tobia taminy: Raha sitrakao, mba lazao ahy kely, fianakavian'iza moa hianao ary fokon-jovy? 
67O	5	17	0,00000	Fa hoy ny anjely Rafaela namaly azy: Fa ny fianakaviam-pikarama ve no tadiavinao, sa ny tenan'ny mpikarama hiaraka amin-janakao? 
67O	5	18	0,00000	Mba hahafak'ahiahy anao anefa, dia izaho no Azariasa, zanak'i Anania malaza. 
67O	5	19	0,00000	Taranak'Andriana izany hianao, hoy Tobia taminy, ka mifona aminao aho, noho ny naniriako hahalala izay fianakavianao. 
67O	5	20	0,00000	Ary hoy ity anjely taminy: Hotarihiko soa aman-tsara ny zanakao, dia hoentiko miverina soa aman-tsara indray. 
67O	5	21	0,00000	Notohizan'i Tobia izay, nataony hoe: Ho tsara mandroso, tsara miverina anie hianareo! Ho any amin'ny làlanareo anie Andriamanitra, ary homba anareo anie ny anjeliny.
67O	5	22	0,00000	Nony voaomana ny zavatra rehetra hoentiny any amin'ny dia halehany, nanao veloma an-drainy sy reniny Tobia, dia niara-niainga tamin'ity anjely.
67O	5	23	0,00000	Nony lasa izy ireo, dia rafitra nitomany reniny, nanao hoe: Nesorinao tamintsika ny tohan'ny fahanterantsika, ka nampanalavirinao antsika. 
67O	5	24	0,00000	Inay anie, Andriamanitra, ka tsy nisy na oviana na oviana izany vola nanirahanao azy izany. 
67O	5	25	0,00000	Fa efa ampy ho antsika izao fahantrantsika izao, ary ny mahita ny zanatsika no mba harena ho antsika. 
67O	5	26	0,00000	Dia namaly azy Tobia nanao hoe: Aza mitomany, fa ho tonga soa aman-tsara aty amintsika izy, ka hahita azy indray ny masonao. 
67O	5	27	0,00000	Satria inoako fa misy anjely soan'Andriamanitra anankiray momba azy, ary alamin'izay soa aman-tsara avokoa ny zavatra rehetra tonga aminy, ka ho tafaverina an-kafaliana aty amintsika izy. 
67O	5	28	0,00000	Rahefa nandre an'izany reniny, dia tsy nitomany intsony fa nangina.
67O	6	1	0,00000	[Ilay hazandrano tao Tigra - Notoroan'ity anjely hevitra Tobia hanambady an'i Sarà zanakavavin-dRagoela.] Dia lasa Tobia, nanaraka azy ny alika; ary teo amin'ny ony Tigra no nijanonany voalohany. 
67O	6	2	0,00000	Nidina ndeha hanasa tongotra kosa izy ka inty nisy hazandrano makadiry, niantoraka handrapaka azy. 
67O	6	3	0,00000	Nivadika ny fon'i Tobia, ka niantso mafy izy nanao hoe: Iantsampazany aho, tompoko! 
67O	6	4	0,00000	Fa hoy ity anjely taminy: Raiso amin'ny sofiny io, ka tariho ho eo aminao. Dia nataony izany: notarihiny ho eny an-tanety ilay hazandrano, ka inty nihavatravatra teo an-tongony. 
67O	6	5	0,00000	Ary hoy ilay anjely taminy: Esory ny taovan'io hazandrano io, ka tahirizo ny fony sy ny aty aman'aferony, fa fanao fanafody tsara. 
67O	6	6	0,00000	Notoviny izany, dia natonony ny sasany amin'ny nofony, ka nentiny teo aminy eny an-dàlana, ary nasiany sira ny sisa, izay tsy maintsy hahavita azy ireo, mandra-pahatongany any Ragesa, tanànan'ny Meda. 
67O	6	7	0,00000	Fa nanontany an'ity anjely Tobia nanao hoe: Raha sitrakao, ry Azariasa rahalahiko, mba lazao ahy kely: manan-kery hahasitrana inona moa ireto zavatra avy amin'ny hazandrano nasainao tehiriziko ireto? 
67O	6	8	0,00000	Ka hoy ilay anjely namaly azy: Raha sombiny kely amin'ny fony no apetrakao eo ambony vain'afo, dia maharoaka ny demony isan-karazany amin-dehilahy na amim-behivavy, ny setroka avy amin'izay, ka tsy afa-manatona ireo intsony izy. 
67O	6	9	0,00000	Ary ny aferony kosa dia fanosotra ny maso voasarona fotsy matevina, ka mahasitrana azy.
67O	6	10	0,00000	Dia hoy Tobia taminy: Aiza no tianao hialantsika sasatra? 
67O	6	11	0,00000	Ary hoy ny anjely namaly azy: Eto misy lehilahy anankiray atao hoe: Ragoela, iray foko amam-pianakaviana aminao, manan-janakavavy anankiray atao hoe Sarà izy; ary tsy manan-janaka hafa, afa-tsy izay, na lahy na vavy. 
67O	6	12	0,00000	Tsy maintsy ho lasanao avokoa ny fananany rehetra ka tsy maintsy halainao ho vady izy. 
67O	6	13	0,00000	Ka angataho amin-drainy izy, fa homeny anao ho vadinao. 
67O	6	14	0,00000	Dia hoy ny navalin'i Tobia: Nandre lazan'olona aho, fa hoe: Fito lahy no efa nanam-bady azy izay, nefa maty avokoa; sady demony koa indray no lazain'olona tamiko ho namono an'ireo. 
67O	6	15	0,00000	Ka matahotra aho fandrao dia iharan'izany koa ny tenako, ary noho izaho lahitokan-dray aman-dreniko, sao dia mampidina ny fahanteran'izy ireo amin'alahelo any am-pasana. 
67O	6	16	0,00000	Ary hoy ny anjely Rafaela taminy: Mihainoa ahy, fa hatoroko anao izay ananan'ny demony fahefana. 
67O	6	17	0,00000	Dia izay miditra amin'ny fanambadiana, nefa mamoaka an'Andriamanitra hiala ao am-pony sy ao an-tsainy mba hanarana ny filan'ny nofony, toy ny soavaly ama-mole tsy manan-tsaina; ireny no ananan'ny demony fahefana. 
67O	6	18	0,00000	Fa hianao kosa, rahefa manam-bady azy, dia midira ao an-efi-trano, ary miaraha-mitoetra aminy amim-pahadiovana mandritra ny hateloana, ka aza mihevitra na inona na inona, afa-tsy ny fiaraha-mivavaka aminy. 
67O	6	19	0,00000	Amin'ny alina voalohany, ataovy amin'ny afo ny atin'ny hazandrano, dia handositra ny demony. 
67O	6	20	0,00000	Amin'ny alina faharoa, dia ho voaray ho isan'ny fikambanan'ny patriarka masina hianao. 
67O	6	21	0,00000	Amin'ny alina fahatelo dia horaisinao ny tso-drano nampanantenaina ny taranany hiterahanareo zanaka matanjaka. Rahefa afaka ny alina fahatelo dia raiso amim-pahatahorana ny Tompo razazavavy, ka aoka ny fanirian-janaka no hitarika anao fa tsy ny filan'ny nofo, mba hahazoanao ao amin'ny zanakao, ny tso-drano nampanantenaina ny taranak'i Abrahama.  
67O	6	22	0,00000	????
67O	7	1	0,00000	[Ny nahatongavana tao amin-dRagoela - Fanambadian'i Tobia sy Sarà.] Dia niditra tao amin-dRagoela izy ireo, ka noraisiny tamin-kafaliana. 
67O	7	2	0,00000	Vao nahita an'i Tobia Ragoela, dia hoy izy tamin'i Anna vadiny: Akory izany fitovin'ity zazalahy amin'ilay zanak'olo-mianadahy amiko. 
67O	7	3	0,00000	Avy nilaza izany izy, dia nanao hoe: Avy aiza moa hianareo, ry zatovo rahalahinay? Hoy ny navalin'ireo: Avy amin'ny fokon'i Neftali, babo any Niniva, izahay. 
67O	7	4	0,00000	Ary hoy Ragoela taminy: Mba fantatrareo va Tobia rahalahiko? Fantatray izy, hoy izy ireo. 
67O	7	5	0,00000	Ary raha nilaza soa betsaka momba an'i Tobia Ragoela, dia hoy ny anjely taminy: Izay Tobia lazainao izay no rain'ity zazalahy ity. 
67O	7	6	0,00000	Niaraka tamin'izay dia nihazakazaka nankeny aminy Ragoela ka nanoroka azy tamin-dranomaso, sy nitomany namihina ny vozony. 
67O	7	7	0,00000	Hotahina anie hianao, anaka, hoy izy, fa zanak'olona tsara fanahy sy tsara indrindra amin'ny olombelona, hianao. 
67O	7	8	0,00000	Samy latsa-dranomaso koa Anna vadiny sy Sarà zanany vavy.
67O	7	9	0,00000	Nony avy niresaka teo izy ireo, nampamono ondralahy iray Ragoela sy nampanamboatra sakafo lehibe dia nanainga azy ireo hipetraka hisakafo. 
67O	7	10	0,00000	Fa hoy Tobia: Tsy hihinana na hisotro eto aho anio, raha tsy ekenao aloha ny fangatahako, ka omenao toky aho fa homenao ho vadiko Sarà zanaka vavinao. 
67O	7	11	0,00000	Nivadika ny fon-dRagoela nandre izany teny izany, satria fantany ny nanjo azy fito lahy vadin'io, izay nanatona azy, ka raiki-panahiana sahady izy, fandrao dia hidiran-doza toy izany koa ity. Mbola tao anatin'izany fisalasalana izany izy, ka mbola tsy namaly ny fangatahan'i Tobia, 
67O	7	12	0,00000	no hoy ity anjely taminy: Aza matahotra ny hanome ny zanakao vavy ho vadin'ity tovolahy ity, fa tsy maintsy ho anjara vadin'io matahotra an'Andriamanitra io izy, ka izany no tsy nahazoan'ny hafa rehetra nanana azy. 
67O	7	13	0,00000	Dia hoy Ragoela tamin'izay: Tsy misalasala aho, fa efa noraisin'Andriamanitra teo anatrehany ny vavaka aman-dranomasoko; 
67O	7	14	0,00000	ary mino aho fa izy no naniraka anareo ho aty amiko, mba hanambadian'ny zanako vavy ny havany, araka ny lalàn'i Moizy. Koa dia aza misalasala intsony fa dia omeko anao izy. 
67O	7	15	0,00000	Dia nalainy ny tànana havanan'ny zanany vavy nataony teo amin'ny tànana havanan'i Tobia ka hoy izy: Homba anareo anie ny Andriamanitr'i Abrahama, ny Andriamanitr'Isaaka, ary ny Andriamanitr'i Jakoba, hanakambana anareo anie izy, ary hampidina ny tso-dranony feno aminareo. 
67O	7	16	0,00000	Rahefa izany, naka taratasy izy, dia nosoratany ny fanambadian'izy ireo. 
67O	7	17	0,00000	Vita izany, vao nandroso nanao fihinanam-be tamim-pisaorana an'Andriamanitra izy ireo.
67O	7	18	0,00000	Dia nantsoin-dRagoela Anna vadiny, nasainy nanomana efitrano hafa anankiray. 
67O	7	19	0,00000	Ka nentiny nankao Sarà zanany vavy, izay rafitra nitomany. 
67O	7	20	0,00000	Fa hoy izy taminy: Matokia tsara, anaka. Ny Tompon'ny lanitra anie hanome hafaliana anao, hisolo ny alahelo efa niaretanao.
67O	8	1	0,00000	[Tobia nandroaka ny fanahy ratsy - Hafalian-dRagoela nandre fa tsy naninon-tsy naninona ny mpanambady vao - Ny nananganany an'i Tobia ho mpandova azy.] Nony vita ny sakafo, dia nentin'izy ireo ho ao amin'i Sarà razazalahy. 
67O	8	2	0,00000	Tsaroan'i Tobia ny tenin'ny anjely, ka nangalany ny ati-kazandrano tao an-kitapony, nataony teo ambony vain'afo. 
67O	8	3	0,00000	Tamin'izay dia nosamborin'ny anjely Rafaela ilay demony ka nafatony tany an-efitr'i Ejipta ambony. 
67O	8	4	0,00000	Ary Tobia kosa namporisika an-drazazavavy nanao taminy hoe: Mitsangàna, ry Sarà, aoka hivavaka amin'Andriamanitra isika anio sy ampitso ary rahafak'ampitso; Andriamanitra no hiraisantsika mandritra ireo andro telo ireo; rahefa afaka ny alina fahatelo dia ho velona ao amin'ny fanambadiantsika isika. 
67O	8	5	0,00000	Fa zanaky ny olo-masina, ka tsy mahazo miray araka ny fanaon'ireo firenena tsy mahalala an'Andriamanitra. 
67O	8	6	0,00000	Dia nitsangana izy ireo ka niara-nivavaka tamin-kafanam-po mba hanomezany azy ny fahasalamana. 
67O	8	7	0,00000	Hoy Tobia: Ry Tompo Andriamanitry ny razanay, hisaotra anao anie ny tany aman-danitra, ny ranomasina, ny loharano sy ny ony, mbamin'ny zava-boahary rehetra ao aminy. 
67O	8	8	0,00000	Hianao no nanao an'i Adama, tamin'ny fota-tany sy nanome an'i Eva ho vadiny. 
67O	8	9	0,00000	Ary ankehitriny, ry Tompo, fantatrao fa tsy mba ny hanarana ny filan'ny nofoko no angalako an'ity anabaviko ity ho vadiko, fa noho ny faniriako ta-hamela taranaka izay hidera ny anaranao amin'ny taona rehetra ihany. 
67O	8	10	0,00000	Ary hoy Sarà: Mamindrà fo aminay, Tompo ô, mamindra fo aminay, enga anie ka ho tratra antitra ho salama tsy marofy izahay roroa.
67O	8	11	0,00000	Vao maneno akoho dia nasain-dRagoela tonga ny mpanompony ka niara-nandeha taminy hihady fasana ireo, 
67O	8	12	0,00000	fa hoy izy: mety hanjo an'io koa ny nanjo an'ireo fitolahy vadiny izay nandeha hanatona azy. 
67O	8	13	0,00000	Nony vita ny fasana, niverina nankao amin'ny vavy Ragoela, nilaza taminy hoe: 
67O	8	14	0,00000	Iraho ny iray amin'ny ankizivavinao, hizaha raha maty izy, mba handevenako azy alohan'ny vaky masoandro. 
67O	8	15	0,00000	Dia naniraka ny iray amin'ny ankizivaviny Anna. Nony niditra tao amin'ilay efi-trano io, indreo ry zareo tsy maninon-tsy maninona samy matory avy. 
67O	8	16	0,00000	Dia niverina izy, nilaza izany vaovao mahafaly izany. Dia nisaotra ny Tompo Ragoela sy Anna vadiny nanao hoe: 
67O	8	17	0,00000	Misaotra anao izahay, ry Tompo Andriamanitr'Israely, fa tsy nihatra ny loza natahoranay. 
67O	8	18	0,00000	Namindra fo taminay hianao, fa nampanalavirinao anay ny fahavalo manenjika anay. 
67O	8	19	0,00000	Efa niantra ireo zanaka samy tokana hianao, ka ataovy mitombo fisaorana anao hatrany izy ireo, sy hanolotra sorom-piderana aminao noho ny niarovana azy, ary hahafantaran'ny firenena rehetra fa hianao irery no Andriamanitra amin'ny tany rehetra.
67O	8	20	0,00000	Niaraka tamin'izay dia nasain-dRagoela nototofan'ny mpanompony alohan'ny vaky masoandro ilay fasana nataony. 
67O	8	21	0,00000	Ary nilaza tamin'ny vavy izy hanomana fihinanam-be, sy hanomana ny zavatra rehetra ilain'ny mpivahiny, momba ny vatsiny. 
67O	8	22	0,00000	Nampamono ombivavy roa matavy koa izy sy ondralahy efatra, hanaovana sakafo ho an'ny manodidina azy rehetra, mbamin'ny sakaizany rehetra. 
67O	8	23	0,00000	Ary niangavy mafy tamin'i Tobia Ragoela, mba hijanona eo aminy tapa-bolana. 
67O	8	24	0,00000	Nomen-dRagoela ho an'i Tobia ny antsasaky ny fananany rehetra, sady nandahatra an-tsoratra koa izy, fa rahefa maty izy ireo, ny antsasany sisa dia tsy maintsy ho lasan-ko fananan'i Tobia ihany koa.
67O	9	1	0,00000	[Ny anjely Rafaela irery no mandeha mandray ny vola teny amin'i Gabelosa sy mitondra azy ho any amin'ny fampakaram-badin'i Tobia.] Ary tamin'izay dia nantsoin'i Tobia ho any aminy ity Anjely nataony ho olombelona ihany, ka hoy izy taminy: Ry Azariasa rahalahiko, masìna hianao, henoy kely ny teniko; 
67O	9	2	0,00000	na dia hanolo-tena ho andevonao aza aho, mbola tsy ho ampy fankasitrahana ny fikarakarana rehetra nataonao. 
67O	9	3	0,00000	Kanefa ity mbola misy zavatra anankiray angatahiko aminao koa: Makà biby mpitondra entana sy mpanompo koa, ka mandehana mankany amin'i Gabelosa, any Ragesa, tanànan'ny Meda; avereno aminy ity sorany ity, dia raiso ny vola any aminy, ary angataho izy ho aty amin'ny fampakaram-badiko. 
67O	9	4	0,00000	Satria ny tenanao mahalala fa isain'i dada ny andro, ka na tratra aoriana indray andro monja aza aho, dia vonton'alahelo ny fony. 
67O	9	5	0,00000	Hitanao ihany koa anefa, ilay nataon-dRagoela niangavy mafy tamiko hijanona eto, ka tsy mahay mandà ny fiangaviany aho.
67O	9	6	0,00000	Dia naka efa-dahy tamin'ny mpanompon-dRagoela Rafaela, sy rameva roa, ka nankany Ragesa, tanànan'ny Meda. Nony nahita an'i Gabelosa izy, naveriny taminy ny taratasiny dia noraisiny avokoa ny vola; 
67O	9	7	0,00000	ary nony efa notantarainy taminy avokoa ny zavatra rehetra tonga tamin'i Tobia, zanak'i Tobia, dia nitondra azy izy hiarak'aminy ho any amin'ny fampakaram-bady. 
67O	9	8	0,00000	Nony niditra tao an-traon-dRagoela Gabelosa, indro eo am-pihinanana Tobia, ka nitsangana niaraka tamin'izay ity, dia nifanoroka teo izy ireo, ary nitomany Gabelosa vao nisaotra an'Andriamanitra nanao hoe: 
67O	9	9	0,00000	Hotahin'Andriamanitr'Israely anie hianao, fa zanak'olona tsara fanahy loatra, marina sy matahotra an'Andriamanitra ary manao fiantrana betsaka. 
67O	9	10	0,00000	Hitsororoka ho amin'ivadinao sy ireo ray aman-dreninareo koa anie ny fitahiana. 
67O	9	11	0,00000	Ho hitanareo anie ny zanakareo, sy ny zanaky ny zanakareo, hatramin'ny taranaka fahatelo sy fahefatra. Ary ny taranakareo anie hotahin'Andriamanitr'Israely izay manjaka amin'ny taona mandrakizay. 
67O	9	12	0,00000	Niara-namaly hoe: Amena, izay rehetra teo, vao nipetraka hihinana, ary tamim-pahatahorana an'Andriamanitra no nanaovany ny fanasan'ny fampakaram-bady. 
67O	10	1	0,00000	[Velona ahiahy ny ray aman-drenin'i Tobia - Ny niaingan'i Tobia sy Sarà - Fara hafatr'i Ragoela.] Nony mbola nahemotremotr'i Tobia ny fiaingany, azon'ny fampakaram-bady, dia velona ahiahy erý Tobia rainy: Avy amin'inona, hoy izy anankampo, no tratr'ela ny zanako? Inona no antony mitana azy amin'izany tany izany? 
67O	10	2	0,00000	Dia ho faty ve Gabelosa ka tsy misy olona handraisany ny vola? 
67O	10	3	0,00000	Izay dia tonga velona mafy ny alahelon'izy sy Anna vadiny, ka rafitra niara-nitomany teo izy ireo, noho ity zanany tsy tafaverina tao aminy tamin'ny fotoana voatondro. 
67O	10	4	0,00000	Reniny indrindra no namarin-dranomaso tsy an-kijanona nanao hoe: Indrisy! indrisy! anaka, inona foana re no nahirahanay anao any lavitra any, nefa hianao no fahazavan'ny masonay, tohan'ny fahanteranay, fanalana alahelonay amin'ny andro iainanay, ary hianteheranay tsy hahafaty maso anay. 
67O	10	5	0,00000	Nanana ny zavatra rehetra izahay raha nanana anao irery, ka tsy tokony ho nataonay lavitra anay hianao. 
67O	10	6	0,00000	Ary hoy Tobia taminy: Aoka izay ny fitarainanao ary aza miahiahy, fa salama tsara ny zanatsika, sady olona tena mahatoky ilay nampandehanintsika hiaraka aminy iny. 
67O	10	7	0,00000	Tsy azo nampanginina anefa ravehivavy; mivoaka ny trano izy isan'andro izao, mijery atsý sy arý, mankamin'ny lalana rehetra izay azo ampoizina hiverenany, mba hahatazanany azy lavidavitra ahay raha azo atao.
67O	10	8	0,00000	Ragoela anefa nilaza tamin'ny vinantony hoe: Mijanòna eto, fa haniraka ho any amin'i Tobia rainao aho, hilaza ny fahasalamanao. 
67O	10	9	0,00000	Namaly azy Tobia nanao hoe: Fantatro fa efa manisa andro ihany idada sy ineny, ka manahy ery ny fanahiny ao anatiny. 
67O	10	10	0,00000	Mbola niangavy fatratra tamin'i Tobia ihany indray anefa izy, fa tsy nisy neken'io izay nataony antony, ka natolony azy Sarà, mbamin'ny antsasak'izay nananany rehetra, na ankizilahy, na ankizivavy, na vola izay nananany be, dia navelany handeha izy, salama tsara sy feno hafaliana, nataony hoe: 
67O	10	11	0,00000	Ho eny amin'ny làlana alehanareo anie ny anjely masin'ny Tompo, ka hitari-dàlana anareo mandra-pahatonganareo soa aman-tsara any aminareo; hiadana tsara anie no aoka hahitanareo ny zavatra rehetra any amin-dray aman-dreninareo, ary hahita ny zanakareo alohan'ny hahafatesako anie ny masoko. 
67O	10	12	0,00000	Dia nalain-drainy sy reniny ity zanany vavy ka norohany, dia navelany handeha, 
67O	10	13	0,00000	rahefa avy nohafatrafarany tsara hanaja rafozana, ho tia vady, ho tsara fitondra fianakaviana, hizaka tokan-trano, ary hitahiry tena tsy hanan-tsiny.
67O	11	1	0,00000	[Tafaverina Tobia - Nahiratra indray rainy - Tonga Sarà.] Nony niverina izy ireo, ka tonga tao Karana, tanàna eo amin'ny fisasahan-dàlana mankany Niniva, tamin'ny andro faharaika ambin'ny folo, 
67O	11	2	0,00000	dia hoy ity anjely: Ry Tobia rahalahiko, fantatrao ny toetra nandaozanao an-drainao teo; 
67O	11	3	0,00000	ka raha sitrakao andeha isika hialoha, fa avelao ny ankizilahy no handeha kelikely isan'andro ato aoriana, miaraka amin'ivadinao sy ireto biby fiompinao. 
67O	11	4	0,00000	Nankasitrahan'i Tobia izany hevitra izany, ka hoy Rafaela taminy: Mitondrà eo aminao amin'ny aferon-kazandrano, fa misy hilanao an'izany; dia naka tamin'izany afero izany Tobia, ary niainga izy ireo.
67O	11	5	0,00000	Tamin'izany Anna, nandeha isan'andro, nipetraka teo amoron-dalana, tamin'izao havoana kely izao, fa mahatazan-davitra eo. 
67O	11	6	0,00000	Raha ilay nitily ny hihavian-janany iny indrindra izy dia indry izy tazany tamy mbola lavitra, ka rahefa fantany dia lasa izy nihazakazaka nilaza tamin'ny lahy nanao hoe: Indry tamy ny zanakao.
67O	11	7	0,00000	Tobia izany, dia nilazan-dRafaela hoe: Rahefa tonga any an-trano hianao, ny Tompo Andriamanitrao no itsaohy miaraka amin'izay dia misaora azy, vao manatona an-drainao hianao sy manoroka azy; 
67O	11	8	0,00000	ary hosory faingana amin'ilay aferon-kazandrano nentinao ny masony, satria fantaro fa hisokatra eo no ho eo ny masony ka hahita ny hazavan'ny lanitra ny rainao, sy ho feno hafaliana amin'ny fahitana anao.
67O	11	9	0,00000	Tamin'izay ilay alika nanaraka azy tany am-pivahiniana, nihazakazaka nialoha azy ireo toa hilaza ny vaovao, nanafosafo tamin'ny rambony, an-kafaliana fatratra. 
67O	11	10	0,00000	Dia nitsangana ity ray jamba, ka rafitra nihazakazaka, fa tafintohina ny tongony ka noraisin'ny mpanompo anankiray tamin'ny tànany izy handeha hitsena an-janany. 
67O	11	11	0,00000	Nofihininy tamin'ny tànany sy nohorokorohany izy, ary torak'izany koa no nataon'ny vadiny, dia samy latsa-dranomason-kafaliana izy mivady. 
67O	11	12	0,00000	Nony avy nitsaoka sy nisaotra an'Andriamanitra izy ireo, dia nipetraka. 
67O	11	13	0,00000	Niaraka tamin'izay, nalain'i Tobia ny aferon-kazandrano, ka nohosorany tamin'io ny mason-drainy. 
67O	11	14	0,00000	Niandry sahabo ho antsasak'adiny izy, dia nisy zavatra fotsifotsy hoatra ny hoditr'atody nanomboka niala avy ao amin'ny masony. 
67O	11	15	0,00000	Noraisin'i Tobia izay, nosintoniny hiala amin'ny mason-drainy, dia nahiratra niaraka tamin'izay izy. 
67O	11	16	0,00000	Koa nisaotra an'Andriamanitra izy ireo, dia izy sy ny vadiny mbamin'izay rehetra nahalala azy. 
67O	11	17	0,00000	Hoy Tobia: Misaotra anao aho, ry Tompo Andriamanitr'Israely, fa nofaizinao aho, dia nositraninao indray; ary indro mahita an'i Tobia zanako aho.
67O	11	18	0,00000	Hafitoana taorian'izany, dia tonga koa Sarà sy ny mpanompony rehetra samy salama tsara, mbamin'ny biby fiompiny aman-drameva ary ny vola rehetra tamin'ny fanambadiany, sy ilay naverin'i Gabelosa. 
67O	11	19	0,00000	Notantarain'i Tobia tamin-drainy aman-dreniny ny soa rehetra natolotr'Andriamanitra azy, tamin'ny nataon'ity lehilahy nitari-dàlana azy. 
67O	11	20	0,00000	Akiora sy Nabata havan'i Tobia koa tonga namangy azy tamin-kafaliana lehibe, sy niarahaba azy tamin'ny soa rehetra nataon'Andriamanitra taminy. 
67O	11	21	0,00000	Ka niara-nihinana sy nirobiroby fatratra izy ireo, nandritra ny hafitoana.
67O	12	1	0,00000	[Ny nilazan-dRafaela fa anjely izy.] Ary niantso an-janany hankeo aminy Tobia ka nanao taminy hoe: Inona no homentsika an'ity lehilahy masina nanaraka anao tany amin'ny dianao? 
67O	12	2	0,00000	Dia hoy Tobia namaly an-drainy: Dada ô, inona no valisoa azontsika atolotra azy? Moa misy zavatra mifanentana amin'ny fanampiana nataony? 
67O	12	3	0,00000	Izy no nitari-dàlana sy nitondra ahy niverina soa aman-tsara, ny tenany no lasa nandray ny vola tany amin'i Gabelosa, izy no nampahazo ahy vady, izay nandroahany demony, sy nahadiboka hafaliana an-drainy aman-dreniny, izy no namonjy ahy tamin'ilay hazan-ndrano efa ndeha handrapaka ahy, izy no nampahita anao ny hazavan'ny lanitra, ary tamin'ny nataony no nahazoantsika izao soa rehetra isan-karazany izao. Koa inona ary no azontsika omena azy, hifandanja amin'izay nataony ho antsika? 
67O	12	4	0,00000	Kanefa mangataka anao aho, ry Dada, mba hanontany azy raha mba sitrany ihany ny handray ny antsasaky ny harena rehetra nentinay. 
67O	12	5	0,00000	Dia nantsoin'i Tobia mianaka izy, nentiny nitokana, ka niangaviany mba hankasitraka ny handray ny antsasak'izay rehetra nentiny.
67O	12	6	0,00000	Tamin'izay ity Anjely niara-nitokana tamin'izy ireo nanao taminy hoe: Misaora an'Andriamanitry ny lanitra, ary manomeza voninahitra azy, eo anatrehan'ny manana aina rehetra, noho ny famindram-pony nataony taminareo. 
67O	12	7	0,00000	Tsara ny tsy mamboraboraka ny zava-miafin'ny mpanjaka, fa mendrika hoderaina kosa ny manambara sy mampiely ny asan'Andriamanitra. 
67O	12	8	0,00000	Ny vavaka ombam-pifadian-kanina dia tsara, ary ny fiantrana dia sarobidy noho ny volamena aman-drakitra. 
67O	12	9	0,00000	Fa ny fiantrana manafaka amin'ny fahafatesana, ary izy no manala ny fahotana, ary mampahita ny famindram-po sy ny fiainana mandrakizay. 
67O	12	10	0,00000	Fa izay manao fahotana sy tsy fahamarinana kosa no fahavalon'ny tenany. 
67O	12	11	0,00000	Indro ary hasehoko anareo ny marina, ary tsy tiako ny hanafina na inona na inona aminareo. 
67O	12	12	0,00000	Raha hianao nivavaka tamin-dranomaso sy nandevina ny maty, raha hianao nandao ny sakafonao, nanafina ny maty tao an-tranonao ny antoandro, ary nandevina azy nony alina, izaho kosa nanolotra ny vavakao tamin'ny Tompo.
67O	12	13	0,00000	Ary noho hianao sitrak'Andriamanitra, dia tsy maintsy notsapain'ny fakam-panahy hianao. 
67O	12	14	0,00000	Fa nirahin'ny Tompo aho ankehitriny hanasitrana anao, sy hanafaka an'i Sarà vadin-janakao amin'ny demony. 
67O	12	15	0,00000	Izaho no Rafaela, Anjely, anankiray amin'ireo fito mitsangana eo anatrehan'ny Tompo.
67O	12	16	0,00000	Nony nandre izany teny izany izy ireo, dia ana foana, tera-kovitra, lavo tafahohoka tamin'ny tany. 
67O	12	17	0,00000	Fa hoy ity Anjely taminy: Ho aminareo anie ny fiadanana! 
67O	12	18	0,00000	Aza matahotra, fa nony niaraka taminareo aho, dia noho ny sitra-pon'Andriamanitra no niarahako taminareo; misaora azy, ary manaova hira fiderana azy. 
67O	12	19	0,00000	Nataonareo fa nihinana sy nisotro niaraka taminareo aho; kanefa hanina tsy hita no nohaniko sy fisotro tsy hain'ny mason'olombelona takarina. 
67O	12	20	0,00000	Ary izao dia efa fotoana tsy maintsy iverenako any amin'izay naniraka ahy, fa hianareo kosa misaora an'Andriamanitra, aelezo ny asany mahagaga rehetra. 
67O	12	21	0,00000	Avy niteny izany izy, dia nesorina teo imason'izy ireo, ka tsy hitany hojerena intsony. 
67O	12	22	0,00000	Tamin'izay dia nihohoka tamin'ny tany izy ireo nandritra ny adiny telo, vao nisaotra an'Andriamanitra, ary nony efa nitsangana avy eo dia nitantara ny asany mahagaga rehetra.
67O	13	1	0,00000	[Hira fisaorana nataon'i Tobia rainy.] Dia nisoka-bava, nisaotra ny Tompo Tobia rainy ka nanao hoe: Lehibe hianao, ry Tompo, ao amin'ny mandrakizay, ary manenika ny taona rehetra ny fanjakanao.
67O	13	2	0,00000	Fa mamay hianao ary mamonjy; mitondra ho any am-pasana hianao, ary manatsoaka avy ao; ary tsy misy olona afa-mitsoaka eo an-tananao.
67O	13	3	0,00000	Mankalaza ny Tompo, ry zanak'Israely, ary midera azy eo anatrehan'ny firenena.
67O	13	4	0,00000	Fa nanely anareo ho eo amin'ny firenena tsy mahalala azy izy, mba hitantaranareo ny asany mahagaga, sy hampahafantaranareo azy ireo fa tsy misy Andriamanitra mahefa ny zavatra rehetra afa-tsy izy ihany.
67O	13	5	0,00000	Nofaiziny isika noho ny tsy fahamarinantsika, ary hovonjeny kosa, noho ny famindram-pony.
67O	13	6	0,00000	Diniho ange ny nitondrany antsika,ka misaora azy amin-tahotra sy hovitra, ary manomeza voninahitra ny Mpanjakan'ny taona rehetra amin'ny asanareo.
67O	13	7	0,00000	Raha izaho, dia tiako ny misaotra azy amin'ity tany mahababo ahy ity, atria naharihariny amin'ny firenena meloka, ny voninahiny.
67O	13	8	0,00000	Koa mibebaha hianareo, ry mpanota, ary manaraha ny marina eo anatrehan'Andriamanitra, amim-pitokiana fa hamindra fo aminareo izy.
67O	13	9	0,00000	Raha izaho, dia hifaly ao aminy amin'ny foko rehetra aho.
67O	13	10	0,00000	Misaora ny Tompo, hianareo rehetra izay vahoaka voafidy. Manaova andro fifaliana, ary mihira fiderana azy.
67O	13	11	0,00000	Ry Jerosalema tanànan'Andriamanitra, nofaizin'ny Tompo hianao noho ny asan'ny tananao.
67O	13	12	0,00000	Omeo voninahitra ny Tompo amin'ny asa soanao, ary misaora ny Andriamanitry ny taona rehetra, mba haoriny eo aminao indray ny fitoerany masina; mba haveriny eo aminao indray ny babo rehetra, dia hifaly amin'ny taona mandrakizay hianao.
67O	13	13	0,00000	Hamirapiratra amin'ny hazavana manjopiaka hianao, ka hiankohoka eo anatrehanao ny firenena rehetra eto an-tany.
67O	13	14	0,00000	Ho tonga eo aminao ny firenena avy any an-tany lavitra, hitondra fanatitra ka hitsaoka ny Tompo ao anaty mandanao, sy hihevitra ny taninao ho fitoerana masina;
67O	13	15	0,00000	fa hiantso ilay Anarana lehibe eo afovoanao izy.
67O	13	16	0,00000	Ho voaozona izay manamavo anao, ho voaheloka izay miteny ratsy anao, ary hotahina izay hanangana anao.
67O	13	17	0,00000	Fa hianao kosa hifaly amin'ny zanakao, satria hohasoavina avokoa izy, sady hiangona eo amin'ny Tompo.
67O	13	18	0,00000	Sambatra izay rehetra tia anao, sy mifaly amin'ny fiadananao.
67O	13	19	0,00000	Ry fanahiko, misaora ny Tompo, satria nanafaka an'i Jerosalema tananany tamin'ny fahoriany rehetra izy, ilay Tompo Andriamanitsika.
67O	13	20	0,00000	Ho sambatra tokoa aho, raha mba misy tamingako tavela, hahita ny famirapiratan'i Jerosalema.
67O	13	21	0,00000	Fa harafitra amin'ny vato safira sy emeraoda ny vavahadin'i Jerosalema, ary amin'ny vato sarobidy avokoa ny mandany rehetra manodidina azy.
67O	13	22	0,00000	Vato fotsy madio indrindra no hatao ngorodon'ny tokotaniny, ary hohiraina eny an-dalambeny ny hoe : Aleloia!
67O	13	23	0,00000	Isaorana anie ny Tompo, nanome izany voninahitra izany ho an'i Jerosalema, Ary hanjaka eo aminy amin'ny taona mandrakizay anie Izy. Amena!  
67O	14	1	0,00000	[Ny nahafatesan'i Tobia - Ny niverenan'i Tobia tany Media, sy ny nahafatesany.] Toy izany no niafaran'ny tenin'i Tobia. Taty aorian'ny nahiratany dia velona roa amby efapolo taona Tobia, ka nahita ny zanaky ny zafiny. 
67O	14	2	0,00000	Roa amby zato taona no tontalin'ny andro niainany, ary nalevina tamin-panajana tany Niniva izy. 
67O	14	3	0,00000	Fa enina amby dimampolo taona izy, no tonga jamba, ary efa enimpolo taona izy vao nahiratra indray. 
67O	14	4	0,00000	Lany tamin'ny hafaliana avokoa ny andro sisa rehetra niainany, ary araka ny nandrosoany tamin'ny fahatahorana an'Andriamanitra no nitomboan'ny fiadanana nankafiziny.
67O	14	5	0,00000	Nony efa ho faty izy, nantsoiny ho eo akaikiny avokoa Tobia zanany sy ny zafiny, zanak'io, fito mirahalahy, ka hoy izy taminy: 
67O	14	6	0,00000	Efa akaiky ny faharavan'i Niniva, fa tsy maintsy tanteraka ny tenin'Andriamanitra ary ny rahalahintsika tafaely aty, lavitra ny tanin'Israely dia hiverina any indray. 
67O	14	7	0,00000	Ka hisy mponina indray ny tanin'Israely rehetra efa zary efitra teo iny; haorina indray ny tranon'Andriamanitra efa nodorana teo iny, ary hiverina any avokoa izay rehetra matahotra an'Andriamanitra. 	
67O	14	8	0,00000	Handao ny sampiny ny firenena ka ho avy ao Jerosalema sy honina ao. 	
67O	14	9	0,00000	Hifaly ao avokoa ny mpanjakan'ny tany rehetra mitsaoka an'ilay Mpanjakan'Israely.	
67O	14	10	0,00000	Koa mihainoa ny rainareo, anaka, manompoa ny Tompo amin-pahamarinana, ary mikeleza aina hanao izay sitrany. 	
67O	14	11	0,00000	Hafatrafaro ny zanakareo hanaraka ny rariny, hanao fiantrana, hahatsiaro an'Andriamanitra, ary hisaotra azy mandrakariva amim-pahamarinana sy amin'ny heriny rehetra.	
67O	14	12	0,00000	Ankehitriny, anaka, mihainoa ahy, ka aza mitoetra amin'ity tanàna ity, fa amin'ny andro handevenanareo an-dreninareo eo akaikiko, amin'ny fasana iray ihany, dia miaingà hiala aty, 	
67O	14	13	0,00000	satria hitako fa hahatarika ny fandravana azy ny tsy fahamarinan'i Niniva.	
67O	14	14	0,00000	Koa nony maty reniny, dia niala tany Niniva Tobia mbamin'ny vady aman-janany sy ny zafiny ary niverina nankany amin'ny rafozany. 	
67O	14	15	0,00000	Salama tsy marofy sy tratra antitra tsara no nahitany azy, dia izy no nikarakara an'ireo sy nanirina ny masony; nahazo ny lova rehetra tamin'ny tranon-dRagoela, ary nahita ny zanaky ny zanany hatramin'ny taranaka fahadimy izy. 	
67O	14	16	0,00000	Nony efa velona sivy amby sivifolo taona tamin'ny fahatahorany ny Tompo izy, dia tamin-kafaliana no nandevenan'ny zanany azy. 	
67O	14	17	0,00000	Naharitra tamin'ny toe-piainana tsara sy fitondran-tena masina, ny fianakaviany aman-taranany rehetra, ka notiavin'Andriamanitra sy ny olombelona ary ny tany ama-monina rehetra.	
68O	1	1	0,00000	[Efa nandresy an'i Arfaksada, mpanjakan'ny Meda, Nabokodonosora ka nitady hahazo ny vahoaka rehetra any andrefan'ny ony Eofrata ho eo ambany fahefany.]Nony efa nampanaiky ny firenena maro ho ambanin'ny fahefany Afraksada, mpanjakan'ny Meda, dia nanorina tanàna fiarovana mafy anankiray, nataony hoe Ekbatana, tamin'ny vato voapaika vita efa-joro.	
68O	1	2	0,00000	Manda, fitopolo hakiho no hahavony, telo hakiho no sakany, no nataony manodidina azy, ary nananganany tilikambo maromaro koa, ka zato hakiho ny hahavony,	
68O	1	3	0,00000	efa-joro mitovy efatra ny endriny, roapolo dia avy no haben'ny lafiny iray, ary nampifanarahiny amin'ny hahavon'ny tilikambo ny varavarana nataony taminy.	
68O	1	4	0,00000	Nirehareha ho tsy azo resena izy, noho ny herin'ny foloalindahiny sy ny hamaroan'ny kalesiny.	
68O	1	5	0,00000	Kanjo, tamin'ny taona faharoa ambin'ny folo nanjakan'i Nabokodonosora mpanjakan'ny Asiriana, izay nanjaka tao Niniva, ilay tanàna lehibe, dia nanafika an'i Arfaksada izy, 	
68O	1	6	0,00000	ka naharesy azy tao amin'ilay tany lemaka lehibe atao hoe Ragao, fa nampian'ireo mponina amin'ny moron'i Eofrata sy Tigra, ary Jadasona amin'ny tany lemak'i Eriaoka, mpanjakan'ny Elisiana.	
68O	1	7	0,00000	Tamin'izay, nihalehibe ny fanjakan'i Nabokodonosora ka nentanin'ny ebo ny fony dia nandefasany iraka avokoa ry zareo rehetra nonina any Silisia, any Damasa, ny any an-tendrombohitra Libàna, 	
68O	1	8	0,00000	ny vahoaka any Karmela sy Sedara, ny monina any Galilea, amin'ny tany lemaka lehibe Esdrelona, 	
68O	1	9	0,00000	ry zareo rehetra any Samaria an-dafin'ny ony Jordany, hatrany Jerosalema, ary amin'ny tany Gesena rehetra, hatrany amin'ny sisin-tanin'i Etiopia. 	
68O	1	10	0,00000	Ireo vahoaka rehetra ireo, dia nandefasan'i Nabokodonosora mpanjakan'i Asiria, iraka, avokoa.	
68O	1	11	0,00000	Nefa niray hevitra samy nandà avokoa izy rehetra. Nalefany hody maina izy ireo, ary fanesoana foana no nafitsony azy. 	
68O	1	12	0,00000	Ka nisafoaky ny hatezerana tamin'izany vahoaka rehetra izany Nabokodonosora mpanjaka ary nianiana tamin'ny seza fiandrianany sy tamin'ny fanjakany, fa hamaly ratsy izany nataon'ireo tany rehetra ireo izany.	
68O	2	1	0,00000	[Ny nanafihan'i Holoferina vahoaka maromaro.]Tamin'ny taona fahatelo ambin'ny folo, nanjakan'i Nabokodonosora mpanjaka, tamin'ny andro faharoa amby roapolon'ny volana voalohany, no nanapahana ny hevitra tao an-tranon'i Nabokodonosora mpanjakan'i Asiria, ny hamaliany. 	
68O	2	2	0,00000	Dia nantsoiny avokoa ny loholony sy ny lehibe rehetra mbamin'ny mpiadiny, dia niara-nihevitra mangingina tamin'ireo izy. 	
68O	2	3	0,00000	Nolazainy tamin'ireo fa ny hampanaiky ny tany rehetra ho ambany fahefany no fikasany. 	
68O	2	4	0,00000	Nankatoavin'izy rehetra izany lahateniny izany, ka nampiantsoin'i Nabokodonosora Holoferina, komandy ben'ny tafiny, 	
68O	2	5	0,00000	nilazany hoe: Miaingà hianao handeha hamely ny fanjakana rehetra any andrefana, indrindra indrindra ireo izay namotsifotsy ny teniko. 	
68O	2	6	0,00000	Aoka ny masonao tsy hitsitsy fanjakana iray akory, ary ampanekeo ahy avokoa ny tanàna mimanda rehetra.	
68O	2	7	0,00000	Tamin'izay dia nantsoin'i Holoferina ny lehibe sy ny manam-boninahitry ny foloalin-dahin'ny Asiriana, ka naka miaramila hiantafika, araka ny didin'ny mpanjaka izy; roa alina sy iray hetsy no isan'ny miaramila an-tongotra, ary roa arivo sy iray alina ny an-tsoavaly mpandefa tsipìka. 	
68O	2	8	0,00000	Rameva maro be tsy hita isa nitondra fitaovana sesehena ho an'ny miaramilany, sy andian'omby aman'ondry tsy tambo isaina, no nampialohainy ny tafiny. 	
68O	2	9	0,00000	Nasainy novononina eny amin'ny halehany ny vary avy amin'i Siria manontolo. 	
68O	2	10	0,00000	Volamena sy volafotsy tsy hita noanoa no nalainy tao amin'ny tranon'ny mpanjaka. 	
68O	2	11	0,00000	Dia niainga izy sy ny tafiny rehetra, mbamin'ny kalesy amam-pitaingin-tsoavaly sy mpandefa tsipìka, ka nandrakotra ny tany, mova tsy ny valala. 	
68O	2	12	0,00000	Nony avy namaky ny sisin-tanin'i Asiria izy, dia tonga teo amin'ireo tendrombohitra lehibe any Ange, izay ao avaratr'i Silisia, dia nitsofohany avokoa ny tanàna mimanda, dia afany daholo ny fiarovana rehetra. 	
68O	2	13	0,00000	Nanihiny ka afany Melitena ilay tanàna malaza, ary nobaboiny avokoa ny mponina tao Tarsa, mbamin'ny taranak'Ismaely izay nonina teo an-tandrifin'ny efitra, sy teo atsimon'i Selòna.	
68O	2	14	0,00000	Nita an'i Eofrata izy, dia nankany Mesopotamia, ary niadiany an-keriny avokoa ny tanàna mimanda rehetra tamin'izany tany izany, hatramin'ny mason-dranon-driaka Kaborasa ka hatrany amin'ny ranomasina.	
68O	2	15	0,00000	Manaraka izany, dia azony avokoa ny tany rehetra manolotra an'i Eofrata, hatrany Silisia ka hatrany amin'ny faritanin'i Jafeta, izay mandroso mianatsimo. 	
68O	2	16	0,00000	Nentiny ho babo avokoa ny taranak'i Madiana, norobainy daholo ny hareny ary novonoiny tamin'ny sabatra izay rehetra nanohitra azy. 	
68O	2	17	0,00000	Avy eo dia nidina teny an-tsahan'i Damasa izy, tamin'ny fotoam-pijinjana, nandoro ny vokatra rehetra sy nampikapa ny hazo amam-boaloboka rehetra. 	
68O	2	18	0,00000	Dia raiki-tahotra ny fiadiany ny mponina rehetra amin'ny tany.	
68O	3	1	0,00000	[Ny nampaneken'i Holoferina ny tany amam-panjakana maro.]Tamin'izany ny mpanjaka aman'andriandahy amin'ny tanàna rehetra sy amin'ny tany rehetra, dia ny tao Sirian'i Mesopotamia, Sirian'i Soba, Libia ary Silisia, dia naniraka ambasadaoro nankany amin'i Holoferina nanao taminy hoe: 	
68O	3	2	0,00000	Aonony ny hatezeranao aminay, fa aleo velona aina hanompo an'i Nabokodonosora mpanjaka lehibe sy manaiky anao, toy izay maty, sady efa mifaditra ny ahitra amin'ny fahandevozana indray no hahafatesana. 	
68O	3	3	0,00000	Indro eo anatrehanao avokoa ny tanànanay rehetra, sy izay mety ho fanananay, ny tendrombohitra rehetra, ny havoanay, ny sahanay, ny andian'ombinay aman'ondry sy osy, ny soavalinay, ny ramevanay, ny harenay, ary ny fianakavianay. 	
68O	3	4	0,00000	Aoka ho eo ambany fifehezanao avokoa izay anananay rehetra. 	
68O	3	5	0,00000	Mpanomponao avokoa izahay sy ny zanakay. 	
68O	3	6	0,00000	Tongava any aminay, toy ny tompo tia fihavanana, ary alamino araka izay itiavanao azy ny fanompoana hataonay.	
68O	3	7	0,00000	Dia nidina avy eny an-tendrombohitra Holoferina mbamin'ny mpitaingin-tsoavaliny, tamin-kery lehibe, ka nanjary tompon'ny tanàna rehetra mbamin'ny mponina rehetra amin'ny tany izy. 	
68O	3	8	0,00000	Ny tanàna rehetra dia samy nangalany lehilahy mahery sy izay voatsonga hiady, nataony mpanampy. 	
68O	3	9	0,00000	Ary loza tokoa ny tahotra nanindry ny olona tamin'izany faritany izany, ka ny mponina tamin'ny tanàna rehetra, na ny andriambaventy na ny olona manan-kaja indrindra, na ny sarambabem-bahoaka, raha tamy izy, dia nivoaka hitsena azy avokoa, 	
68O	3	10	0,00000	nitondra satro-boninahitra amam-panilo handray azy, nandihy tamin'ny feon'amponga aman-tsodina. 	
68O	3	11	0,00000	Na dia izany aza anefa tsy hain'izy ireo notonena ny hasiahan'ny fony tamin'izany nataony izany. 	
68O	3	12	0,00000	Noravany ny tanànan'izy ireo, nokapainy ny hazo masiny. 	
68O	3	13	0,00000	Satria didy azony tamin'i Nabokodonosora ny handringana ny andriamanitry ny tany rehetra, mba ho izy irery ihany no hantsoina hoe andriamanitra amin'ny firenena rehetra izay azon'ny herin'i Holoferina hampanekena.	
68O	3	14	0,00000	Nony avy nitety an'i Sirian'i Sobà, Apamea rehetra, mbamin'i Mesopotamia manontolo izy, dia tonga teo amin'ny Idomeana, amin'ny tanin'i Gabaà, 	
68O	3	15	0,00000	ka nony azony ny tanànan'ireo, dia nijanona telopolo andro teo izy, nanangona ny miaramila rehetra tamin'ny tafika nentiny.	
68O	4	1	0,00000	[Nankaherezin'i Eliasima mpisoron-dehibe ny Israelita ka nivonon-kanohitra sy niantso vonjy tamin'Andriamanitra.]Nony nandre izany zavatra izany ny zanak'Israely nonina tamin'ny tanin'i Jodà, dia raiki-tahotra tamin'ny hihavian'i Holoferina. 	
68O	4	2	0,00000	Nahatsiaro tsiravina sy nivadi-po loatra izy, nihevitra fa Jerosalema sy ny tempolin'ny Tompo koa dia ho azon'io atao toy ny nanaovany ny tanàna hafa sy ny tempolin'ireny. 	
68O	4	3	0,00000	Naniraka nankany Samaria manontolo sy amin'ny manodidina hatrany Jerikao izy, notanany rahateo ny tampon-tendrombohitra rehetra. 	
68O	4	4	0,00000	Nohodidininy manda ny vohiny, ary nanangom-bary izy hatao fitaovana ho fiomanana haharetany miady. 	
68O	4	5	0,00000	Eliasima mpisorona koa nanoratra ho any amin'izay rehetra monina tandrifin'i Esdrelona, tandrifin'ny tany lemaka lehibe izay ao akaikin'i Dotaina, ary tamin'izay rehetra monina amin'ny tany misy làlana faleha, 	
68O	4	6	0,00000	namporisika azy ireo hitana ny kisolosolon-tendrombohitra rehetra azo aleha mankany Jerosalema, sy hiambina ny hadilàlana azo aleha eo anelanelan'ny tendrombohitra. 	
68O	4	7	0,00000	Notanterahin'ny zanak'Israely ny didin'Eliasima mpisoron'ny Tompo. 	
68O	4	8	0,00000	Ary niantso ny Tompo tamim-pitalahoana mafy avokoa ny vahoaka rehetra sady samy nanetry ny fanahiny tamin'ny fifadian-kanina sy ny vavaka avokoa, na ny tenany, na ny vadiny. 	
68O	4	9	0,00000	Nanao akanjo malailay ny mpisorona, niankohoka teo anoloan'ny tempolin'ny Tompo ny ankizy madinika, ary norakofana lamba malailay ny otelin'ny Tompo. 	
68O	4	10	0,00000	Dia niray fo nitaraina tamin'ny Tompo Andriamanitr'Israely izy rehetra mba tsy havelany ho rembin'ny sasany ny zanany, na ho babo hozaraina ny vadiny, na horavana ny tanànany, na ho voaloto ny fitoerany masina, na ho tonga fandatsan'ny firenena ny tenan'izy ireo.	
68O	4	11	0,00000	Tamin'izay, Eliasima mpisoron-dehiben'ny Tompo dia nitety ny tanin'Israely rehetra ka niteny tamin'ny vahoaka, 	
68O	4	12	0,00000	nanao hoe: Aoka ho fantatrareo fa hohenoin'ny Tompo ny fitalahoanareo raha maharitra amin'ny fifadian-kanina sy ny fivavahana eo anatrehany hianareo. 	
68O	4	13	0,00000	Tsarovinareo Moizy mpanompon'ny Tompo. Amaleka niantehitra tamin'ny heriny amam-pahefany, ny miaramilany aman'ampingany, ny kalesiny amam-pitaingin-tsoavaliny; Moizy kosa nandresy azy, tsy tamin'ny ady amim-by, fa tamin'ny vavaka masina nataony tamin'Andriamanitra. 	
68O	4	14	0,00000	Toy izany avokoa no hanjo ny fahavalon'Israely rehetra raha maharitra amin'ny asa efa natombokareo hianareo. 	
68O	4	15	0,00000	Nony efa izany famporisihana izany, dia nitaraina tamin'ny Tompo izy ireo, nitoetra teo anatrehany; 	
68O	4	16	0,00000	hany ka na dia ireo nanolotra ny sorona dorana aza, teny aminy ihany ny akanjo malailay, teo an-dohany ihany ny lavenona, no nanolotra izany tamin'ny Tompo izy. 	
68O	4	17	0,00000	Ary izy rehetra samy nivavaka tamin'Andriamanitra avokoa, mba hamangiany an'Israely vahoakany.	
68O	5	1	0,00000	[Nilaza tamin'i Holoferina ny herin'ny Andriamanitr'Israely Akiora mpifehy ny Amonita, ka naterin'i Holoferina any amin'ny Israelita hampahoriny miaraka amin'izy ireo.]Nisy nilaza tamin'i Holoferina, komandin'ny tafiky ny Asiriana, fa mivonon-kanohitra ny zanak'Israely ary efa nohidiany ny làlana any an-tendrombohitra. 	
68O	5	2	0,00000	Nisafoaka sy nirehi-katezerana Holoferina, ka nantsoiny avokoa ny andriandahin'i Moaba sy ny mpifehy an'i Amona, 	
68O	5	3	0,00000	nilazany hoe: Lazao ahy, vahoaka inona no mitana ny tendrombohitra? An'inona ny tanànany, manao ahoana ny heriny sy ny hamaroany, manao ahoana ny herin'ny miaramilany, firy no isany, ary iza no lehibe mifehy azy?	
68O	5	4	0,00000	Nahoana no izy ireo ihany tamin'ny vahoaka rehetra aty andrefana no naneso anay sy tsy mba nivoaka hitsena anay handray anay amim-pihavanana?	
68O	5	5	0,00000	Dia hoy Akiora, mpifehy ny taranak'i Amona rehetra, namaly azy: Raha sitrakao ny hihaino ahy, tompoko, indro, holazaiko eto imasonao ny marina, ny amin'ireo vahoaka monina amin'ny tendrombohitra ireo, ary tsy hisy diso na dia iray aza ny teny haloaky ny vavako.	
68O	5	6	0,00000	Taranaky ny Kaldeana ireo vahoaka ireo. 	
68O	5	7	0,00000	Tonga nonina tany Mesopotamia izy aloha, satria tsy tiany ny nanaraka ireo andriamanitry ny razany, izay nitoetra tany amin'ny tanin'ny Kaldeana. 	
68O	5	8	0,00000	Nony efa nilaozan'izy ireo ny fombam-pivavahan'ny razany, izay nivavaka tamin'andriamanitra maro, 	
68O	5	9	0,00000	dia ny Andriamanitry ny lanitra tokana izay nandidy azy hiala amin'ny taniny sy handeha honina any Kanaana, no nivavahan'izy ireo. Fa tamin'ilay mosary namely ny tany rehetra dia nidina tany Ejipta izy, ary nitombo fatratra izy tany, ka nandritra ny efa-jato taona dia tonga vahoaka tsy tambo isaina.	
68O	5	10	0,00000	Nony mafy ny nitondran'ny mpanjakan'i Ejipta azy, fa notereny hanorina ny tanànany tamin-drihitra amam-biriky izy, dia niantso ny Tompo Andriamaniny, izay namely ny tany Ejipta manontolo tamin'ny loza samihafa.	
68O	5	11	0,00000	Noroahin'ny Ejipsiana hiala tany aminy izy ireo ka nitsahatra ny loza namely azy; kanjo notadiaviny halaina indray hatao andevony fanindroany izy.	
68O	5	12	0,00000	Nandositra ny Israelita, ary nosokafan'Andriamanitra teo anoloan'izy ireo ny ranomasina, ka tonga toy ny rindrina teo an-daniny roa ny rano, dia azony novakina nandia tany maina ny fanambanin'ny ranomasina.	
68O	5	13	0,00000	Nanenjika azy ireo ny tafiky ny Ejipsiana tsy tambo isaina, kanjo nosaforan'ny rano, tsy nisy afaka hitantara izany amin'ny taranaka mandimby akory na dia iray aza.	
68O	5	14	0,00000	Nony tafavoaka ny ranomasina Mena ny Israelita dia nitoetra tao an'efitry ny tendrombohitra Sinai, izay tsy azon'olombelona nonenana na azon-janak'olombelona niorenam-ponenana na dia iray aza.	
68O	5	15	0,00000	Ny loharano mangidy tao niova ho rano mamy hialany hetaheta, ary nandritra ny efapolo taona, hanina avy any an-danitra no noraisiny. 	
68O	5	16	0,00000	Na taiza na taiza nirosoany, tsy nitondra tsipìka, na zana-tsipìka izy, tsy nitondra ampinga na lefona izy, fa ny Andriamanitr'izy ireo no niady ho azy, sy nandresy hatrany. 	
68O	5	17	0,00000	Ary tsy mbola nisy nahaleo an'ireo vahoaka ireo na oviana na oviana, afa-tsy raha sendra niala tamin'ny fanompoana ny Tompo Andriamaniny izy. 	
68O	5	18	0,00000	Fa isaky ny nanompo andriamani-kafa afa-tsy izy ihany izy ireo, dia natolony ho amin'ny fandrobana sy ny sabatra ary ny fahafaham-baraka. 	
68O	5	19	0,00000	Kanefa isaky ny nanenina indray izy ireo, tamin'ny nandaozany ny fanompoana ny Andriamaniny, dia nomen'ny Andriamanitry ny lanitra hery hanohitra ny fahavalony indray izy. 	
68O	5	20	0,00000	Farany noresen'izy ireo ny mpanjakan'ny Kananeana, ny Jeboseana, ny Ferezeana, ny Heteana, ny Heveana, ny Amoreana, ary ny manam-pahefana rehetra tamin'i Hesebona; dia nalainy ho azy ny taniny aman-tanànan'ireo. 	
68O	5	21	0,00000	Ka teo amin'izy ireo ny fiadanana, raha tsy nanota teo anatrehan'ny Andriamaniny koa izy ireo, satria halan'Andriamaniny ny ratsy. 	
68O	5	22	0,00000	Izany tokoa marina, fa talohan'ireto taona faramparany teo mantsy, niala tamin'ny làlana nodidian'ny Andriamaniny nalehany izy ireo dia resin'ny firenena maromaro tamin'ny ady, ka lasan-ko babo tany an-tany hafa aza ny betsaka taminy. 	
68O	5	23	0,00000	Vao faingampaingana anefa, dia niverina tamin'ny Tompo Andriamaniny indray izy ireo, ka tafangona avy any am-pihahafany tany, sy nonina tamin'ireo tendrombohitra rehetra ireo ary nahazo any Jerosalema, izay misy ny fitoerana masiny indray.	
68O	5	24	0,00000	Koa ankehitriny, tompoko, manaova famotorana: raha misy hadisoana mahameloka azy eo anatrehan'ny Andriamaniny dia ndeha isika hiakatra hamely azy, fa tsy maintsy hatolotry ny Andriamaniny aminao izy ireo, sy ho tafalatsaka eo ambany jiogan'ny fahefanao. 	
68O	5	25	0,00000	Fa raha tsy nahatezitra an'Andriamaniny ireo vahoaka ireo, dia tsy ho leontsika, satria harovan'ny Andriamaniny izy, ka isika indray no hanjary faneso amin'ny tany rehetra.	
68O	5	26	0,00000	Nony vao nitsaha-niteny Akiora, nisafoaky ny hatezerana avokoa ny lehibe rehetran'i Holoferina, ka efa nihevitra ny hamono azy aza, nifampilaza hoe: 	
68O	5	27	0,00000	Zovy moa ity olona ity no sahy milaza ny zanak'Israely ho mahatohitra an'i Nabokodonosora mpanjaka sy ny tafiny, nefa ireo olona tsy àry fiadiana, tsy manan-kery, tsy mahay akory izay fomban'ady? 	
68O	5	28	0,00000	Ka mba hampiharihary amin'i Akiora fa namitaka antsika izy, ndao hiakarantsika ireo tendrombohitra ireo, ary rahefa mby eo an-tanantsika ny mahery indrindra amin'ireo, dia hataontsika indray mamono amin'ny sabatra izy sy ireo, mba hahafantaran'ny firenena fa Nabokodonosora no andriamanitry ny tany, ary tsy misy afa-tsy izy.	
68O	6	1	0,00000	[Ny Asiriana manolotra an'i Akiora ho eo an-tanan'ny Israelita izay mandray azy tsara.]Nony nitsaha-niteny ireo, nentin'ny hatezerana Holoferina ka hoy izy tamin'i Akiora: 	
68O	6	2	0,00000	Noho hianao mitsangan-ko mpaminany, ka manambara aminay fa harovan'Andriamaniny ny vahoakan'Israely, dia tiako haseho anao kosa fa tsy misy andriamani-kafa afa-tsy Nabokodonosora ihany.	
68O	6	3	0,00000	Koa rahefa ataonay indray mamely toy ny olona iray monja ireo, dia ho fatin'ny sabatry ny Asiriana mbamin'hianao koa, ary ho indray levona aminao Israely rehetra. 	
68O	6	4	0,00000	Ho fantatrao amin'izany fa Nabokodonosora no tompon'ny tany rehetra. Amin'izay, ny sabatry ny miaramilako hahatrobaka ny valahanao, hianao hitsingidina voatrobaka, eo afovoan'ny voaratra amin'Israely, ka tsy hiaina intsony mandra-paharinganao miarak'amin'ireo.	
68O	6	5	0,00000	Raha inoanao ho marina ny faminanianao, atsaharo ity tarehy kivikivy, ary raha heverinao ho tsy mety tanteraka ny teniko, halaviro hiala aminao ity hatsatratsatra mandrakotra azy.	
68O	6	6	0,00000	Mba hahafantaranao tsara anefa fa hiara-maty amin'ireo hianao, dia hakambana amin'ireo vahoaka ireo hianao hatramin'izao ankehitriny izao, mba hiara-mitsingidina aminy, voan'ny famaliako, rahefa ahatran'ny sabatro amin'ireo ny famaizana tandrify azy.	
68O	6	7	0,00000	Izay dia nomen'i Holoferina didy ny mpanompony hisambotra an'i Akiora sy hitondra azy ho any Betolia any, ary hanolotra azy ho eo an-tanan'ny zanak'Israely.	
68O	6	8	0,00000	Rahefa nisambotra azy ny mpanompon'i Holoferina, dia namaky ny tany lemaka, kanjo nony mby teo akaikin'ny tendrombohitra ireo, nivoahan'ny mpandefa antsamotady hamely azy.	
68O	6	9	0,00000	Niolaka ny Asiriana nanaraka ny kisolasolan'ny tendrombohitra; Akiora kosa nafatony tongotra aman-tànana teo amin'ny hazo anankiray, dia navelany teo, dia niverina ho any amin'ny tompony izy.	
68O	6	10	0,00000	Tamin'izay, nidina avy any Betolia ny zanak'Israely, ka nony tonga teo aminy, novahany izy, nentiny ho any Betolia, dia nampandrosoiny ho eo afovoan'ny vahoaka, nanontaniany izay antony nandaozan'ny Asiriana azy nifatotra toy izany, teo.	
68O	6	11	0,00000	Tamin'izany andro izany dia Oziasa zanak'i Mika, avy amin'ny fokon'i Simeona, ary Karmi atao hoe Gotoniela koa, no lehibe mifehy ny tanàna.	
68O	6	12	0,00000	Koa notantarain'i Akiora avokoa teo afovoan'ny loholona sy teo anatrehan'ny vahoaka rehetra, ny navaliny ny fanontanian'i Holoferina,	
68O	6	13	0,00000	ny nitadiavan'ireo fehin'i Holoferina hamono azy noho izay nolazainy, ary ny nandidian'i Holoferina efa nentin'ny hatezerana, ny hanolorana azy ho eo an-tanan'ny Israelita, noho izany ihany, fa rahefa resiny ny zanak'Israely dia hovonoiny Akiora amin'ny fampijaliana maro loha, noho izy nilaza fa ny Andriamanitry ny lanitra no mpiaro azy ireo.	
68O	6	14	0,00000	Nony tapitra ny tenin'i Akiora dia indray nihohoka tamin'ny tany nitsaoka ny Tompo ny vahoaka rehetra, ary indray nandefa ny fitolokoany aman-dranomasony sy namboraka ny fivavahany tamim-piraisam-po, teo anatrehan'ny Tompo,	
68O	6	15	0,00000	nanao hoe: Ry Tompo Andriamanitry ny lanitra sy ny tany ô, jereo izany avonavon'ireny, ary hevero ity fietrenay, atodiho ny tavan'ny olonao masina ny masonao, asehoy fa tsy mandao izay mametraka ny fitokiany aminao hianao, fa manetry izay matoky ny tenany sy mirehareha amin'ny heriny kosa.	
68O	6	16	0,00000	Nony nitsahatra nitomany ny vahoaka sy efa nandany ny andro manontolo tamin'ny fivavahana, dia nampionona an'i Akiora izy ireo,	
68O	6	17	0,00000	nanao hoe: Ny Andriamanitry ny razanay, izay nankalazainao fahefana anie hamaly anao amin'izany, ka hampahita anao ho valin'izany ny fandringanana azy ireo.	
68O	6	18	0,00000	Ary rahefa avy izay hanomezan'ny Tompo Andriamanitray izany famonjena izany ny mpanompony, homba anao eto afovoanay anie Andriamanitra, mba hiarahanao monina aminay, araka izay sitrakao, dia hianao sy ny mpianakavinao rehetra.	
68O	6	19	0,00000	Nony nirava ny vahoaka tafavory teo, dia noraisin'i Oziasa tany an-tranony Akiora, ka nanaovany fihinanam-be. 	
68O	6	20	0,00000	Nasainy koa ny loholona, ka nony tapitra ny fifadian-kanina, dia niara-nihinana izy. 	
68O	6	21	0,00000	Rahefa izany, nivory indray ny vahoaka, ka niara-nivavaka mandritra ny alina tao amin'ny fitoerana niangonany, niantso vonjy tamin'ny Andriamanitr'Israely.	
68O	7	1	0,00000	[Tsy nahita rano ny olona voafahy rano, ka nihevitra hanaiky.]Ny ampitson'iny, dia nomen'i Holoferina didy ny miaramilany hiakatra hamely an'i Betolia. 	
68O	7	2	0,00000	Ny tafiny dia miaramila an-tongotra roa alina sy iray hetsy, an-tsoavaly roa arivo sy roa alina, afa-tsy ny lehilahy volony hiady azony sambo-belona, sy ny tovolahy nalainy tamin'ny faritany sy ny tanàna.	
68O	7	3	0,00000	Indray nioman-kiady amin'ny zanak'Israely avokoa izy rehetra ireo, dia nandeha nanaraka ny tendrombohitra, hatrany an-tampony mahatazana an'i Dotaina, dia nitoby hatreo amin'ny fitoerana atao hoe Belma, ka hatrany Kelmona, tandrifin'i Esdrelona. 	
68O	7	4	0,00000	Nony nahatazana izany vahoaka be izany ny zanak'Israely dia nihohoka tamin'ny tany, nanisy lavenona ny lohany, niara-nivavaka tamin'ny Andriamanitr'Israely mba hampiharihary ny indrafony amin'ny vahoakany. 	
68O	7	5	0,00000	Rahefa izany, noraisiny ny fiadiany, dia notanany ireo toerana misy sakeli-dàlana azo aleha eo anelanelan'ny tendrombohitra ka nambenany andro aman'alina.	
68O	7	6	0,00000	Raha nitetitety ny manodidina Holoferina, dia nahita loharano anankiray taty ivelan'ny tanàna tamin'ny ilany atsimo, misy lakan-drano nalehan'ny rano mankao, dia nasainy notapahina ny lakan-drano. 	
68O	7	7	0,00000	Nisy loharano sasany koa anefa, tsy lavitra ny manda loatra, falehan'izy ireo nafahy rano, an-katakonana, nantsaka rano kely toa hampitony ny hetahetany fotsiny, fa tsy hoe hanafak'hetaheta azy. 	
68O	7	8	0,00000	Kanjo tonga tao amin'i Holoferina ny taranak'i Amona sy Moaba, nanao hoe: Ny zanak'Israely tsy mba mitoky amin'ny lefony na amin'ny zana-tsipìkany, fa ireo tendrombohitra ireo no miaro azy, ary ireo havoana mihantona ambony hantsana ireo no heriny. 	
68O	7	9	0,00000	Ka mba hahazoanao mandresy tsy miady an'ireo, asio mpiambina eo amin'ny loharano hisakana azy ireo tsy hantsaka rano eo, dia ho fatinao tsy amin'ady ireo, na ho reraky ny hetaheta, ka hanolotra ity tanànany, izay heveriny tsy ho azo anihina, noho izy miorina ambony tendrombohitra. 	
68O	7	10	0,00000	Nankasitrahan'i Holoferina sy ireo manamboninahiny izany hevitra izany, ka nasiany antoko miaramila zato lahy avy manodidina ny isan-doharano.	
68O	7	11	0,00000	Rahefa roapolo andro no nanaovana izany fiambenana izany dia tankina maina avokoa ny rano tamin'ny lavadrano sy ny famorian-drano rehetra amin'ny mponina rehetra ao Betolia, any ka tsy nisy tavela hialany hetaheta intsony tao an-tanàna, na dia indray andro monja aza, fa am-patrany no nizarana ny rano isan'andro ho an'ny vahoaka.	
68O	7	12	0,00000	Tamin'izay, indray niangona teo amin'i Oziasa avokoa ny olona rehetra, na lahy na vavy, na tanora na ankizy, ka indray niredona nanao taminy hoe: 	
68O	7	13	0,00000	Hotsarain'Andriamanitra anie hianao sy izahay, fa nampidi-doza anay ny nataonao, tamin'ny nandavanao tsy hanao fanekem-pihavanana tamin'ny Asiriana; ka izany no nanoloran'Andriamanitra antsika ho eo an-tanan'ireo. 	
68O	7	14	0,00000	Izany no tsy isian'ny olona tonga hamonjy antsika, kanefa isika ity efa hanan'ny hetaheta amam-pahoriana lehibe eo imason'ireo. 	
68O	7	15	0,00000	Koa ankehitriny, angony avokoa ny olona eto an-tanàna, dia ndeha isika hitolo-tena an-tsitra-po amin'ny fehin'i Holoferina. 	
68O	7	16	0,00000	Fa aleonay velon'aina sy misaotra an'Andriamanitra any am-pahababoana toy izay maty sy ho afa-baraka amin'ny olon-drehetra, rahefa hitanay maty teo imasonay ny vady aman-janakay. 	
68O	7	17	0,00000	Alainay ho vavolombelona anio ny lanitra sy ny tany ary ny Andriamanitry ny razantsika, izay mamay antsika araka ny fahotantsika, fa mihanta aminao izahay, hanolotra ny tanàna izao ankehitriny izao eo an-tanan'ny miaramilan'i Holoferina, mba ho tojo faingana ny fahafatesana amin'ny lelan-tsabatra izahay, fa tsy hijaly foana mandra-pahafaty amin'ny hetaheta mahamay.	
68O	7	18	0,00000	Nony avy niteny toy izany izy ireo dia nanezaka nigogogogo sy niantso mafy, nandritra ny ora maro, ny fiangonana rehetra, nitaraina tamin'Andriamanitra nanao hoe: 	
68O	7	19	0,00000	Nanota avokoa izahay sy ny razanay, nivadika izahay, nanao ny tsy marina izahay! 	
68O	7	20	0,00000	Hianao anefa, izay mpamindra fo, mamindra fo aminay; na aoka ny tenanao ihany no hamaly ny helokay amin'ny famaizana anay; fa aza atolotrao amin'izay vahoaka tsy mahalala anao akory ny olona manome voninahitra anao, 	
68O	7	21	0,00000	mba tsy hisy hilaza amin'ny firenena hoe: Aiza ny Andriamanitr'izy ireo?	
68O	7	22	0,00000	Nony efa sasatry ny nitaraina mafy sy nitomany teo izy ireo, dia nangina. 	
68O	7	23	0,00000	Izay Oziasa vao nitsangana, vonton-dranomaso, nanao hoe: Matokia tsara, ry rahalahiko, ary andraso hadimiana aloha ny famindra-pon'ny Tompo. 	
68O	7	24	0,00000	Fa angamba hatsahany ny fahatezerany ary homeny voninahitra ny anarany. 	
68O	7	25	0,00000	Rahefa tapitra ny hadimiana ka tsy tonga ny vonjy, dia hataontsika amin'izay ny hevitra naposakareo.	
68O	8	1	0,00000	[Nentanin'i Jodita ny herim-pon'ny mpiray tanindrazana aminy.]Nampandrenesina ireo teny ireo Jodita vehivavy mpitondra tena, zanakavavin'i Merarì, zanak'i Josefa, zanak'i Oziasa, zanak'i Elaì, zanak'i Jamnora, zanak'i Jedeona, zanak'i Rafaima, zanak'i Akitoba, zanak'i Melkiasa, zanak'i Enàna, zanak'i Nataniasa, zanak'i Salatiela, zanak'i Simeona, zanak'Israely. 	
68O	8	2	0,00000	Maty tamin'ny fotoana fijinjana orja ny vadiny, atao hoe Manasesa.	
68O	8	3	0,00000	Ilay nijery ny mpijinja nifehy amboara teny an-tsaha iny io, no voan'ny hainandro mahery ny lohany, ka maty tao Betolia tanànany izy, dia nalevina tao, teo amin'ny razany. 	
68O	8	4	0,00000	Efa telo taona sy enim-bolana no nitoetra ho mpitondra tena Jodita. 	
68O	8	5	0,00000	Nanao efitrano nitokana, teo ambony tafon-tranony izy, dia nitoetra nikatona tao niaraka tamin'ireo ankizivaviny. 	
68O	8	6	0,00000	Nohodidininy lamba malailay ny valahany, ary nifady hanina isan'andro nandritra ny andro niainany izy, afa-tsy tamin'ny andro sabata sy ny tsinam-bolana ary ny fetin'ny firenen'Israely. 	
68O	8	7	0,00000	Tsara tarehy indrindra izy, ary namelan'ny lahy harem-be, mpanompo maro, tany feno andian'omby aman'ondry. 	
68O	8	8	0,00000	Nohajain'ny olona rehetra fatratra izy, fa lalina ny fahatahorany an'Andriamanitra, ka tsy nisy olona niteny ratsy azy, na dia indraim-bava aza.	
68O	8	9	0,00000	Nony reny fa hoe nanome teny hanolotra ny tanàna Oziasa, raha afaka hadimiana, naniraka tany amin'i Kabrì sy Karmì lohan'ny vahoaka izy. 	
68O	8	10	0,00000	Dia nankany aminy ireo, ka nilazany hoe: Ahoana ange no nahasahian'i Oziasa nilaza fa hatolony amin'ny Asiriana ny tanàna, raha tsy mahazo vonjy ao anatin'ny hadimiana hianareo? 	
68O	8	11	0,00000	Fa zovy moa hianareo no hizaha toetra ny Tompo toy izany? 	
68O	8	12	0,00000	Tsy mba teny mitarika ny famindram-pony izany, fa vao mainka koa manesika azy hitezitra sy mandrehitra ny fony hisafoaka. 	
68O	8	13	0,00000	Nametra fotoana tsy maintsy hanehoan'ny Tompo ny famindram-pony hianareo, ary nanondro andro taminy araka ny sitraky ny fonareo! 	
68O	8	14	0,00000	Mahari-po anefa ny Tompo, ka mivaloza isika amin'izany hadisoana izany; ary mangataha famelana amin-dranomaso. 	
68O	8	15	0,00000	Fa tsy mba mandrahona toy ny fanaon'olombelona, Andriamanitra, na mba mirehi-pahatezerana toy ny zanak'olombelona. 	
68O	8	16	0,00000	Ka aoka hanetry ny fanahintsika eo anatrehany isika; ary fo mietry no aoka hataontsika ao anatintsika fa izany no antonina ny mpanompony. 	
68O	8	17	0,00000	Manaova an-dranomaso amin'ny Tompo mba hampahitany antsika ny asan'ny famindram-pony araka izay fomba tiany, mba hanjary fototry ny voninahitra ho antsika ny fietren-tenantsika toraka ny nampidiran'ny fiavonavonan'ny fahavalontsika tebiteby tao am-pontsika. 	
68O	8	18	0,00000	Fa isika tsy mba nanaraka ny fahotan'ny razantsika, izay nahafoy ny Andriamaniny, sy nanompo andriamani-kafa, 	
68O	8	19	0,00000	ka noho izany heloka izany dia natolotra ho amin'ny sabatra amam-pandrobana sy ho fandatsan'ny fahavalony, fa isika kosa tsy mba mahalala andriamanitra hafa, afa-tsy izy ihany. 	
68O	8	20	0,00000	Andraso amim-panetren-tena ny fampiononany, fa hamaly ny rantsika, amin'ny fahavalontsika izay mampahory antsika, izy; haetriny ny firenena mitsangan-kamely antsika; ary hanafotra henatra an'ireny izy Tompo Andriamanitsika.	
68O	8	21	0,00000	Ary ankehitriny, ry ranadahy, noho hianareo loholon'ny vahoakan'Andriamanitra sy iankinan'ny ain'izy ireo, velomy indray amin'ny teninareo ny herim-pon'izy ireo, mba hahatsiarovany fa nozahan-toetra ny razantsika, hahitana raha tena manompo ny Andriamaniny tokoa izy ireo. 	
68O	8	22	0,00000	Tsy maintsy tsarovany ny nizahan-toetra an'i Abrahama razantsika, sy ny niaretany fahoriana be, hahatongavany ho sakaizan'Andriamanitra. 	
68O	8	23	0,00000	Toy izany koa Isaaka, toy izany Jakoba, toy izany Moizy mbamin'izay rehetra nankasitrahan'Andriamanitra, dia niharam-pahoriana be izy ireo, nefa naharitra tsy nivadika.	
68O	8	24	0,00000	Fa ireo izay tsy mba nandray izany fizahan-toetra izany tamim-pahatahorana ny Tompo, fa nanarana ny tsy fandeferany ka nimonomonona nanome tsiny ny Tompo, 	
68O	8	25	0,00000	ireo dia naripaky ny mpandringana sy nolevonin'ny bibilava. 	
68O	8	26	0,00000	Koa aza mba mety mivarina amin'ny tsy fandeferana isika, noho izao fahoriana manjo antsika izao. 	
68O	8	27	0,00000	Fa aoka izao fijaliana, izay kely noho ny fahotantsika izao dia hoheverintsika ho toy ny tsora-kazo hamaizan'ny Tompo antsika, toy ny famaizana ny mpanompony hanatsarana antsika, aoka hinoantsika fa tsy ny hamerezana antsika no nanirahana azy amintsika.	
68O	8	28	0,00000	Dia hoy Oziasa sy ireo loholona, namaly azy: Marina avokoa izany voalazanao izany, ka tsy misy azo kianina na dia iray aza. 	
68O	8	29	0,00000	Koa ankehitriny mivavaha ho anay amin'Andriamanitra fa vehivavy masina sy matahotra an'Andriamanitra hianao. 	
68O	8	30	0,00000	Ary hoy Jodita taminy: Ekenareo fa avy amin'Andriamanitra izay mba voalazako; 	
68O	8	31	0,00000	ka mba zahao koa raha avy aminy ihany izao kasaiko hatao izao, dia mivavaha amin'Andriamanitra mba homeny hery hanatanterahako izay hevitra kasaiko aho. 	
68O	8	32	0,00000	Hianareo hijanona ao am-bavahady anio alina, izaho sy ny namako kosa hivoaka; dia mivavaha hianareo mba hitsinjo an'Israely vahoakany ny Tompo ao anatin'ny hadimiana, araka ny voalazanareo. 	
68O	8	33	0,00000	Tsy tiako anefa ny hanadihadianareo ny zavatra kasaiko hatao, fa mandra-piveriko hilaza aminareo ny amin'izany, dia aza manao na inona na inona, afa-tsy ny mivavaka ho ahy, amin'ny Tompo Andriamanitsika, hianareo. 	
68O	8	34	0,00000	Dia hoy Oziasa, lehiben'i Jodà, taminy: Mandehana soa aman-tsara ka homba anao anie ny Tompo hamaliana ny fahavalontsika. Dia niala teo aminy izy ireo ka lasa nandeha.	
68O	9	1	0,00000	[Niantso vonjy tamin'Andriamanitra Jodita.]Nony lasa izy ireo dia niditra tao an'efitrano fivavahany Jodita, niakanjo malailay, nanisy lavenona ny lohany, nihohoka teo anatrehan'ny Tompo, ary niantso azy, nanao hoe:	
68O	9	2	0,00000	Ry Tompo Andriamanitr'i Simeona raiko ô, izay nanome sabatra azy hamaliany ny olona hafa firenena, nanao an-keriny tamin'ny virjiny anankiray sy nandoto azy ho afa-baraka,	
68O	9	3	0,00000	hianao izay nanolotra ny vadin'ireny, ho an'ny mpisavika, sy ny zanany vavy ho amin'ny fahandevozana, ary ny fananany rehetra ho anjara babon'ireo mpanomponao, izay nirehi-pahazotoana hiaro ny voninahitrao, mihanta aminao aho, mba ampio ity mpitondra-tena, ry Tompo Andriamanitro ô.	
68O	9	4	0,00000	Hianao no nanao ireo asa mahagaga tamin'ny andro teo aloha, sy namorona ny fikasan'ireo izay nanaraka taty aoriana, ka tanteraka izany noho ny sitraponao.	
68O	9	5	0,00000	Ny làlanao rehetra, voasoritra rahateo; ny fitsaranao koa voalaminao sahady, noho ny fahitanao mialoha.	
68O	9	6	0,00000	Ankehitriny, jereo ity tobin'ny Asiriana, toraky ny nijerenao fahizay ny tobin'ny Ejipsiana izay nitoky tamin'ny kalesiny amam-pitaingin-tsoavaliny, sy tamin'ny habetsahan'ny miaramilany mpiady, fony izy nitam-piadiana nanenjika ny mpanomponao.	
68O	9	7	0,00000	Kanjo nijery ny tobiny hianao ka nesorin'ny aizina ny heriny. 	
68O	9	8	0,00000	Ny hantsana nampihitsoka ny tongony, ary ny rano nanafotra azy. 	
68O	9	9	0,00000	Ho toy izany koa anie ireto, ry Tompo, fa mitoky amin'ny hamaroany izy ireo, sy amin'ny kalesiny aman-donginy, amin'ny ampingany aman-jana-tsipìkany, ary mitohatoha amin'ny lefony izy. 	
68O	9	10	0,00000	Tsy fantany fa hianao no Andriamanitray, dia hianao izay manamongomongo ny tafika hatramin'ny voalohany, sy manana anarana hoe Tompo. 	
68O	9	11	0,00000	Aingao, toy ny fahizany taona izany, ny sandrinao, ka montsany amin'ny herinao ny heriny, azerao eo anoloan'ny hatezeranao ny tanjany, fa manampò hiditra an-keriny amin'ny fitoeranao masina ireo, sy handoto ny tabernaklan'ny anaranao, ary hikapa ny tandroky ny otelinao amin'ny sabany. 	
68O	9	12	0,00000	Ka ny sabany ihany kosa no ataovy mamolona ny avonavon'izany lehilahy izany. 	
68O	9	13	0,00000	Aoka hahavoafandrika azy ny fijereny ahy, ary asio amin'ny teny malefaka aloaky ny vavako izy. 	
68O	9	14	0,00000	Ataovy ampy hery ny foko hanazimbako azy ary ampy tanjaka hamonoako azy. 	
68O	9	15	0,00000	Fa voninahitra tsy very tadidy ho an'ny anaranao, ny hanjeran'ny tanam-behivavy azy. 	
68O	9	16	0,00000	Fa ny herinao, ry Tompo, dia tsy mba amin'ny hamaroan'isa, ny sitra-ponao tsy mba miankina amin'izay tanjaky ny soavaly, ary hatramin'ny voalohany dia tsy mba nankasitraka ny mpiavonavona hianao, fa nankamamy mandrakizay ny olona manetry tena sy malemy fanahy kosa. 	
68O	9	17	0,00000	Ry Andriamanitry ny lanitra ô, Mpahary ny rano sy Tompon'ny zava-boahary rehetra, henoy ity vehivavy mahantra mihanta aminao, sy manankina ny fitokiany amin'ny indrafonao. 	
68O	9	18	0,00000	Tsarovy ny fanekenao, ry Tompo, ka omeo teny ny vavako, omeo hery ny hevitra voakasako ato am-poko, mba hahatahiry ny fahamasinana natafinao azy ny tranonao, ary mba ho fantatry ny firenena rehetra fa hianao no Andriamanitra ka tsy misy hafa afa-tsy hianao ihany.	
68O	10	1	0,00000	[Jodita nanatona an'i Holoferina.]Nony tapitra ny fivavahan'i Jodita tamin'ny Tompo, nitsangana avy teo amin'ilay fitoerany niankohofany tamin'ny tany teo anatrehan'ny Tompo izy. 	
68O	10	2	0,00000	Niantso ny ankizivaviny izy, ka nidina tao an-tranony, dia nalany ny akanjony malailay, nesoriny ny fitafiam-pitondratena teny aminy. 	
68O	10	3	0,00000	Nandro izy, dia nihosotra ny mira manitra indrindra, nanao volo, nanodidina ny lamba fehiloha tamin'ny lohany; niakanjo ny akanjo fitondrany amin'ny fety, namehy kapa tamin'ny tongony, nitondra ny fehin-tànany, ny fehivozony, ny kaviny, ary ny perany, dia niraratra tamin'ny fihaingoana rehetra. 	
68O	10	4	0,00000	Notovonan'ny Tompo aza ny famirapirany, satria tsy mba hafalian'ny nofo fa ny hatsaram-panahy no fototry ny nanaovany an'izany haingo rehetra izany; ka noho izany nampitomboin'ny Tompo fatratra ny hatsaran-tarehiny ka tonga namirapiratra teo imason'ny olona rehetra, tamin'ny hakantoana tsy azo tahafina. 	
68O	10	5	0,00000	Rahefa izany, ny ankizivaviny nasainy nitondra divay iray siny hoditra, diloilo iray tavoara, lafarina voaendy, voankazo maina ary mofo sy fromazy, dia niainga izy.	
68O	10	6	0,00000	Nony mby teo am-bavahadin'ny tanàna, izy sy ny ankizivaviny, dia indreo eo Oziasa mbamin'ny loholona, niandry azy. 	
68O	10	7	0,00000	Nony nahita azy izy, dia variana nitampim-bava noho ny hatsaran-tarehiny. 	
68O	10	8	0,00000	Tsy nanontany na inona na inona azy anefa izy ireo, fa namela azy handeha, nanao hoe: Andriamanitry ny razantsika anie hanome fahasoavana anao; hohamafisiny amin'ny fahefany anie ny hevitra voakasa rehetra izay ao am-ponao, ka hankalazaina noho ny aminao Jerosalema; ary hilahatra eo amin'ny an'ny olomasina sy marina ny anaranao. 	
68O	10	9	0,00000	Dia indray namaly tamin'ny feo iray, izay rehetra teo, nanao hoe: Ho tanteraka anie izay! Ho tanteraka anie izany! 	
68O	10	10	0,00000	Izay, vao nivoaka ny vahahady Jodita sy ny ankizivaviny sady nivavaka tamin'ny Tompo.	
68O	10	11	0,00000	Nony nidina ny tendrombohitra izy, tamin'ilay vaky masoandro iny, dia nifanehatra tamin'ny mandry tsy aman'afon'ny Asiriana, ka najanony nataony hoe: Avy aiza hianao, ary ho aiza? 	
68O	10	12	0,00000	Hoy ny navaliny: Zanakavavin'ny Hebrio aho, ary nandositra avy any aminy satria fantatro fa hatolotra ho babonareo izy, noho izy naneso anareo sy tsy nety nitolo-tena an-tsitra-po taminareo, hahita fitia eo anatrehanareo. 	
68O	10	13	0,00000	Ka noho izany hoy aho anakampoko: Ndeha ho any anatrehan'ny andriandahy Holoferina aho, hanambara aminy ny ankaromiafin'ireto, sy hanoro azy ny fidirana hahazoany azy rehetra, tsy hisy hahafatesan'ny miaramilany, na dia iray aza. 	
68O	10	14	0,00000	Rahefa nandre ny teniny ireo olona ireo, dia nojereny ny tarehiny, ka variana teo ny masony, fa nahagaga azy loatra ity hatsaran-tarehiny tafahoatra. 	
68O	10	15	0,00000	Namonjy ny ainao hianao, hoy izy ireo taminy, amin'izao nanapahanao hevitra hankaty amin'ny tomponay izao. 	
68O	10	16	0,00000	Ary mahazo matoky hianao, fa horaisiny tsara rahefa miseho eo anatrehany, sady hahafinaritra ny fony indrindra hianao. Dia nentiny ho any an-dain'i Holoferina izy sy nambarany taminy.	
68O	10	17	0,00000	Vao tafiditra teo anatrehany izy, dia voa tamin'ny masony niaraka tamin'izay Holoferina. 	
68O	10	18	0,00000	Hoy ireo manam-boninahiny taminy: Iza re no hahesoeso foana ny vahoaka Hebrio, izay tsara vehivavy toy itony? Tsy mendrika ho an'itony va ny hiadiantsika aminy, mba hananantsika an'itony? 	
68O	10	19	0,00000	Hitan'i Jodita Holoferina nipetraka tao an-dainy, tenona jaky amam-bolamena, voaravaka emeraoda sy vato sarobidy. 	
68O	10	20	0,00000	Nafantony tamin'ny endriny ny masony, dia nihohoka tamin'ny tany nitsaoka azy izy, nefa natsangan'ireo mpanompon'i Holoferina niaraka tamin'izay, araka ny didin'ity tompony, izy.	
68O	11	1	0,00000	[Lazain'i Jodita amin'i Holoferina ny antony nanatonany azy.]Tamin'izay dia hoy Holoferina taminy: Matokia hianao, ary foany ny tahotra ao am-ponao, fa tsy mba fanaoko na oviana na oviana, ny manisy ratsy an'izay rehetra manaiky ny hanompo an'i Nabokodonosora mpanjaka. 	
68O	11	2	0,00000	Raha tsy naneso ahy ny firenenao, dia tsy nanainga ny lefoko hamely azy aho. 	
68O	11	3	0,00000	Ary ankehitriny lazao ahy kely, izay antony nialanao tamin'izy ireo, sy nanapahanao hevitra hankaty aminay. 	
68O	11	4	0,00000	Dia hoy Jodita namaly azy: Raiso ny tenin'ny ankizivavinao, fa raha manaraka ny tenin'ny ankizivavinao hianao, dia hotanterahin'ny Tompo an-tsakany sy an-davany ny hevitra voakasany aminao. 	
68O	11	5	0,00000	Marina izany toy ny mahavelona an'i Nabokodonosora mpanjakan'ny tany sy ny mahavelona ny fahefany, dia ilay fahefany napetraka aminao hamaizana izay mivilivily, satria tsy ny olombelona ihany no entinao hanompo azy, fa manoa azy hatramin'ny biby eny an-tsaha aza. 	
68O	11	6	0,00000	Koa mandeha laza eran'ny firenena rehetra tokoa ny fahendren'ny sainao, fantatry ny olona rehetra fa hianao no hany tsara sy mahefa ao amin'ny fanjakany rehetra, ary deraina amin'ny faritany rehetra ny fitondranao. 	
68O	11	7	0,00000	Fantatra koa ny zavatra nolazain'i Akiora ary tsy miafina amin'ny olona ny nasainao nanaovana azy. 	
68O	11	8	0,00000	Marina fa efa voatsiratsira loatra tamin'ny fahotan'ny vahoakany ny Andriamanitray, ka efa nasainy nilazan'ny mpaminany izy, fa efa hatolony amin'ny fahavalony noho ny fivadihany. 	
68O	11	9	0,00000	Ary satria fantatry ny zanak'Israely fa efa naniratsira ny Andriamaniny tokoa izy ireo, dia mangovitry ny tahotra anao izy izao. 	
68O	11	10	0,00000	Fanampin'izany, ny mosary mamoritra azy, ny fitehirizan-drano efa tankina, ka dia naman'ny maty sahady izy. 	
68O	11	11	0,00000	Efa nanapa-kevitra aza izy fa hamono ny biby fiompiny ary hisotro ny rany. 	
68O	11	12	0,00000	Hatramin'ny zavatra voatokana ho an'ny Tompo Andriamaniny aza, izay noraran'Andriamanitra tsy hokasihiny, toy ny vary, ny divay sy ny diloilo avy amin'ny ampahafolom-bokatra sy santatra, dia efa nokasainy entin-kamelon-tena ka sahy hihinana ny zavatra voarara tsy hokasihiny tànana aza izy. Rahefa izany no hataony dia tsy hisalasalana fa hatolotra ho amin'ny faharavana mihitsy izy.	
68O	11	13	0,00000	Izany no hitako, izaho ankizivavinao, ka nandositra lavitra azy ireo aho, ary nirahin'ny Tompo hilaza izany aminao.	
68O	11	14	0,00000	Fa izaho ankizivavinao, dia manompo an'Andriamanitra, na izao aho aty aminao izao aza, ary dia hivoaka ny toby hivavaka amin'Andriamanitra ny ankizivavinao.	
68O	11	15	0,00000	Ka hampahafantariny ahy ny fotoana hamaizany azy ireo noho ny fahotany, dia hiverina hilaza izany aminao aho. Amin'izay, hotarihiko hamaky an'i Jodea hatrany Jerosalema hianao, ka hahita ny vahoaka rehetra amin'Israely toy ny ondry tsy misy mpiandry intsony, tsy hisy na dia alika iray hivovò anao aza. 	
68O	11	16	0,00000	Ny fahalalan'Andriamanitra ny ho avy no nanambara izany zavatra izany tamiko, 	
68O	11	17	0,00000	ary noho izy tezitra amin'izy ireo, dia nirahiny aho hanambara izany aminao.	
68O	11	18	0,00000	Nankasitrahan'i Holoferina sy ireo mpanompony izany teny rehetra izany. Nigagan'izy ireo ny fahendren'i Jodita, ary nifampilaza izy ireo hoe: 	
68O	11	19	0,00000	Tsy misy vehivavy tahaka an'ity eto ambonin'ny tany, na amin'ny bika, na amin'ny hatsaran-tarehy, na amin'ny fahendrem-pitenenana. 	
68O	11	20	0,00000	Ary hoy Holoferina taminy: Tsara ny nanirahan'Andriamanitra anao, hialoha ireo vahoaka ireo, hanolotra azy eo an-tànanay. 	
68O	11	21	0,00000	Ka noho ny hatsaran'ny hevitra aposakao, raha manao izany ho ahy ny Andriamanitrao, dia izy koa no ho Andriamanitro, ary hianao kosa ho be voninahitra ao an-tranon'i abokodonosora sady halaza eran'ny tany rehetra ny anaranao.	
68O	12	1	0,00000	[Ny nanasan'i Holoferina an'i Jodita hiara-hihinana aminy.>]Dia ao amin'ilay nisy ny rakiny no nasain'i Holoferina nampandrosoina Jodita, hipetraka ao ary tenany no nandahatra izay homena azy avy amin'ny sakafony. 	
68O	12	2	0,00000	Fa hoy Jodita: Tsy azoko atao izao ny mihinana ny zavatra nasainao omena ahy, fandrao ho traty ny ota aho, fa ny zavatra efa nentiko ho ahy ihany no hohaniko 	
68O	12	3	0,00000	Ka inona no hataonay ho anao, hoy Holoferina taminy, raha lany ny hanina nentinao? 	
68O	12	4	0,00000	Tompokolahy, hoy Jodita, mianiana amin'ny ainao aho, fa tsy hahalany ireto vatsy rehetra ireto ny ankizivavinao, alohan'ny hanatanterahan'Andriamanitra amin'ny tànako, ny hevitra voakasako. Dia nampidirin'ireo mpanompony tao amin'ny lay voalazany, ravehivavy.	
68O	12	5	0,00000	Nony niditra tao izy, dia nangata-dàlana mba hahazo mivoaka amin'ny alina alohan'ny vaky masoandro, hivavaka sy hiantso ny Tompo.	
68O	12	6	0,00000	Ka nandidy ireo mpanompony Holoferina hamela azy hivoaka sy hiditra araka izay tiany, mandritra ny hateloana, mba hivavaka amin'ny Andriamaniny.	
68O	12	7	0,00000	Koa nivoaka isan'alina izy, nankao amin'ny lohasahan'i Betolia sy nandro teo amin'ny loharano anankiray.	
68O	12	8	0,00000	Nony niakatra avy any izy, dia nivavaka tamin'ny Tompo, Andriamanitr'Israely mba hitarika ny diany ho amin'ny famonjena ny vahoakany.	
68O	12	9	0,00000	Rahefa izay dia niditra ao an-dainy izy, dia nitoetra ho madio ao, mandra-pisakafony amin'ny hariva.	
68O	12	10	0,00000	Tamin'ny andro fahefatra, nanao fanasana ho an'ireo mpanompony Holoferina, ka nilaza tamin'i Vagao eonokany hoe: Mandehana taomy io Jody vavy io hanaiky an-tsitra-po ny hiara-mipetraka amiko, 	
68O	12	11	0,00000	fa fahafaham-baraka ho an'ny lehilahy amin'ny Asiriana raha vehivavy no hamazivavy azy sy handao azy tsy naneky ny faniriany. 	
68O	12	12	0,00000	Dia niditra tao amin'i Jodita Vagao, ka nilaza taminy hoe: Aoka ny zazavavy soa, tsy hatahotra ny hankany anilan'ny tompoko, homem-boninahitra eo anatrehany, ary hiara-mihinana aminy ary hisotro divay amin-kafaliana. 	
68O	12	13	0,00000	Z'inona moa aho, hoy ny navalin'i Jodita, no handà ny tompoko? 	
68O	12	14	0,00000	Izay soa sy lavorary eo imasony dia hataoko avokoa, ary izay rehetra tiany indrindra no tsara indrindra ho ahy koa, amin'ny andro rehetra iainako. 	
68O	12	15	0,00000	Dia nitsangana izy, ary rahefa niravahany avokoa ny fihaingoany rehetra, dia niditra sy nankeo anatrehan'i Holoferina izy. 	
68O	12	16	0,00000	Niontana ny fon'i Holoferina, fa main'ny fitsiriritana azy. 	
68O	12	17	0,00000	Hoy Holoferina taminy: Misotora ary mihinàna an-kafaliana, fa nahita fitia eo imasoko hianao. 	
68O	12	18	0,00000	Ary hoy Jodita: Hisotro aho, tompoko, fa ity no andro nahazoan'ny fanahiko voninahitra indrindra, mihoatra noho ny tamin'ny andro rehetra niainako. 	
68O	12	19	0,00000	Ny efa nomanin'ny ankizivaviny no noraisiny dia nihinana sy nisotro teo anatrehany izy. 	
68O	12	20	0,00000	Nentanin-kafaliana noho ny aminy loatra Holoferina ka nisotro divay tsy anerany; tsy mbola nisy andro nisotroany be toy izany hatrizay niainany.	
68O	13	1	0,00000	[Ny namonoan'i Jodita an'i Holoferina - Ny nodiany any Betolia.]Nony hariva ny andro, samy niverina faingana nankany an-dainy avy ny mpanompon'i Holoferina. Vagao koa nanakatona ny varavaran'efitra, dia lasa. 	
68O	13	2	0,00000	Doroky ny divay daholo ry zareo 	
68O	13	3	0,00000	ary Jodita irery sisa tao amin'ny efitra. 	
68O	13	4	0,00000	Holoferina izany nivalandotra teo am-pandriany, renoky ny torimason-kamamoana mafy. 	
68O	13	5	0,00000	Efa nilazan'i Jodita ny ankizivaviny mba hitsangana eo ivelany, anoloan'ny efitra, sy hanao antilitily. 	
68O	13	6	0,00000	Jodita kosa nitsangana teo anoloan'ny fandriana, nivavaka kelikely tamin-dranomaso, nanetsika mangingina ny molony: 	
68O	13	7	0,00000	Ry Tompo Andriamanitr'Israely, hoy izy, hatanjaho aho, ary topazo fijery mitahy amin'izao ny asan'ny tànako, mba hanangananao indray an'i Jerosalema tanànanao, araka ny teny napetrakao, sy hanatontosako izay noheveriko ho mety ho vitako amin'ny fanampianao ahy. 	
68O	13	8	0,00000	Nony avy niteny izany izy, dia nankeo amin'ny andry teo an-doha fandrian'i Holoferina, novahany ny sabany nihantona teo, 	
68O	13	9	0,00000	ka nony notsoahany avy ao amin'ny tranony, dia nandray ny volon'i Holoferina izy nanao hoe: Tompo Andriamanitra ô, herezo aho amin'ity fotoana ity! 	
68O	13	10	0,00000	Dia nojanjanany indroa teo amin'ny hatony izy, ka tapany ny lohany; ary notsoahany ny elom-pandriana teo amin'ny andry, dia nakodiany tamin'ny tany ity vatana tapa-doha; 	
68O	13	11	0,00000	ary dia nivoaka tsy nijanonjanona izy, ka natolony an'ilay ankizivaviny ny lohan'i Holoferina, nasainy hatao ao an-kitapony.	
68O	13	12	0,00000	Niara-nandeha, araka ny fanaony, hoatra ny handeha hivavaka izy roa ka rahefa namaky ny toby sy nahodidina ny lohasaha izy dia tonga tao am-bavahadin'ny tanàna. 	
68O	13	13	0,00000	Mbola lavitra, dia niantso ny mpiambina ny manda Jodita nanao hoe: Vohay ny vavahady, fa momba antsika Andriamanitra, ary naneho ny fahefany nanasoavany an'Israely. 	
68O	13	14	0,00000	Raha nandre ny teniny ny mpiambina, dia niantso ny loholon'ny tanàna. 	
68O	13	15	0,00000	Niaraka tamin'izay, nirohotra nanatona azy ny olona rehetra hatramin'ny kely indrindra ka hatramin'ny lehibe indrindra fa efa saiky namoy fo ny hiverenany izy ireo. 	
68O	13	16	0,00000	Nandrehitra fanilo sady nitangorona nanodidina azy izy rehetra. Niakatra teo amin'ny toerana avoavo Jodita, nampangina ny olona; ka nony nangina avokoa izy ireo, dia hoy izy: 	
68O	13	17	0,00000	Miderà ny Tompo Andriamanitsika, fa tsy nandao izay manantena azy izy. 	
68O	13	18	0,00000	Izaho, ankizivaviny, no nanatanterahany ny teny famindram-po napetrany hanasoavany ny vahoakan'Israely, fa novonoiny alina tamin'ny tànako ilay fahavalon'ny vahoakany. 	
68O	13	19	0,00000	Teo dia notsoahiny avy ao an-kitapo ny lohan'i Holoferina, nasehony azy ireo, sy nolazainy hoe: Ity ny lohan'i Holoferina, komandin'ny tafiky ny Asiriana; ary ity ny elom-pandriana nanaloka azy nandry efa renoky ny hamamoana, izay namonoan'ny Tompo azy tamin'ny tanam-behivavy. 	
68O	13	20	0,00000	Marina toy ny mahavelona ny Tompo ny niambenan'ny anjeliny ahy, na tamin'ny nandehanako, na tamin'ny nijanonako teo amin'izy ireo, na tamin'ny niverenako, ary tsy navelan'ny Tompo ho voaloto ny ankizivaviny, fa naveriny aminareo tsy voapentin'ny ota na kely akory aza, sady faly amin'ny fandreseny, sy ny fiarovany ahy, ary ny fahafahany anareo. 	
68O	13	21	0,00000	Koa mihirà fiderana azy hianareo rehetra, fa tsara izy, ary maharitra mandrakizay ny famindram-pony.	
68O	13	22	0,00000	Dia nitsaoka ny Tompo ny olona rehetra, sady nanao taminy hoe: Ny Tompo nitahy anao tamin'ny heriny, fa hianao no nampanjariany ho tsinontsinona ny fahavalontsika rehetra. 	
68O	13	23	0,00000	Hoy koa Oziasa lehiben'ny vahoakan'Israely taminy: Anaka, nosoavin'ny Tompo Andriamanitra Avo Indrindra hianao, mihoatra ny vehivavy rehetra eto ambonin'ny tany. 	
68O	13	24	0,00000	Isaorana anie ny Tompo, mpahary ny lanitra sy ny tany, izay nitondra ny tànanao hanapa-doha ny lehibe indrindra amin'ny fahavalontsika. 	
68O	13	25	0,00000	Ary akory ity voninahitra nanandratany ny anaranao androany, fa ny fiderana anao tsy ho afaka am-bavan'ny olona izay hahatsiaro mandrakizay ny fahefan'ny Tompo; satria tsy nandala ny ainao hianao, hanasoavanao azy ireo, nony nahita ny fijaliana amam-pahorian'ny firenenao, fa namonjy anay tsy ho levona tamin'ny nandehananao araka ny fahamarinana, teo anatrehan'ny Andriamanitsika. 	
68O	13	26	0,00000	Dia indray namaly ny vahoaka rehetra nanao hoe: Ho tanteraka anie izany! Ho tanteraka anie izany!	
68O	13	27	0,00000	Rahefa izany, nantsoina hankeo Akiora, ka hoy Jodita taminy: Ny Andriamanitr'Israely izay nambaranao hoe mahavaly ny fahavalony, dia nanapaka alina tamin'ny tànako, ny lohan'ilay lehiben'ny tsy mpino rehetra. 	
68O	13	28	0,00000	Ary mba hampiaiky anao fa to tokoa izany, dia indro ny lohan'i Holoferina, izay nentin'ny fiavonavonana midaondaona ka naniratsira ny Andriamanitr'Israely, ary nandrahona ny hamono anao ho faty, nanao hoe: Raha avy izay handreseko ny vahoakan'Israely, dia hovonoiko amin'ny lelan-tsabatra koa hianao. 	
68O	13	29	0,00000	Nony nahita ny lohan'i Holoferina Akiora, dia nihoron-koditra natahotra, ka lavo nihohoka tamin'ny tany, sady torana. 	
68O	13	30	0,00000	Nony nahatsiaro tena sy nody saina izy, nihohoka teo an-tongotr'i Jodita, nanao taminy hoe: Aoka ho antsoina ho nosoavin'ny Andriamanitrao anie hianao, eo ambanin'ny lain'i Jakoba rehetra. Ary hianao no hahazoan'ny Andriamanitr'Israely voninahitra eny amin'ny firenena rehetra handre ny anaranao.	
68O	14	1	0,00000	[Nomen'i Jodita hevitra hanao rodobe mivoaka ny mponina ao Betolia - Vaky nandositra ny Asiriana.]Tamin'izay dia hoy Jodita tamin'ny vahoaka rehetra: Mihainoa ahy, ry havako, ahantony eny an-tampon'ny mandantsika ity loha ity. 	
68O	14	2	0,00000	Ary rahefa vaky masoandro, samia mandray ny fiadiany, dia mirimorimo mivoaka, tsy hoe hidina ho eo an-dohasaha fotsiny, fa toy ny manao rodobe hamely. 	
68O	14	3	0,00000	Tsy maintsy hitsoaka ho any amin'ny Jeneraliny amin'izay ny mandry tsy aman'afon'izy ireo, hamoha azy hiady. 	
68O	14	4	0,00000	Ary rahefa hidodododo ho any an-dain'i Holoferina ny lehiben'izy ireo ka hahita azy voatapa-doha, mihosinkosina amin'ny rany, dia ho raiki-tahotra mafy. 	
68O	14	5	0,00000	Nony injay hitanareo mandositra izy, dia mirosoa hanenjika azy an-kasahiana fa homontsan'ny Tompo eo imasonareo ireo.	
68O	14	6	0,00000	Rahefa hitan'i Akiora tamin'izay, ny fahefana ampiasain'ny Andriamanitr'Israely, dia nialany ny fombam-pivavahan'ny firenena, dia nino an'Andriamanitra izy, ary noforana sy voakambana amin'ny vahoakan'Israely, hatramin'ny taranany rehetra mandrak'izao.	
68O	14	7	0,00000	Vao nipoaka ny andro, dia nahanton'ny mponina tao Betolia teny amin'ny manda ny lohan'i Holoferina, ka samy nandray ny fiadiany ny lehilahy, sy nivoaka nirodorodo mafy, tamin'ny antsoantso nikotrokotroka. 	
68O	14	8	0,00000	Nahatsinjo izany ireo mandry tsy aman'afo, dia nidodododo nankany an-dain'i Holoferina. 	
68O	14	9	0,00000	Izay efa tao an-day kosa indray nankeo ambaravaran'efitra fandriany, nanao tabataba be hamoha azy, ary niniany nampitomboina ny tabataba mba hahatsiarovan'i Holoferina amin'ny torimasony, azon'izany tabataba izany, tsy hilana ny hamohan'ny fehiny azy. 	
68O	14	10	0,00000	Fa tsy nisy sahy nandom-baravarana, na niditra ka namoha ny varavaran'efitra fandrian'ity lehilahy ambony indrindra amin'ny Asiriana. 	
68O	14	11	0,00000	Tonga avokoa anefa ny jeneraliny sy ny lehibe mbamin'ny manam-bononahitra amin'ny tafiky ny mpanjakan'ny Asiriana, ka nilaza tamin'ireo tonian-tranony hoe: 	
68O	14	12	0,00000	Midira, fohazy izy, fa tafavoaka ny lavany ireo voalavo ireo, ka sahy mihaika antsika hiady. 	
68O	14	13	0,00000	Tamin'izay dia niditra ny efitrano Vagao, nijanona teo anoloan'ny elom-pandriana, nitehaka tamin'ny tànany, fa nataony ho miara-mandry amin'i Jodita ihany ny tompony. 	
68O	14	14	0,00000	Kanjo raha nanongilan-tsofina izy ka tsy nandre izay fihetsik'olona mandry tao velively, dia nohatoniny ny elom-pandriana, dia noaingainy, ka indro ny fatin'i Holoferina, hitany nitsitra tamin'ny tany, tsy nisy loha, nihosin-dra. Niaraka tamin'izay, nidradraka nitomany izy, sy nandriatra ny fitafiany, 	
68O	14	15	0,00000	dia niditra tao an-dain'i Jodita, ka tsy nahita azy tao. Nivoaka faingana izy nankeo amin'ny vahoaka, 	
68O	14	16	0,00000	nanao hoe: Vehivavy jody iray iny monja nampisafotofoto ny ankohonan'i Nabokodonosora mpanjaka; mitsitra amin'ny tany ao Holoferina, ary tsy misy loha intsony ny vatany! 	
68O	14	17	0,00000	Vao nandre ireo teny ireo ny lehibe rehetra amin'ny tafiky ny Asiriana, dia nandriatra ny fitafiany, sady azon-tahotra aman-korohoro lozan-tany, nikorontana mafy ny sainy. 	
68O	14	18	0,00000	Ka horakoraka tsy hita holazaina, no nihohahoha tao an-tobin'izy ireo.	
68O	15	1	0,00000	[Fanenjehana ny Asiriana - Babo azo taminy - Voninahitr'i Jodita.]Nony ren'ny foloalindahy rehetra fe hoe, tapa-doha Holoferina, dia veriny avokoa ny heviny amam-pahamalinany, fa ny tahotra amam-badi-po no nanindry azy mafy, ka ny hanavotra aina amin'ny lositra no nalehany. 	
68O	15	2	0,00000	Tsy nifampiteny indraim-bava akory izy ireo, fa samy niondri-doha sy namela teo ny zavatra rehetra fa dodona hitsoaka tsy ho tratry ny Hebrio, izay reny tamy mitam-piadiana hamely azy, ka dia vaky nandositra namakivaky ny saha izy sy namonjy ny sakeli-dàlana amin'ny tendrombohitra. 	
68O	15	3	0,00000	Nony hitan'ny zanak'Israely fa nandositra izy ireo, dia notanahiny nenjehina, nirotsahany tamim-pitsofan-trompetra, ary nohorakorahiny mafy avy ato aoriany. 	
68O	15	4	0,00000	Noho ny Asiriana niparitaka sady nikoropaka mafy teo am-pandosirana, ary ny zanak'Israely kosa nikambana ho antokony iray monja teo am-panenjehana azy, dia nataony jinja fary avokoa izay rehetra tratrany. 	
68O	15	5	0,00000	Tamin'izay koa nolefasan'i Oziasa iraka avokoa ny tanàna aman-tsahan'Israely rehetra; 	
68O	15	6	0,00000	ka isam-bohitra sy isan-tanàna, samy nampandray fiadiana ny tovolahy voafantina teo aminy avy, sy nandefa ireo hanaraka ny Asiriana, ka nanenjika azy tamin'ny lelan-tsabatra ireo hatrany amin'ny faran'ny sisin-taniny. 	
68O	15	7	0,00000	Izay tafajanona tany Betolia kosa, niditra tao an-tobin'ny Asiriana nandraoka ny babo rehetra nilazaon'ny Asiriana nandositra, ka niverina mavesatr'izany. 	
68O	15	8	0,00000	Etsy an-daniny koa izay avy nandresy ka niverina ho any Betolia, nifaoka izay rehetra nananan'ny Asiriana, dia biby fiompy tsy hita isa, sy biby mpitondra entana mbamin'ny entany rehetra, ka samy nahazo harena tamin'ny babo azony avokoa, hatramin'ny kely indrindra ka hatramin'ny lehibe indrindra.	
68O	15	9	0,00000	Avy ao Jerosalema Joakima mpisoron-dehibe dia tonga tao Betolia niaraka amin'ny loholona rehetra hamangy an'i Jodita. 	
68O	15	10	0,00000	Nony nivoaka hitsena azy izy, indray niredona nisaotra azy izy rehetra nanao hoe: Hianao no tabihan'i Jerosalema; hianao no fifalian'Israely; hianao no voninahitry ny firenentsika. 	
68O	15	11	0,00000	Satria nitomban-dahy ny fanahinao, ary feno herimpo ny fonao; satria tia fahadiovana hianao, fa nony maty ivadinao tsy nety nahalala hafa hianao, ny tànan'ny Tompo nanafy hery anao, ka hisaorana mandrakizay hianao. 	
68O	15	12	0,00000	Dia indray namaly hoe, ny vahoaka: Ho tanteraka anie izany! Ho tanteraka anie izany!	
68O	15	13	0,00000	Saika tsy ampy ny telopolo andro, hanangonan'Israely ny babo tamin'ny Asiriana. 	
68O	15	14	0,00000	Nomen'ny vahoaka an'i Jodita avokoa ny volamena amana volafotsy, sy ny fitafiana amana vatosoa, mbamin'ny zavatra rehetra fantatra fa an'i Holoferina. 	
68O	15	15	0,00000	Ary niara-nifaly avokoa ny vahoaka mbamin'ny vehivavy, ny zatovovavy, ny zatovolahy tamin'ny feon'ny harpa aman-dokanga.	
68O	16	1	0,00000	[Tononkiran'i Jodita.]Tamin'izay Jodita dia nihira izao hira izao tamin'ny Tompo: Mankalazà ny Tompo, amin'ny fidoboky ny amponga, Mihirà ny Tompo amin'ny kipantsona; Miraisa feo hanaovana hira vaovao ho voninahiny, ankalazao sy hobio ny anarany.	
68O	16	2	0,00000	Ny Tompo manapitra ny ady; Tompo no anarany! Niorin-toby eo afovoan'ny vahoakany izy, mba hamonjy antsika amin'ny tanan'ny fahavalontsika rehetra.	
68O	16	3	0,00000	Tonga Asora avy amin'ireo tendrombohitra, avy any amin'ny lafin-tany Avaratra nomban'ny miaramilany alinalina: nahatohana ny riana ny hamaroany, ary naharakotra ny lohasaha ny soavaliny.	
68O	16	4	0,00000	Nanampo handevona ny faritaniko tamin'ny afo izy, sy hamono ireo zatovolahiko amin'ny sabatra, hifaoka ny zanako ho babo, ary ny virjiny zanako ho sambo-belona.	
68O	16	5	0,00000	Kanjo ny fahafaham-baraka no natolotry ny Tompo tsy toha azy, natolony ho eo an-tanam-behivavy izy, ka resiny.	
68O	16	6	0,00000	Tsy mba tovolahy mamely no nandavo ny maheriny, tsy mba ny zanaky ny mahery no namely azy, tsy ny lehilahy rangavina no niady taminy, fa Jodita ihany, zanakavavin'i Merari, no nampitsingidina azy, tamin'ny hatsaran-tarehiny.	
68O	16	7	0,00000	Napetrany ny akanjom-pitondran-tena aminy, niramatra ny fitafiany fanao amin'ny fety izy, mba ho fandresan'ny zanak'Israely.	
68O	16	8	0,00000	Notsotsorihany diloilo manitra ny tavany, naolanolany tsara teo ambany lamba fehiloha ny volon-dohany. Akanjo vaovao no nentiny hamandrihany azy.	
68O	16	9	0,00000	Ny famirapiratry ny kapany nahajamba ny mason'itsy, ny hatsaran-tarehiny nahababo ny fony, notapahiny tamin'ny sabatra ny lohany.	
68O	16	10	0,00000	Ny Persa nangovitra tamin'ny faheream-panahiny; ary ny Meda, tamin'izato hasahiany.	
68O	16	11	0,00000	Finaonaonana indray no nanakoako tao an-tobin'ny Asiriana; nony nitranga ny nomba ahy, efa trotraka sy main'ny hetaheta.	
68O	16	12	0,00000	Zanakalahin'ny vantotr'olona no nitomboka azy sy namono azy efa toy ny ankizy mandositra; ka maty an'ady teo anatrehan'ny tavan'ny Tompo Andriamanitro izy ireo.	
68O	16	13	0,00000	Miventesa hira ho an'ny Tompo. Ry Tompo ambony indrindra, lehibe hianao, ry Tompo, ary fatratra amin'ny fahefanao hianao, ary tsy misy mahahoatra anao!	
68O	16	14	0,00000	Aoka anie hanompo anao avokoa ny harin-tananao, fa niteny hianao, dia vita ny zavatra rehetra, naniraka ny fanahinao hianao, dia hary ny zavatra rehetra ary tsy misy mahatohitra ny feonao.	
68O	16	15	0,00000	Ny tendrombohitra mbamin'ny rano mihovitrovitra hatrany am-potony, ny vato miempo toy ny savoka eo anoloan'ny tavanao;	
68O	16	16	0,00000	fa izay matahotra anao kosa anefa, dia lehibe eo anatrehanao, amin'ny zavatra rehetra.	
68O	16	17	0,00000	Loza ho an'ny firenena mitsangan-kamely ny vahoakako! Fa ny Tompo, ny tsy toha no hamaly izay ataony, hanadina azy izy amin'ny andro fitsarana. Hatolony amin'ny afo aman-kankana ny nofon'ireny, mba ho may sy hahatsiaro mangirifiry mandrakizay.	
68O	16	18	0,00000	Taorian'izany fandresena izany, nankany Jerosalema avokoa ny vahoaka, mba hitsaoka ny Tompo, ka vantany vao nidio izy ireo, dia nanatitra ny sorona dorana rehetra sy nanefa ny voadiny amam-bava nataony avy. 	
68O	16	19	0,00000	Jodita kosa nanatitra ny fiadian'i Holoferina rehetra, nomen'ny vahoaka azy, mbamin'ny elom-pandriana nalainy teo amin'ny farafara, ho anatema fanadinoana. 	
68O	16	20	0,00000	Nanao fifalian-dehibe teo anoloan'ny fitoerana masina ny vahoaka rehetra, ary naharitra telo volana no nifaliana tamin'izany fandresena izany, niaraka tamin'i Jodita.	
68O	16	21	0,00000	Nony tapitra izany andro fety izany, samy nody ho any an-tranony avy ny olona; nomem-boninahitra tao Betolia, Jodita, ary nahazo laza lehibe eran'ny tanin'Israely izy. Ny herim-po nampombainy fahadiovana, ka tsy nahalala lahy intsony izy, tamin'ny andro sisa niainany, taorian'ny nahafatesan'i Manasesa vadiny.	
68O	16	22	0,00000	Ny herim-po nampombainy fahadiovana, ka tsy nahalala lahy intsony izy, tamin'ny andro sisa niainany, taorian'ny nahafatesan'i Manasesa vadiny. 	
68O	16	23	0,00000	Nony efa dimy amby zato taona no andro nitoerany tao an-tranon'ny vadiny, ary efa novotsorany ilay ankizivaviny, dia maty izy, ka nalevina tao Betolia, tao amin'ny vadiny, 	
68O	16	24	0,00000	ary nitomany azy hafitoana ny vahoaka rehetra.	
68O	16	25	0,00000	Tsy nisy olona nanabataba an'Israely, tamin'ny andro rehetra niainany, sy taona maro taorian'ny nahafatesany. Nataon'ny Hebrio ho anisan'ny andro masina, ny andro fety naorina ho fahatsiarovana io fandresena io, ka ankalazain'ny Jody hatramin'izany andro izany, ka mandrak'androany.	
69O	1	1	0,00000	????	
69O	1	2	0,00000	????	
69O	1	3	0,00000	????	
69O	1	4	0,00000	????	
69O	1	5	0,00000	????	
69O	1	6	0,00000	????	
69O	1	7	0,00000	????	
69O	1	8	0,00000	????	
69O	1	9	0,00000	????	
69O	1	10	0,00000	????	
69O	1	11	0,00000	????	
69O	1	12	0,00000	????	
69O	1	13	0,00000	????	
69O	1	14	0,00000	????	
69O	1	15	0,00000	????	
69O	1	16	0,00000	????	
69O	1	17	0,00000	????	
69O	1	18	0,00000	????	
69O	1	19	0,00000	????	
69O	1	20	0,00000	????	
69O	1	21	0,00000	????	
69O	1	22	0,00000	????	
69O	1	23	0,00000	????	
69O	1	24	0,00000	????	
69O	1	25	0,00000	????	
69O	1	26	0,00000	????	
69O	1	27	0,00000	????	
69O	1	28	0,00000	????	
69O	1	29	0,00000	????	
69O	1	30	0,00000	????	
69O	1	31	0,00000	????	
69O	1	32	0,00000	????	
69O	1	33	0,00000	????	
69O	1	34	0,00000	????	
69O	1	35	0,00000	????	
69O	1	36	0,00000	????	
69O	1	37	0,00000	????	
69O	1	38	0,00000	????	
69O	1	39	0,00000	????	
69O	1	40	0,00000	????	
69O	1	41	0,00000	????	
69O	1	42	0,00000	????	
69O	1	43	0,00000	????	
69O	1	44	0,00000	????	
69O	1	45	0,00000	????	
69O	1	46	0,00000	????	
69O	1	47	0,00000	????	
69O	1	48	0,00000	????	
69O	1	49	0,00000	????	
69O	1	50	0,00000	????	
69O	1	51	0,00000	????	
69O	1	52	0,00000	????	
69O	1	53	0,00000	????	
69O	1	54	0,00000	????	
69O	1	55	0,00000	????	
69O	1	56	0,00000	????	
69O	1	57	0,00000	????	
69O	1	58	0,00000	????	
69O	1	59	0,00000	????	
69O	1	60	0,00000	????	
69O	1	61	0,00000	????	
69O	1	62	0,00000	????	
69O	1	63	0,00000	????	
69O	1	64	0,00000	????	
69O	1	65	0,00000	????	
69O	1	66	0,00000	????	
69O	1	67	0,00000	????	
69O	2	1	0,00000	????	
69O	2	2	0,00000	????	
69O	2	3	0,00000	????	
69O	2	4	0,00000	????	
69O	2	5	0,00000	????	
69O	2	6	0,00000	????	
69O	2	7	0,00000	????	
69O	2	8	0,00000	????	
69O	2	9	0,00000	????	
69O	2	10	0,00000	????	
69O	2	11	0,00000	????	
69O	2	12	0,00000	????	
69O	2	13	0,00000	????	
69O	2	14	0,00000	????	
69O	2	15	0,00000	????	
69O	2	16	0,00000	????	
69O	2	17	0,00000	????	
69O	2	18	0,00000	????	
69O	2	19	0,00000	????	
69O	2	20	0,00000	????	
69O	2	21	0,00000	????	
69O	2	22	0,00000	????	
69O	2	23	0,00000	????	
69O	2	24	0,00000	????	
69O	2	25	0,00000	????	
69O	2	26	0,00000	????	
69O	2	27	0,00000	????	
69O	2	28	0,00000	????	
69O	2	29	0,00000	????	
69O	2	30	0,00000	????	
69O	2	31	0,00000	????	
69O	2	32	0,00000	????	
69O	2	33	0,00000	????	
69O	2	34	0,00000	????	
69O	2	35	0,00000	????	
69O	2	36	0,00000	????	
69O	2	37	0,00000	????	
69O	2	38	0,00000	????	
69O	2	39	0,00000	????	
69O	2	40	0,00000	????	
69O	2	41	0,00000	????	
69O	2	42	0,00000	????	
69O	2	43	0,00000	????	
69O	2	44	0,00000	????	
69O	2	45	0,00000	????	
69O	2	46	0,00000	????	
69O	2	47	0,00000	????	
69O	2	48	0,00000	????	
69O	2	49	0,00000	????	
69O	2	50	0,00000	????	
69O	2	51	0,00000	????	
69O	2	52	0,00000	????	
69O	2	53	0,00000	????	
69O	2	54	0,00000	????	
69O	2	55	0,00000	????	
69O	2	56	0,00000	????	
69O	2	57	0,00000	????	
69O	2	58	0,00000	????	
69O	2	59	0,00000	????	
69O	2	60	0,00000	????	
69O	2	61	0,00000	????	
69O	2	62	0,00000	????	
69O	2	63	0,00000	????	
69O	2	64	0,00000	????	
69O	2	65	0,00000	????	
69O	2	66	0,00000	????	
69O	2	67	0,00000	????	
69O	2	68	0,00000	????	
69O	2	69	0,00000	????	
69O	2	70	0,00000	????	
69O	3	1	0,00000	????	
69O	3	2	0,00000	????	
69O	3	3	0,00000	????	
69O	3	4	0,00000	????	
69O	3	5	0,00000	????	
69O	3	6	0,00000	????	
69O	3	7	0,00000	????	
69O	3	8	0,00000	????	
69O	3	9	0,00000	????	
69O	3	10	0,00000	????	
69O	3	11	0,00000	????	
69O	3	12	0,00000	????	
69O	3	13	0,00000	????	
69O	3	14	0,00000	????	
69O	3	15	0,00000	????	
69O	3	16	0,00000	????	
69O	3	17	0,00000	????	
69O	3	18	0,00000	????	
69O	3	19	0,00000	????	
69O	3	20	0,00000	????	
69O	3	21	0,00000	????	
69O	3	22	0,00000	????	
69O	3	23	0,00000	????	
69O	3	24	0,00000	????	
69O	3	25	0,00000	????	
69O	3	26	0,00000	????	
69O	3	27	0,00000	????	
69O	3	28	0,00000	????	
69O	3	29	0,00000	????	
69O	3	30	0,00000	????	
69O	3	31	0,00000	????	
69O	3	32	0,00000	????	
69O	3	33	0,00000	????	
69O	3	34	0,00000	????	
69O	3	35	0,00000	????	
69O	3	36	0,00000	????	
69O	3	37	0,00000	????	
69O	3	38	0,00000	????	
69O	3	39	0,00000	????	
69O	3	40	0,00000	????	
69O	3	41	0,00000	????	
69O	3	42	0,00000	????	
69O	3	43	0,00000	????	
69O	3	44	0,00000	????	
69O	3	45	0,00000	????	
69O	3	46	0,00000	????	
69O	3	47	0,00000	????	
69O	3	48	0,00000	????	
69O	3	49	0,00000	????	
69O	3	50	0,00000	????	
69O	3	51	0,00000	????	
69O	3	52	0,00000	????	
69O	3	53	0,00000	????	
69O	3	54	0,00000	????	
69O	3	55	0,00000	????	
69O	3	56	0,00000	????	
69O	3	57	0,00000	????	
69O	3	58	0,00000	????	
69O	3	59	0,00000	????	
69O	3	60	0,00000	????	
69O	4	1	0,00000	????	
69O	4	2	0,00000	????	
69O	4	3	0,00000	????	
69O	4	4	0,00000	????	
69O	4	5	0,00000	????	
69O	4	6	0,00000	????	
69O	4	7	0,00000	????	
69O	4	8	0,00000	????	
69O	4	9	0,00000	????	
69O	4	10	0,00000	????	
69O	4	11	0,00000	????	
69O	4	12	0,00000	????	
69O	4	13	0,00000	????	
69O	4	14	0,00000	????	
69O	4	15	0,00000	????	
69O	4	16	0,00000	????	
69O	4	17	0,00000	????	
69O	4	18	0,00000	????	
69O	4	19	0,00000	????	
69O	4	20	0,00000	????	
69O	4	21	0,00000	????	
69O	4	22	0,00000	????	
69O	4	23	0,00000	????	
69O	4	24	0,00000	????	
69O	4	25	0,00000	????	
69O	4	26	0,00000	????	
69O	4	27	0,00000	????	
69O	4	28	0,00000	????	
69O	4	29	0,00000	????	
69O	4	30	0,00000	????	
69O	4	31	0,00000	????	
69O	4	32	0,00000	????	
69O	4	33	0,00000	????	
69O	4	34	0,00000	????	
69O	4	35	0,00000	????	
69O	4	36	0,00000	????	
69O	4	37	0,00000	????	
69O	4	38	0,00000	????	
69O	4	39	0,00000	????	
69O	4	40	0,00000	????	
69O	4	41	0,00000	????	
69O	4	42	0,00000	????	
69O	4	43	0,00000	????	
69O	4	44	0,00000	????	
69O	4	45	0,00000	????	
69O	4	46	0,00000	????	
69O	4	47	0,00000	????	
69O	4	48	0,00000	????	
69O	4	49	0,00000	????	
69O	4	50	0,00000	????	
69O	4	51	0,00000	????	
69O	4	52	0,00000	????	
69O	4	53	0,00000	????	
69O	4	54	0,00000	????	
69O	4	55	0,00000	????	
69O	4	56	0,00000	????	
69O	4	57	0,00000	????	
69O	4	58	0,00000	????	
69O	4	59	0,00000	????	
69O	4	60	0,00000	????	
69O	4	61	0,00000	????	
69O	5	1	0,00000	????	
69O	5	2	0,00000	????	
69O	5	3	0,00000	????	
69O	5	4	0,00000	????	
69O	5	5	0,00000	????	
69O	5	6	0,00000	????	
69O	5	7	0,00000	????	
69O	5	8	0,00000	????	
69O	5	9	0,00000	????	
69O	5	10	0,00000	????	
69O	5	11	0,00000	????	
69O	5	12	0,00000	????	
69O	5	13	0,00000	????	
69O	5	14	0,00000	????	
69O	5	15	0,00000	????	
69O	5	16	0,00000	????	
69O	5	17	0,00000	????	
69O	5	18	0,00000	????	
69O	5	19	0,00000	????	
69O	5	20	0,00000	????	
69O	5	21	0,00000	????	
69O	5	22	0,00000	????	
69O	5	23	0,00000	????	
69O	5	24	0,00000	????	
69O	5	25	0,00000	????	
69O	5	26	0,00000	????	
69O	5	27	0,00000	????	
69O	5	28	0,00000	????	
69O	5	29	0,00000	????	
69O	5	30	0,00000	????	
69O	5	31	0,00000	????	
69O	5	32	0,00000	????	
69O	5	33	0,00000	????	
69O	5	34	0,00000	????	
69O	5	35	0,00000	????	
69O	5	36	0,00000	????	
69O	5	37	0,00000	????	
69O	5	38	0,00000	????	
69O	5	39	0,00000	????	
69O	5	40	0,00000	????	
69O	5	41	0,00000	????	
69O	5	42	0,00000	????	
69O	5	43	0,00000	????	
69O	5	44	0,00000	????	
69O	5	45	0,00000	????	
69O	5	46	0,00000	????	
69O	5	47	0,00000	????	
69O	5	48	0,00000	????	
69O	5	49	0,00000	????	
69O	5	50	0,00000	????	
69O	5	51	0,00000	????	
69O	5	52	0,00000	????	
69O	5	53	0,00000	????	
69O	5	54	0,00000	????	
69O	5	55	0,00000	????	
69O	5	56	0,00000	????	
69O	5	57	0,00000	????	
69O	5	58	0,00000	????	
69O	5	59	0,00000	????	
69O	5	60	0,00000	????	
69O	5	61	0,00000	????	
69O	5	62	0,00000	????	
69O	5	63	0,00000	????	
69O	5	64	0,00000	????	
69O	5	65	0,00000	????	
69O	5	66	0,00000	????	
69O	5	67	0,00000	????	
69O	5	68	0,00000	????	
69O	6	1	0,00000	????	
69O	6	2	0,00000	????	
69O	6	3	0,00000	????	
69O	6	4	0,00000	????	
69O	6	5	0,00000	????	
69O	6	6	0,00000	????	
69O	6	7	0,00000	????	
69O	6	8	0,00000	????	
69O	6	9	0,00000	????	
69O	6	10	0,00000	????	
69O	6	11	0,00000	????	
69O	6	12	0,00000	????	
69O	6	13	0,00000	????	
69O	6	14	0,00000	????	
69O	6	15	0,00000	????	
69O	6	16	0,00000	????	
69O	6	17	0,00000	????	
69O	6	18	0,00000	????	
69O	6	19	0,00000	????	
69O	6	20	0,00000	????	
69O	6	21	0,00000	????	
69O	6	22	0,00000	????	
69O	6	23	0,00000	????	
69O	6	24	0,00000	????	
69O	6	25	0,00000	????	
69O	6	26	0,00000	????	
69O	6	27	0,00000	????	
69O	6	28	0,00000	????	
69O	6	29	0,00000	????	
69O	6	30	0,00000	????	
69O	6	31	0,00000	????	
69O	6	32	0,00000	????	
69O	6	33	0,00000	????	
69O	6	34	0,00000	????	
69O	6	35	0,00000	????	
69O	6	36	0,00000	????	
69O	6	37	0,00000	????	
69O	6	38	0,00000	????	
69O	6	39	0,00000	????	
69O	6	40	0,00000	????	
69O	6	41	0,00000	????	
69O	6	42	0,00000	????	
69O	6	43	0,00000	????	
69O	6	44	0,00000	????	
69O	6	45	0,00000	????	
69O	6	46	0,00000	????	
69O	6	47	0,00000	????	
69O	6	48	0,00000	????	
69O	6	49	0,00000	????	
69O	6	50	0,00000	????	
69O	6	51	0,00000	????	
69O	6	52	0,00000	????	
69O	6	53	0,00000	????	
69O	6	54	0,00000	????	
69O	6	55	0,00000	????	
69O	6	56	0,00000	????	
69O	6	57	0,00000	????	
69O	6	58	0,00000	????	
69O	6	59	0,00000	????	
69O	6	60	0,00000	????	
69O	6	61	0,00000	????	
69O	6	62	0,00000	????	
69O	6	63	0,00000	????	
69O	7	1	0,00000	????	
69O	7	2	0,00000	????	
69O	7	3	0,00000	????	
69O	7	4	0,00000	????	
69O	7	5	0,00000	????	
69O	7	6	0,00000	????	
69O	7	7	0,00000	????	
69O	7	8	0,00000	????	
69O	7	9	0,00000	????	
69O	7	10	0,00000	????	
69O	7	11	0,00000	????	
69O	7	12	0,00000	????	
69O	7	13	0,00000	????	
69O	7	14	0,00000	????	
69O	7	15	0,00000	????	
69O	7	16	0,00000	????	
69O	7	17	0,00000	????	
69O	7	18	0,00000	????	
69O	7	19	0,00000	????	
69O	7	20	0,00000	????	
69O	7	21	0,00000	????	
69O	7	22	0,00000	????	
69O	7	23	0,00000	????	
69O	7	24	0,00000	????	
69O	7	25	0,00000	????	
69O	7	26	0,00000	????	
69O	7	27	0,00000	????	
69O	7	28	0,00000	????	
69O	7	29	0,00000	????	
69O	7	30	0,00000	????	
69O	7	31	0,00000	????	
69O	7	32	0,00000	????	
69O	7	33	0,00000	????	
69O	7	34	0,00000	????	
69O	7	35	0,00000	????	
69O	7	36	0,00000	????	
69O	7	37	0,00000	????	
69O	7	38	0,00000	????	
69O	7	39	0,00000	????	
69O	7	40	0,00000	????	
69O	7	41	0,00000	????	
69O	7	42	0,00000	????	
69O	7	43	0,00000	????	
69O	7	44	0,00000	????	
69O	7	45	0,00000	????	
69O	7	46	0,00000	????	
69O	7	47	0,00000	????	
69O	7	48	0,00000	????	
69O	7	49	0,00000	????	
69O	7	50	0,00000	????	
69O	8	1	0,00000	????	
69O	8	2	0,00000	????	
69O	8	3	0,00000	????	
69O	8	4	0,00000	????	
69O	8	5	0,00000	????	
69O	8	6	0,00000	????	
69O	8	7	0,00000	????	
69O	8	8	0,00000	????	
69O	8	9	0,00000	????	
69O	8	10	0,00000	????	
69O	8	11	0,00000	????	
69O	8	12	0,00000	????	
69O	8	13	0,00000	????	
69O	8	14	0,00000	????	
69O	8	15	0,00000	????	
69O	8	16	0,00000	????	
69O	8	17	0,00000	????	
69O	8	18	0,00000	????	
69O	8	19	0,00000	????	
69O	8	20	0,00000	????	
69O	8	21	0,00000	????	
69O	8	22	0,00000	????	
69O	8	23	0,00000	????	
69O	8	24	0,00000	????	
69O	8	25	0,00000	????	
69O	8	26	0,00000	????	
69O	8	27	0,00000	????	
69O	8	28	0,00000	????	
69O	8	29	0,00000	????	
69O	8	30	0,00000	????	
69O	8	31	0,00000	????	
69O	8	32	0,00000	????	
69O	9	1	0,00000	????	
69O	9	2	0,00000	????	
69O	9	3	0,00000	????	
69O	9	4	0,00000	????	
69O	9	5	0,00000	????	
69O	9	6	0,00000	????	
69O	9	7	0,00000	????	
69O	9	8	0,00000	????	
69O	9	9	0,00000	????	
69O	9	10	0,00000	????	
69O	9	11	0,00000	????	
69O	9	12	0,00000	????	
69O	9	13	0,00000	????	
69O	9	14	0,00000	????	
69O	9	15	0,00000	????	
69O	9	16	0,00000	????	
69O	9	17	0,00000	????	
69O	9	18	0,00000	????	
69O	9	19	0,00000	????	
69O	9	20	0,00000	????	
69O	9	21	0,00000	????	
69O	9	22	0,00000	????	
69O	9	23	0,00000	????	
69O	9	24	0,00000	????	
69O	9	25	0,00000	????	
69O	9	26	0,00000	????	
69O	9	27	0,00000	????	
69O	9	28	0,00000	????	
69O	9	29	0,00000	????	
69O	9	30	0,00000	????	
69O	9	31	0,00000	????	
69O	9	32	0,00000	????	
69O	9	33	0,00000	????	
69O	9	34	0,00000	????	
69O	9	35	0,00000	????	
69O	9	36	0,00000	????	
69O	9	37	0,00000	????	
69O	9	38	0,00000	????	
69O	9	39	0,00000	????	
69O	9	40	0,00000	????	
69O	9	41	0,00000	????	
69O	9	42	0,00000	????	
69O	9	43	0,00000	????	
69O	9	44	0,00000	????	
69O	9	45	0,00000	????	
69O	9	46	0,00000	????	
69O	9	47	0,00000	????	
69O	9	48	0,00000	????	
69O	9	49	0,00000	????	
69O	9	50	0,00000	????	
69O	9	51	0,00000	????	
69O	9	52	0,00000	????	
69O	9	53	0,00000	????	
69O	9	54	0,00000	????	
69O	9	55	0,00000	????	
69O	9	56	0,00000	????	
69O	9	57	0,00000	????	
69O	9	58	0,00000	????	
69O	9	59	0,00000	????	
69O	9	60	0,00000	????	
69O	9	61	0,00000	????	
69O	9	62	0,00000	????	
69O	9	63	0,00000	????	
69O	9	64	0,00000	????	
69O	9	65	0,00000	????	
69O	9	66	0,00000	????	
69O	9	67	0,00000	????	
69O	9	68	0,00000	????	
69O	9	69	0,00000	????	
69O	9	70	0,00000	????	
69O	9	71	0,00000	????	
69O	9	72	0,00000	????	
69O	9	73	0,00000	????	
69O	10	1	0,00000	????	
69O	10	2	0,00000	????	
69O	10	3	0,00000	????	
69O	10	4	0,00000	????	
69O	10	5	0,00000	????	
69O	10	6	0,00000	????	
69O	10	7	0,00000	????	
69O	10	8	0,00000	????	
69O	10	9	0,00000	????	
69O	10	10	0,00000	????	
69O	10	11	0,00000	????	
69O	10	12	0,00000	????	
69O	10	13	0,00000	????	
69O	10	14	0,00000	????	
69O	10	15	0,00000	????	
69O	10	16	0,00000	????	
69O	10	17	0,00000	????	
69O	10	18	0,00000	????	
69O	10	19	0,00000	????	
69O	10	20	0,00000	????	
69O	10	21	0,00000	????	
69O	10	22	0,00000	????	
69O	10	23	0,00000	????	
69O	10	24	0,00000	????	
69O	10	25	0,00000	????	
69O	10	26	0,00000	????	
69O	10	27	0,00000	????	
69O	10	28	0,00000	????	
69O	10	29	0,00000	????	
69O	10	30	0,00000	????	
69O	10	31	0,00000	????	
69O	10	32	0,00000	????	
69O	10	33	0,00000	????	
69O	10	34	0,00000	????	
69O	10	35	0,00000	????	
69O	10	36	0,00000	????	
69O	10	37	0,00000	????	
69O	10	38	0,00000	????	
69O	10	39	0,00000	????	
69O	10	40	0,00000	????	
69O	10	41	0,00000	????	
69O	10	42	0,00000	????	
69O	10	43	0,00000	????	
69O	10	44	0,00000	????	
69O	10	45	0,00000	????	
69O	10	46	0,00000	????	
69O	10	47	0,00000	????	
69O	10	48	0,00000	????	
69O	10	49	0,00000	????	
69O	10	50	0,00000	????	
69O	10	51	0,00000	????	
69O	10	52	0,00000	????	
69O	10	53	0,00000	????	
69O	10	54	0,00000	????	
69O	10	55	0,00000	????	
69O	10	56	0,00000	????	
69O	10	57	0,00000	????	
69O	10	58	0,00000	????	
69O	10	59	0,00000	????	
69O	10	60	0,00000	????	
69O	10	61	0,00000	????	
69O	10	62	0,00000	????	
69O	10	63	0,00000	????	
69O	10	64	0,00000	????	
69O	10	65	0,00000	????	
69O	10	66	0,00000	????	
69O	10	67	0,00000	????	
69O	10	68	0,00000	????	
69O	10	69	0,00000	????	
69O	10	70	0,00000	????	
69O	10	71	0,00000	????	
69O	10	72	0,00000	????	
69O	10	73	0,00000	????	
69O	10	74	0,00000	????	
69O	10	75	0,00000	????	
69O	10	76	0,00000	????	
69O	10	77	0,00000	????	
69O	10	78	0,00000	????	
69O	10	79	0,00000	????	
69O	10	80	0,00000	????	
69O	10	81	0,00000	????	
69O	10	82	0,00000	????	
69O	10	83	0,00000	????	
69O	10	84	0,00000	????	
69O	10	85	0,00000	????	
69O	10	86	0,00000	????	
69O	10	87	0,00000	????	
69O	10	88	0,00000	????	
69O	10	89	0,00000	????	
69O	11	1	0,00000	????	
69O	11	2	0,00000	????	
69O	11	3	0,00000	????	
69O	11	4	0,00000	????	
69O	11	5	0,00000	????	
69O	11	6	0,00000	????	
69O	11	7	0,00000	????	
69O	11	8	0,00000	????	
69O	11	9	0,00000	????	
69O	11	10	0,00000	????	
69O	11	11	0,00000	????	
69O	11	12	0,00000	????	
69O	11	13	0,00000	????	
69O	11	14	0,00000	????	
69O	11	15	0,00000	????	
69O	11	16	0,00000	????	
69O	11	17	0,00000	????	
69O	11	18	0,00000	????	
69O	11	19	0,00000	????	
69O	11	20	0,00000	????	
69O	11	21	0,00000	????	
69O	11	22	0,00000	????	
69O	11	23	0,00000	????	
69O	11	24	0,00000	????	
69O	11	25	0,00000	????	
69O	11	26	0,00000	????	
69O	11	27	0,00000	????	
69O	11	28	0,00000	????	
69O	11	29	0,00000	????	
69O	11	30	0,00000	????	
69O	11	31	0,00000	????	
69O	11	32	0,00000	????	
69O	11	33	0,00000	????	
69O	11	34	0,00000	????	
69O	11	35	0,00000	????	
69O	11	36	0,00000	????	
69O	11	37	0,00000	????	
69O	11	38	0,00000	????	
69O	11	39	0,00000	????	
69O	11	40	0,00000	????	
69O	11	41	0,00000	????	
69O	11	42	0,00000	????	
69O	11	43	0,00000	????	
69O	11	44	0,00000	????	
69O	11	45	0,00000	????	
69O	11	46	0,00000	????	
69O	11	47	0,00000	????	
69O	11	48	0,00000	????	
69O	11	49	0,00000	????	
69O	11	50	0,00000	????	
69O	11	51	0,00000	????	
69O	11	52	0,00000	????	
69O	11	53	0,00000	????	
69O	11	54	0,00000	????	
69O	11	55	0,00000	????	
69O	11	56	0,00000	????	
69O	11	57	0,00000	????	
69O	11	58	0,00000	????	
69O	11	59	0,00000	????	
69O	11	60	0,00000	????	
69O	11	61	0,00000	????	
69O	11	62	0,00000	????	
69O	11	63	0,00000	????	
69O	11	64	0,00000	????	
69O	11	65	0,00000	????	
69O	11	66	0,00000	????	
69O	11	67	0,00000	????	
69O	11	68	0,00000	????	
69O	11	69	0,00000	????	
69O	11	70	0,00000	????	
69O	11	71	0,00000	????	
69O	11	72	0,00000	????	
69O	11	73	0,00000	????	
69O	11	74	0,00000	????	
69O	12	1	0,00000	????	
69O	12	2	0,00000	????	
69O	12	3	0,00000	????	
69O	12	4	0,00000	????	
69O	12	5	0,00000	????	
69O	12	6	0,00000	????	
69O	12	7	0,00000	????	
69O	12	8	0,00000	????	
69O	12	9	0,00000	????	
69O	12	10	0,00000	????	
69O	12	11	0,00000	????	
69O	12	12	0,00000	????	
69O	12	13	0,00000	????	
69O	12	14	0,00000	????	
69O	12	15	0,00000	????	
69O	12	16	0,00000	????	
69O	12	17	0,00000	????	
69O	12	18	0,00000	????	
69O	12	19	0,00000	????	
69O	12	20	0,00000	????	
69O	12	21	0,00000	????	
69O	12	22	0,00000	????	
69O	12	23	0,00000	????	
69O	12	24	0,00000	????	
69O	12	25	0,00000	????	
69O	12	26	0,00000	????	
69O	12	27	0,00000	????	
69O	12	28	0,00000	????	
69O	12	29	0,00000	????	
69O	12	30	0,00000	????	
69O	12	31	0,00000	????	
69O	12	32	0,00000	????	
69O	12	33	0,00000	????	
69O	12	34	0,00000	????	
69O	12	35	0,00000	????	
69O	12	36	0,00000	????	
69O	12	37	0,00000	????	
69O	12	38	0,00000	????	
69O	12	39	0,00000	????	
69O	12	40	0,00000	????	
69O	12	41	0,00000	????	
69O	12	42	0,00000	????	
69O	12	43	0,00000	????	
69O	12	44	0,00000	????	
69O	12	45	0,00000	????	
69O	12	46	0,00000	????	
69O	12	47	0,00000	????	
69O	12	48	0,00000	????	
69O	12	49	0,00000	????	
69O	12	50	0,00000	????	
69O	12	51	0,00000	????	
69O	12	52	0,00000	????	
69O	12	53	0,00000	????	
69O	12	54	0,00000	????	
69O	13	1	0,00000	????	
69O	13	2	0,00000	????	
69O	13	3	0,00000	????	
69O	13	4	0,00000	????	
69O	13	5	0,00000	????	
69O	13	6	0,00000	????	
69O	13	7	0,00000	????	
69O	13	8	0,00000	????	
69O	13	9	0,00000	????	
69O	13	10	0,00000	????	
69O	13	11	0,00000	????	
69O	13	12	0,00000	????	
69O	13	13	0,00000	????	
69O	13	14	0,00000	????	
69O	13	15	0,00000	????	
69O	13	16	0,00000	????	
69O	13	17	0,00000	????	
69O	13	18	0,00000	????	
69O	13	19	0,00000	????	
69O	13	20	0,00000	????	
69O	13	21	0,00000	????	
69O	13	22	0,00000	????	
69O	13	23	0,00000	????	
69O	13	24	0,00000	????	
69O	13	25	0,00000	????	
69O	13	26	0,00000	????	
69O	13	27	0,00000	????	
69O	13	28	0,00000	????	
69O	13	29	0,00000	????	
69O	13	30	0,00000	????	
69O	13	31	0,00000	????	
69O	13	32	0,00000	????	
69O	13	33	0,00000	????	
69O	13	34	0,00000	????	
69O	13	35	0,00000	????	
69O	13	36	0,00000	????	
69O	13	37	0,00000	????	
69O	13	38	0,00000	????	
69O	13	39	0,00000	????	
69O	13	40	0,00000	????	
69O	13	41	0,00000	????	
69O	13	42	0,00000	????	
69O	13	43	0,00000	????	
69O	13	44	0,00000	????	
69O	13	45	0,00000	????	
69O	13	46	0,00000	????	
69O	13	47	0,00000	????	
69O	13	48	0,00000	????	
69O	13	49	0,00000	????	
69O	13	50	0,00000	????	
69O	13	51	0,00000	????	
69O	13	52	0,00000	????	
69O	13	53	0,00000	????	
69O	13	54	0,00000	????	
69O	14	1	0,00000	????	
69O	14	2	0,00000	????	
69O	14	3	0,00000	????	
69O	14	4	0,00000	????	
69O	14	5	0,00000	????	
69O	14	6	0,00000	????	
69O	14	7	0,00000	????	
69O	14	8	0,00000	????	
69O	14	9	0,00000	????	
69O	14	10	0,00000	????	
69O	14	11	0,00000	????	
69O	14	12	0,00000	????	
69O	14	13	0,00000	????	
69O	14	14	0,00000	????	
69O	14	15	0,00000	????	
69O	14	16	0,00000	????	
69O	14	17	0,00000	????	
69O	14	18	0,00000	????	
69O	14	19	0,00000	????	
69O	14	20	0,00000	????	
69O	14	21	0,00000	????	
69O	14	22	0,00000	????	
69O	14	23	0,00000	????	
69O	14	24	0,00000	????	
69O	14	25	0,00000	????	
69O	14	26	0,00000	????	
69O	14	27	0,00000	????	
69O	14	28	0,00000	????	
69O	14	29	0,00000	????	
69O	14	30	0,00000	????	
69O	14	31	0,00000	????	
69O	14	32	0,00000	????	
69O	14	33	0,00000	????	
69O	14	34	0,00000	????	
69O	14	35	0,00000	????	
69O	14	36	0,00000	????	
69O	14	37	0,00000	????	
69O	14	38	0,00000	????	
69O	14	39	0,00000	????	
69O	14	40	0,00000	????	
69O	14	41	0,00000	????	
69O	14	42	0,00000	????	
69O	14	43	0,00000	????	
69O	14	44	0,00000	????	
69O	14	45	0,00000	????	
69O	14	46	0,00000	????	
69O	14	47	0,00000	????	
69O	14	48	0,00000	????	
69O	14	49	0,00000	????	
69O	15	1	0,00000	????	
69O	15	2	0,00000	????	
69O	15	3	0,00000	????	
69O	15	4	0,00000	????	
69O	15	5	0,00000	????	
69O	15	6	0,00000	????	
69O	15	7	0,00000	????	
69O	15	8	0,00000	????	
69O	15	9	0,00000	????	
69O	15	10	0,00000	????	
69O	15	11	0,00000	????	
69O	15	12	0,00000	????	
69O	15	13	0,00000	????	
69O	15	14	0,00000	????	
69O	15	15	0,00000	????	
69O	15	16	0,00000	????	
69O	15	17	0,00000	????	
69O	15	18	0,00000	????	
69O	15	19	0,00000	????	
69O	15	20	0,00000	????	
69O	15	21	0,00000	????	
69O	15	22	0,00000	????	
69O	15	23	0,00000	????	
69O	15	24	0,00000	????	
69O	15	25	0,00000	????	
69O	15	26	0,00000	????	
69O	15	27	0,00000	????	
69O	15	28	0,00000	????	
69O	15	29	0,00000	????	
69O	15	30	0,00000	????	
69O	15	31	0,00000	????	
69O	15	32	0,00000	????	
69O	15	33	0,00000	????	
69O	15	34	0,00000	????	
69O	15	35	0,00000	????	
69O	15	36	0,00000	????	
69O	15	37	0,00000	????	
69O	15	38	0,00000	????	
69O	15	39	0,00000	????	
69O	15	40	0,00000	????	
69O	15	41	0,00000	????	
69O	16	1	0,00000	????	
69O	16	2	0,00000	????	
69O	16	3	0,00000	????	
69O	16	4	0,00000	????	
69O	16	5	0,00000	????	
69O	16	6	0,00000	????	
69O	16	7	0,00000	????	
69O	16	8	0,00000	????	
69O	16	9	0,00000	????	
69O	16	10	0,00000	????	
69O	16	11	0,00000	????	
69O	16	12	0,00000	????	
69O	16	13	0,00000	????	
69O	16	14	0,00000	????	
69O	16	15	0,00000	????	
69O	16	16	0,00000	????	
69O	16	17	0,00000	????	
69O	16	18	0,00000	????	
69O	16	19	0,00000	????	
69O	16	20	0,00000	????	
69O	16	21	0,00000	????	
69O	16	22	0,00000	????	
69O	16	23	0,00000	????	
69O	16	24	0,00000	????	
70O	1	1	0,00000	????	
70O	1	2	0,00000	????	
70O	1	3	0,00000	????	
70O	1	4	0,00000	????	
70O	1	5	0,00000	????	
70O	1	6	0,00000	????	
70O	1	7	0,00000	????	
70O	1	8	0,00000	????	
70O	1	9	0,00000	????	
70O	1	10	0,00000	????	
70O	1	11	0,00000	????	
70O	1	12	0,00000	????	
70O	1	13	0,00000	????	
70O	1	14	0,00000	????	
70O	1	15	0,00000	????	
70O	1	16	0,00000	????	
70O	1	17	0,00000	????	
70O	1	18	0,00000	????	
70O	1	19	0,00000	????	
70O	1	20	0,00000	????	
70O	1	21	0,00000	????	
70O	1	22	0,00000	????	
70O	1	23	0,00000	????	
70O	1	24	0,00000	????	
70O	1	25	0,00000	????	
70O	1	26	0,00000	????	
70O	1	27	0,00000	????	
70O	1	28	0,00000	????	
70O	1	29	0,00000	????	
70O	1	30	0,00000	????	
70O	1	31	0,00000	????	
70O	1	32	0,00000	????	
70O	1	33	0,00000	????	
70O	1	34	0,00000	????	
70O	1	35	0,00000	????	
70O	1	36	0,00000	????	
70O	2	1	0,00000	????	
70O	2	2	0,00000	????	
70O	2	3	0,00000	????	
70O	2	4	0,00000	????	
70O	2	5	0,00000	????	
70O	2	6	0,00000	????	
70O	2	7	0,00000	????	
70O	2	8	0,00000	????	
70O	2	9	0,00000	????	
70O	2	10	0,00000	????	
70O	2	11	0,00000	????	
70O	2	12	0,00000	????	
70O	2	13	0,00000	????	
70O	2	14	0,00000	????	
70O	2	15	0,00000	????	
70O	2	16	0,00000	????	
70O	2	17	0,00000	????	
70O	2	18	0,00000	????	
70O	2	19	0,00000	????	
70O	2	20	0,00000	????	
70O	2	21	0,00000	????	
70O	2	22	0,00000	????	
70O	2	23	0,00000	????	
70O	2	24	0,00000	????	
70O	2	25	0,00000	????	
70O	2	26	0,00000	????	
70O	2	27	0,00000	????	
70O	2	28	0,00000	????	
70O	2	29	0,00000	????	
70O	2	30	0,00000	????	
70O	2	31	0,00000	????	
70O	2	32	0,00000	????	
70O	2	33	0,00000	????	
70O	3	1	0,00000	????	
70O	3	2	0,00000	????	
70O	3	3	0,00000	????	
70O	3	4	0,00000	????	
70O	3	5	0,00000	????	
70O	3	6	0,00000	????	
70O	3	7	0,00000	????	
70O	3	8	0,00000	????	
70O	3	9	0,00000	????	
70O	3	10	0,00000	????	
70O	3	11	0,00000	????	
70O	3	12	0,00000	????	
70O	3	13	0,00000	????	
70O	3	14	0,00000	????	
70O	3	15	0,00000	????	
70O	3	16	0,00000	????	
70O	3	17	0,00000	????	
70O	3	18	0,00000	????	
70O	3	19	0,00000	????	
70O	3	20	0,00000	????	
70O	3	21	0,00000	????	
70O	3	22	0,00000	????	
70O	3	23	0,00000	????	
70O	3	24	0,00000	????	
70O	3	25	0,00000	????	
70O	3	26	0,00000	????	
70O	3	27	0,00000	????	
70O	3	28	0,00000	????	
70O	3	29	0,00000	????	
70O	3	30	0,00000	????	
70O	3	31	0,00000	????	
70O	3	32	0,00000	????	
70O	3	33	0,00000	????	
70O	3	34	0,00000	????	
70O	3	35	0,00000	????	
70O	3	36	0,00000	????	
70O	3	37	0,00000	????	
70O	3	38	0,00000	????	
70O	3	39	0,00000	????	
70O	3	40	0,00000	????	
70O	4	1	0,00000	????	
70O	4	2	0,00000	????	
70O	4	3	0,00000	????	
70O	4	4	0,00000	????	
70O	4	5	0,00000	????	
70O	4	6	0,00000	????	
70O	4	7	0,00000	????	
70O	4	8	0,00000	????	
70O	4	9	0,00000	????	
70O	4	10	0,00000	????	
70O	4	11	0,00000	????	
70O	4	12	0,00000	????	
70O	4	13	0,00000	????	
70O	4	14	0,00000	????	
70O	4	15	0,00000	????	
70O	4	16	0,00000	????	
70O	4	17	0,00000	????	
70O	4	18	0,00000	????	
70O	4	19	0,00000	????	
70O	4	20	0,00000	????	
70O	4	21	0,00000	????	
70O	4	22	0,00000	????	
70O	4	23	0,00000	????	
70O	4	24	0,00000	????	
70O	4	25	0,00000	????	
70O	4	26	0,00000	????	
70O	4	27	0,00000	????	
70O	4	28	0,00000	????	
70O	4	29	0,00000	????	
70O	4	30	0,00000	????	
70O	4	31	0,00000	????	
70O	4	32	0,00000	????	
70O	4	33	0,00000	????	
70O	4	34	0,00000	????	
70O	4	35	0,00000	????	
70O	4	36	0,00000	????	
70O	4	37	0,00000	????	
70O	4	38	0,00000	????	
70O	4	39	0,00000	????	
70O	4	40	0,00000	????	
70O	4	41	0,00000	????	
70O	4	42	0,00000	????	
70O	4	43	0,00000	????	
70O	4	44	0,00000	????	
70O	4	45	0,00000	????	
70O	4	46	0,00000	????	
70O	4	47	0,00000	????	
70O	4	48	0,00000	????	
70O	4	49	0,00000	????	
70O	4	50	0,00000	????	
70O	5	1	0,00000	????	
70O	5	2	0,00000	????	
70O	5	3	0,00000	????	
70O	5	4	0,00000	????	
70O	5	5	0,00000	????	
70O	5	6	0,00000	????	
70O	5	7	0,00000	????	
70O	5	8	0,00000	????	
70O	5	9	0,00000	????	
70O	5	10	0,00000	????	
70O	5	11	0,00000	????	
70O	5	12	0,00000	????	
70O	5	13	0,00000	????	
70O	5	14	0,00000	????	
70O	5	15	0,00000	????	
70O	5	16	0,00000	????	
70O	5	17	0,00000	????	
70O	5	18	0,00000	????	
70O	5	19	0,00000	????	
70O	5	20	0,00000	????	
70O	5	21	0,00000	????	
70O	5	22	0,00000	????	
70O	5	23	0,00000	????	
70O	5	24	0,00000	????	
70O	5	25	0,00000	????	
70O	5	26	0,00000	????	
70O	5	27	0,00000	????	
70O	6	1	0,00000	????	
70O	6	2	0,00000	????	
70O	6	3	0,00000	????	
70O	6	4	0,00000	????	
70O	6	5	0,00000	????	
70O	6	6	0,00000	????	
70O	6	7	0,00000	????	
70O	6	8	0,00000	????	
70O	6	9	0,00000	????	
70O	6	10	0,00000	????	
70O	6	11	0,00000	????	
70O	6	12	0,00000	????	
70O	6	13	0,00000	????	
70O	6	14	0,00000	????	
70O	6	15	0,00000	????	
70O	6	16	0,00000	????	
70O	6	17	0,00000	????	
70O	6	18	0,00000	????	
70O	6	19	0,00000	????	
70O	6	20	0,00000	????	
70O	6	21	0,00000	????	
70O	6	22	0,00000	????	
70O	6	23	0,00000	????	
70O	6	24	0,00000	????	
70O	6	25	0,00000	????	
70O	6	26	0,00000	????	
70O	6	27	0,00000	????	
70O	6	28	0,00000	????	
70O	6	29	0,00000	????	
70O	6	30	0,00000	????	
70O	6	31	0,00000	????	
70O	7	1	0,00000	????	
70O	7	2	0,00000	????	
70O	7	3	0,00000	????	
70O	7	4	0,00000	????	
70O	7	5	0,00000	????	
70O	7	6	0,00000	????	
70O	7	7	0,00000	????	
70O	7	8	0,00000	????	
70O	7	9	0,00000	????	
70O	7	10	0,00000	????	
70O	7	11	0,00000	????	
70O	7	12	0,00000	????	
70O	7	13	0,00000	????	
70O	7	14	0,00000	????	
70O	7	15	0,00000	????	
70O	7	16	0,00000	????	
70O	7	17	0,00000	????	
70O	7	18	0,00000	????	
70O	7	19	0,00000	????	
70O	7	20	0,00000	????	
70O	7	21	0,00000	????	
70O	7	22	0,00000	????	
70O	7	23	0,00000	????	
70O	7	24	0,00000	????	
70O	7	25	0,00000	????	
70O	7	26	0,00000	????	
70O	7	27	0,00000	????	
70O	7	28	0,00000	????	
70O	7	29	0,00000	????	
70O	7	30	0,00000	????	
70O	7	31	0,00000	????	
70O	7	32	0,00000	????	
70O	7	33	0,00000	????	
70O	7	34	0,00000	????	
70O	7	35	0,00000	????	
70O	7	36	0,00000	????	
70O	7	37	0,00000	????	
70O	7	38	0,00000	????	
70O	7	39	0,00000	????	
70O	7	40	0,00000	????	
70O	7	41	0,00000	????	
70O	7	42	0,00000	????	
70O	8	1	0,00000	????	
70O	8	2	0,00000	????	
70O	8	3	0,00000	????	
70O	8	4	0,00000	????	
70O	8	5	0,00000	????	
70O	8	6	0,00000	????	
70O	8	7	0,00000	????	
70O	8	8	0,00000	????	
70O	8	9	0,00000	????	
70O	8	10	0,00000	????	
70O	8	11	0,00000	????	
70O	8	12	0,00000	????	
70O	8	13	0,00000	????	
70O	8	14	0,00000	????	
70O	8	15	0,00000	????	
70O	8	16	0,00000	????	
70O	8	17	0,00000	????	
70O	8	18	0,00000	????	
70O	8	19	0,00000	????	
70O	8	20	0,00000	????	
70O	8	21	0,00000	????	
70O	8	22	0,00000	????	
70O	8	23	0,00000	????	
70O	8	24	0,00000	????	
70O	8	25	0,00000	????	
70O	8	26	0,00000	????	
70O	8	27	0,00000	????	
70O	8	28	0,00000	????	
70O	8	29	0,00000	????	
70O	8	30	0,00000	????	
70O	8	31	0,00000	????	
70O	8	32	0,00000	????	
70O	8	33	0,00000	????	
70O	8	34	0,00000	????	
70O	8	35	0,00000	????	
70O	8	36	0,00000	????	
70O	9	1	0,00000	????	
70O	9	2	0,00000	????	
70O	9	3	0,00000	????	
70O	9	4	0,00000	????	
70O	9	5	0,00000	????	
70O	9	6	0,00000	????	
70O	9	7	0,00000	????	
70O	9	8	0,00000	????	
70O	9	9	0,00000	????	
70O	9	10	0,00000	????	
70O	9	11	0,00000	????	
70O	9	12	0,00000	????	
70O	9	13	0,00000	????	
70O	9	14	0,00000	????	
70O	9	15	0,00000	????	
70O	9	16	0,00000	????	
70O	9	17	0,00000	????	
70O	9	18	0,00000	????	
70O	9	19	0,00000	????	
70O	9	20	0,00000	????	
70O	9	21	0,00000	????	
70O	9	22	0,00000	????	
70O	9	23	0,00000	????	
70O	9	24	0,00000	????	
70O	9	25	0,00000	????	
70O	9	26	0,00000	????	
70O	9	27	0,00000	????	
70O	9	28	0,00000	????	
70O	9	29	0,00000	????	
70O	10	1	0,00000	????	
70O	10	2	0,00000	????	
70O	10	3	0,00000	????	
70O	10	4	0,00000	????	
70O	10	5	0,00000	????	
70O	10	6	0,00000	????	
70O	10	7	0,00000	????	
70O	10	8	0,00000	????	
70O	10	9	0,00000	????	
70O	10	10	0,00000	????	
70O	10	11	0,00000	????	
70O	10	12	0,00000	????	
70O	10	13	0,00000	????	
70O	10	14	0,00000	????	
70O	10	15	0,00000	????	
70O	10	16	0,00000	????	
70O	10	17	0,00000	????	
70O	10	18	0,00000	????	
70O	10	19	0,00000	????	
70O	10	20	0,00000	????	
70O	10	21	0,00000	????	
70O	10	22	0,00000	????	
70O	10	23	0,00000	????	
70O	10	24	0,00000	????	
70O	10	25	0,00000	????	
70O	10	26	0,00000	????	
70O	10	27	0,00000	????	
70O	10	28	0,00000	????	
70O	10	29	0,00000	????	
70O	10	30	0,00000	????	
70O	10	31	0,00000	????	
70O	10	32	0,00000	????	
70O	10	33	0,00000	????	
70O	10	34	0,00000	????	
70O	10	35	0,00000	????	
70O	10	36	0,00000	????	
70O	10	37	0,00000	????	
70O	10	38	0,00000	????	
70O	11	1	0,00000	????	
70O	11	2	0,00000	????	
70O	11	3	0,00000	????	
70O	11	4	0,00000	????	
70O	11	5	0,00000	????	
70O	11	6	0,00000	????	
70O	11	7	0,00000	????	
70O	11	8	0,00000	????	
70O	11	9	0,00000	????	
70O	11	10	0,00000	????	
70O	11	11	0,00000	????	
70O	11	12	0,00000	????	
70O	11	13	0,00000	????	
70O	11	14	0,00000	????	
70O	11	15	0,00000	????	
70O	11	16	0,00000	????	
70O	11	17	0,00000	????	
70O	11	18	0,00000	????	
70O	11	19	0,00000	????	
70O	11	20	0,00000	????	
70O	11	21	0,00000	????	
70O	11	22	0,00000	????	
70O	11	23	0,00000	????	
70O	11	24	0,00000	????	
70O	11	25	0,00000	????	
70O	11	26	0,00000	????	
70O	11	27	0,00000	????	
70O	11	28	0,00000	????	
70O	11	29	0,00000	????	
70O	11	30	0,00000	????	
70O	11	31	0,00000	????	
70O	11	32	0,00000	????	
70O	11	33	0,00000	????	
70O	11	34	0,00000	????	
70O	11	35	0,00000	????	
70O	11	36	0,00000	????	
70O	11	37	0,00000	????	
70O	11	38	0,00000	????	
70O	12	1	0,00000	????	
70O	12	2	0,00000	????	
70O	12	3	0,00000	????	
70O	12	4	0,00000	????	
70O	12	5	0,00000	????	
70O	12	6	0,00000	????	
70O	12	7	0,00000	????	
70O	12	8	0,00000	????	
70O	12	9	0,00000	????	
70O	12	10	0,00000	????	
70O	12	11	0,00000	????	
70O	12	12	0,00000	????	
70O	12	13	0,00000	????	
70O	12	14	0,00000	????	
70O	12	15	0,00000	????	
70O	12	16	0,00000	????	
70O	12	17	0,00000	????	
70O	12	18	0,00000	????	
70O	12	19	0,00000	????	
70O	12	20	0,00000	????	
70O	12	21	0,00000	????	
70O	12	22	0,00000	????	
70O	12	23	0,00000	????	
70O	12	24	0,00000	????	
70O	12	25	0,00000	????	
70O	12	26	0,00000	????	
70O	12	27	0,00000	????	
70O	12	28	0,00000	????	
70O	12	29	0,00000	????	
70O	12	30	0,00000	????	
70O	12	31	0,00000	????	
70O	12	32	0,00000	????	
70O	12	33	0,00000	????	
70O	12	34	0,00000	????	
70O	12	35	0,00000	????	
70O	12	36	0,00000	????	
70O	12	37	0,00000	????	
70O	12	38	0,00000	????	
70O	12	39	0,00000	????	
70O	12	40	0,00000	????	
70O	12	41	0,00000	????	
70O	12	42	0,00000	????	
70O	12	43	0,00000	????	
70O	12	44	0,00000	????	
70O	12	45	0,00000	????	
70O	12	46	0,00000	????	
70O	13	1	0,00000	????	
70O	13	2	0,00000	????	
70O	13	3	0,00000	????	
70O	13	4	0,00000	????	
70O	13	5	0,00000	????	
70O	13	6	0,00000	????	
70O	13	7	0,00000	????	
70O	13	8	0,00000	????	
70O	13	9	0,00000	????	
70O	13	10	0,00000	????	
70O	13	11	0,00000	????	
70O	13	12	0,00000	????	
70O	13	13	0,00000	????	
70O	13	14	0,00000	????	
70O	13	15	0,00000	????	
70O	13	16	0,00000	????	
70O	13	17	0,00000	????	
70O	13	18	0,00000	????	
70O	13	19	0,00000	????	
70O	13	20	0,00000	????	
70O	13	21	0,00000	????	
70O	13	22	0,00000	????	
70O	13	23	0,00000	????	
70O	13	24	0,00000	????	
70O	13	25	0,00000	????	
70O	13	26	0,00000	????	
70O	14	1	0,00000	????	
70O	14	2	0,00000	????	
70O	14	3	0,00000	????	
70O	14	4	0,00000	????	
70O	14	5	0,00000	????	
70O	14	6	0,00000	????	
70O	14	7	0,00000	????	
70O	14	8	0,00000	????	
70O	14	9	0,00000	????	
70O	14	10	0,00000	????	
70O	14	11	0,00000	????	
70O	14	12	0,00000	????	
70O	14	13	0,00000	????	
70O	14	14	0,00000	????	
70O	14	15	0,00000	????	
70O	14	16	0,00000	????	
70O	14	17	0,00000	????	
70O	14	18	0,00000	????	
70O	14	19	0,00000	????	
70O	14	20	0,00000	????	
70O	14	21	0,00000	????	
70O	14	22	0,00000	????	
70O	14	23	0,00000	????	
70O	14	24	0,00000	????	
70O	14	25	0,00000	????	
70O	14	26	0,00000	????	
70O	14	27	0,00000	????	
70O	14	28	0,00000	????	
70O	14	29	0,00000	????	
70O	14	30	0,00000	????	
70O	14	31	0,00000	????	
70O	14	32	0,00000	????	
70O	14	33	0,00000	????	
70O	14	34	0,00000	????	
70O	14	35	0,00000	????	
70O	14	36	0,00000	????	
70O	14	37	0,00000	????	
70O	14	38	0,00000	????	
70O	14	39	0,00000	????	
70O	14	40	0,00000	????	
70O	14	41	0,00000	????	
70O	14	42	0,00000	????	
70O	14	43	0,00000	????	
70O	14	44	0,00000	????	
70O	14	45	0,00000	????	
70O	14	46	0,00000	????	
70O	15	1	0,00000	????	
70O	15	2	0,00000	????	
70O	15	3	0,00000	????	
70O	15	4	0,00000	????	
70O	15	5	0,00000	????	
70O	15	6	0,00000	????	
70O	15	7	0,00000	????	
70O	15	8	0,00000	????	
70O	15	9	0,00000	????	
70O	15	10	0,00000	????	
70O	15	11	0,00000	????	
70O	15	12	0,00000	????	
70O	15	13	0,00000	????	
70O	15	14	0,00000	????	
70O	15	15	0,00000	????	
70O	15	16	0,00000	????	
70O	15	17	0,00000	????	
70O	15	18	0,00000	????	
70O	15	19	0,00000	????	
70O	15	20	0,00000	????	
70O	15	21	0,00000	????	
70O	15	22	0,00000	????	
70O	15	23	0,00000	????	
70O	15	24	0,00000	????	
70O	15	25	0,00000	????	
70O	15	26	0,00000	????	
70O	15	27	0,00000	????	
70O	15	28	0,00000	????	
70O	15	29	0,00000	????	
70O	15	30	0,00000	????	
70O	15	31	0,00000	????	
70O	15	32	0,00000	????	
70O	15	33	0,00000	????	
70O	15	34	0,00000	????	
70O	15	35	0,00000	????	
70O	15	36	0,00000	????	
70O	15	37	0,00000	????	
70O	15	38	0,00000	????	
70O	15	39	0,00000	????	
70O	15	40	0,00000	????	
71O	1	1	0,00000	????	
71O	1	2	0,00000	????	
71O	1	3	0,00000	????	
71O	1	4	0,00000	????	
71O	1	5	0,00000	????	
71O	1	6	0,00000	????	
71O	1	7	0,00000	????	
71O	1	8	0,00000	????	
71O	1	9	0,00000	????	
71O	1	10	0,00000	????	
71O	1	11	0,00000	????	
71O	1	12	0,00000	????	
71O	1	13	0,00000	????	
71O	1	14	0,00000	????	
71O	1	15	0,00000	????	
71O	1	16	0,00000	????	
71O	1	17	0,00000	????	
71O	1	18	0,00000	????	
71O	1	19	0,00000	????	
71O	1	20	0,00000	????	
71O	1	21	0,00000	????	
71O	1	22	0,00000	????	
71O	1	23	0,00000	????	
71O	1	24	0,00000	????	
71O	1	25	0,00000	????	
71O	1	26	0,00000	????	
71O	1	27	0,00000	????	
71O	1	28	0,00000	????	
71O	1	29	0,00000	????	
71O	1	30	0,00000	????	
71O	2	1	0,00000	????	
71O	2	2	0,00000	????	
71O	2	3	0,00000	????	
71O	2	4	0,00000	????	
71O	2	5	0,00000	????	
71O	2	6	0,00000	????	
71O	2	7	0,00000	????	
71O	2	8	0,00000	????	
71O	2	9	0,00000	????	
71O	2	10	0,00000	????	
71O	2	11	0,00000	????	
71O	2	12	0,00000	????	
71O	2	13	0,00000	????	
71O	2	14	0,00000	????	
71O	2	15	0,00000	????	
71O	2	16	0,00000	????	
71O	2	17	0,00000	????	
71O	2	18	0,00000	????	
71O	3	1	0,00000	????	
71O	3	2	0,00000	????	
71O	3	3	0,00000	????	
71O	3	4	0,00000	????	
71O	3	5	0,00000	????	
71O	3	6	0,00000	????	
71O	3	7	0,00000	????	
71O	3	8	0,00000	????	
71O	3	9	0,00000	????	
71O	3	10	0,00000	????	
71O	3	11	0,00000	????	
71O	3	12	0,00000	????	
71O	3	13	0,00000	????	
71O	3	14	0,00000	????	
71O	3	15	0,00000	????	
71O	3	16	0,00000	????	
71O	3	17	0,00000	????	
71O	3	18	0,00000	????	
71O	3	19	0,00000	????	
71O	3	20	0,00000	????	
71O	3	21	0,00000	????	
71O	3	22	0,00000	????	
71O	3	23	0,00000	????	
71O	3	24	0,00000	????	
71O	3	25	0,00000	????	
71O	3	26	0,00000	????	
71O	3	27	0,00000	????	
71O	3	28	0,00000	????	
71O	3	29	0,00000	????	
71O	4	1	0,00000	????	
71O	4	2	0,00000	????	
71O	4	3	0,00000	????	
71O	4	4	0,00000	????	
71O	4	5	0,00000	????	
71O	4	6	0,00000	????	
71O	4	7	0,00000	????	
71O	4	8	0,00000	????	
71O	4	9	0,00000	????	
71O	4	10	0,00000	????	
71O	4	11	0,00000	????	
71O	4	12	0,00000	????	
71O	4	13	0,00000	????	
71O	4	14	0,00000	????	
71O	4	15	0,00000	????	
71O	4	16	0,00000	????	
71O	4	17	0,00000	????	
71O	4	18	0,00000	????	
71O	4	19	0,00000	????	
71O	4	20	0,00000	????	
71O	4	21	0,00000	????	
71O	4	22	0,00000	????	
71O	4	23	0,00000	????	
71O	4	24	0,00000	????	
71O	4	25	0,00000	????	
71O	4	26	0,00000	????	
71O	4	27	0,00000	????	
71O	4	28	0,00000	????	
71O	4	29	0,00000	????	
71O	4	30	0,00000	????	
71O	4	31	0,00000	????	
71O	5	1	0,00000	????	
71O	5	2	0,00000	????	
71O	5	3	0,00000	????	
71O	5	4	0,00000	????	
71O	5	5	0,00000	????	
71O	5	6	0,00000	????	
71O	5	7	0,00000	????	
71O	5	8	0,00000	????	
71O	5	9	0,00000	????	
71O	5	10	0,00000	????	
71O	5	11	0,00000	????	
71O	5	12	0,00000	????	
71O	5	13	0,00000	????	
71O	5	14	0,00000	????	
71O	5	15	0,00000	????	
71O	6	1	0,00000	????	
71O	6	2	0,00000	????	
71O	6	3	0,00000	????	
71O	6	4	0,00000	????	
71O	6	5	0,00000	????	
71O	6	6	0,00000	????	
71O	6	7	0,00000	????	
71O	6	8	0,00000	????	
71O	6	9	0,00000	????	
71O	6	10	0,00000	????	
71O	6	11	0,00000	????	
71O	6	12	0,00000	????	
71O	6	13	0,00000	????	
71O	6	14	0,00000	????	
71O	6	15	0,00000	????	
71O	6	16	0,00000	????	
71O	6	17	0,00000	????	
71O	6	18	0,00000	????	
71O	6	19	0,00000	????	
71O	6	20	0,00000	????	
71O	6	21	0,00000	????	
71O	6	22	0,00000	????	
71O	6	23	0,00000	????	
71O	6	24	0,00000	????	
71O	6	25	0,00000	????	
71O	6	26	0,00000	????	
71O	6	27	0,00000	????	
71O	6	28	0,00000	????	
71O	6	29	0,00000	????	
71O	6	30	0,00000	????	
71O	6	31	0,00000	????	
71O	6	32	0,00000	????	
71O	6	33	0,00000	????	
71O	6	34	0,00000	????	
71O	6	35	0,00000	????	
71O	6	36	0,00000	????	
71O	6	37	0,00000	????	
71O	7	1	0,00000	????	
71O	7	2	0,00000	????	
71O	7	3	0,00000	????	
71O	7	4	0,00000	????	
71O	7	5	0,00000	????	
71O	7	6	0,00000	????	
71O	7	7	0,00000	????	
71O	7	8	0,00000	????	
71O	7	9	0,00000	????	
71O	7	10	0,00000	????	
71O	7	11	0,00000	????	
71O	7	12	0,00000	????	
71O	7	13	0,00000	????	
71O	7	14	0,00000	????	
71O	7	15	0,00000	????	
71O	7	16	0,00000	????	
71O	7	17	0,00000	????	
71O	7	18	0,00000	????	
71O	7	19	0,00000	????	
71O	7	20	0,00000	????	
71O	7	21	0,00000	????	
71O	7	22	0,00000	????	
71O	7	23	0,00000	????	
71O	7	24	0,00000	????	
71O	7	25	0,00000	????	
71O	7	26	0,00000	????	
71O	7	27	0,00000	????	
71O	7	28	0,00000	????	
71O	7	29	0,00000	????	
71O	7	30	0,00000	????	
71O	7	31	0,00000	????	
71O	7	32	0,00000	????	
71O	7	33	0,00000	????	
71O	7	34	0,00000	????	
71O	7	35	0,00000	????	
71O	7	36	0,00000	????	
71O	8	1	0,00000	????	
71O	8	2	0,00000	????	
71O	8	3	0,00000	????	
71O	8	4	0,00000	????	
71O	8	5	0,00000	????	
71O	8	6	0,00000	????	
71O	8	7	0,00000	????	
71O	8	8	0,00000	????	
71O	8	9	0,00000	????	
71O	8	10	0,00000	????	
71O	8	11	0,00000	????	
71O	8	12	0,00000	????	
71O	8	13	0,00000	????	
71O	8	14	0,00000	????	
71O	8	15	0,00000	????	
71O	8	16	0,00000	????	
71O	8	17	0,00000	????	
71O	8	18	0,00000	????	
71O	8	19	0,00000	????	
71O	9	1	0,00000	????	
71O	9	2	0,00000	????	
71O	9	3	0,00000	????	
71O	9	4	0,00000	????	
71O	9	5	0,00000	????	
71O	9	6	0,00000	????	
71O	9	7	0,00000	????	
71O	9	8	0,00000	????	
71O	9	9	0,00000	????	
71O	9	10	0,00000	????	
71O	9	11	0,00000	????	
71O	9	12	0,00000	????	
71O	9	13	0,00000	????	
71O	9	14	0,00000	????	
71O	9	15	0,00000	????	
71O	9	16	0,00000	????	
71O	9	17	0,00000	????	
71O	9	18	0,00000	????	
71O	10	1	0,00000	????	
71O	10	2	0,00000	????	
71O	10	3	0,00000	????	
71O	10	4	0,00000	????	
71O	10	5	0,00000	????	
71O	10	6	0,00000	????	
71O	10	7	0,00000	????	
71O	10	8	0,00000	????	
71O	10	9	0,00000	????	
71O	10	10	0,00000	????	
71O	10	11	0,00000	????	
71O	10	12	0,00000	????	
71O	10	13	0,00000	????	
71O	10	14	0,00000	????	
71O	10	15	0,00000	????	
71O	10	16	0,00000	????	
71O	10	17	0,00000	????	
71O	10	18	0,00000	????	
71O	10	19	0,00000	????	
71O	10	20	0,00000	????	
71O	10	21	0,00000	????	
71O	10	22	0,00000	????	
71O	10	23	0,00000	????	
71O	10	24	0,00000	????	
71O	10	25	0,00000	????	
71O	10	26	0,00000	????	
71O	10	27	0,00000	????	
71O	10	28	0,00000	????	
71O	10	29	0,00000	????	
71O	10	30	0,00000	????	
71O	11	1	0,00000	????	
71O	11	2	0,00000	????	
71O	11	3	0,00000	????	
71O	11	4	0,00000	????	
71O	11	5	0,00000	????	
71O	11	6	0,00000	????	
71O	11	7	0,00000	????	
71O	11	8	0,00000	????	
71O	11	9	0,00000	????	
71O	11	10	0,00000	????	
71O	11	11	0,00000	????	
71O	11	12	0,00000	????	
71O	11	13	0,00000	????	
71O	11	14	0,00000	????	
71O	11	15	0,00000	????	
71O	11	16	0,00000	????	
71O	11	17	0,00000	????	
71O	11	18	0,00000	????	
71O	11	19	0,00000	????	
71O	11	20	0,00000	????	
71O	11	21	0,00000	????	
71O	11	22	0,00000	????	
71O	11	23	0,00000	????	
71O	11	24	0,00000	????	
71O	11	25	0,00000	????	
71O	11	26	0,00000	????	
71O	11	27	0,00000	????	
71O	11	28	0,00000	????	
71O	11	29	0,00000	????	
71O	11	30	0,00000	????	
71O	11	31	0,00000	????	
71O	11	32	0,00000	????	
71O	12	1	0,00000	????	
71O	12	2	0,00000	????	
71O	12	3	0,00000	????	
71O	12	4	0,00000	????	
71O	12	5	0,00000	????	
71O	12	6	0,00000	????	
71O	12	7	0,00000	????	
71O	12	8	0,00000	????	
71O	12	9	0,00000	????	
71O	12	10	0,00000	????	
71O	12	11	0,00000	????	
71O	12	12	0,00000	????	
71O	12	13	0,00000	????	
71O	12	14	0,00000	????	
71O	12	15	0,00000	????	
71O	12	16	0,00000	????	
71O	12	17	0,00000	????	
71O	12	18	0,00000	????	
71O	13	1	0,00000	????	
71O	13	2	0,00000	????	
71O	13	3	0,00000	????	
71O	13	4	0,00000	????	
71O	13	5	0,00000	????	
71O	13	6	0,00000	????	
71O	13	7	0,00000	????	
71O	13	8	0,00000	????	
71O	13	9	0,00000	????	
71O	13	10	0,00000	????	
71O	13	11	0,00000	????	
71O	13	12	0,00000	????	
71O	13	13	0,00000	????	
71O	13	14	0,00000	????	
71O	13	15	0,00000	????	
71O	13	16	0,00000	????	
71O	13	17	0,00000	????	
71O	13	18	0,00000	????	
71O	13	19	0,00000	????	
71O	13	20	0,00000	????	
71O	13	21	0,00000	????	
71O	13	22	0,00000	????	
71O	13	23	0,00000	????	
71O	13	24	0,00000	????	
71O	13	25	0,00000	????	
71O	14	1	0,00000	????	
71O	14	2	0,00000	????	
71O	14	3	0,00000	????	
71O	14	4	0,00000	????	
71O	14	5	0,00000	????	
71O	14	6	0,00000	????	
71O	14	7	0,00000	????	
71O	14	8	0,00000	????	
71O	14	9	0,00000	????	
71O	14	10	0,00000	????	
71O	14	11	0,00000	????	
71O	14	12	0,00000	????	
71O	14	13	0,00000	????	
71O	14	14	0,00000	????	
71O	14	15	0,00000	????	
71O	14	16	0,00000	????	
71O	14	17	0,00000	????	
71O	14	18	0,00000	????	
71O	14	19	0,00000	????	
71O	14	20	0,00000	????	
71O	14	21	0,00000	????	
71O	14	22	0,00000	????	
71O	14	23	0,00000	????	
71O	14	24	0,00000	????	
71O	14	25	0,00000	????	
71O	14	26	0,00000	????	
71O	14	27	0,00000	????	
71O	15	1	0,00000	????	
71O	15	2	0,00000	????	
71O	15	3	0,00000	????	
71O	15	4	0,00000	????	
71O	15	5	0,00000	????	
71O	15	6	0,00000	????	
71O	15	7	0,00000	????	
71O	15	8	0,00000	????	
71O	15	9	0,00000	????	
71O	15	10	0,00000	????	
71O	15	11	0,00000	????	
71O	15	12	0,00000	????	
71O	15	13	0,00000	????	
71O	15	14	0,00000	????	
71O	15	15	0,00000	????	
71O	15	16	0,00000	????	
71O	15	17	0,00000	????	
71O	15	18	0,00000	????	
71O	15	19	0,00000	????	
71O	15	20	0,00000	????	
71O	16	1	0,00000	????	
71O	16	2	0,00000	????	
71O	16	3	0,00000	????	
71O	16	4	0,00000	????	
71O	16	5	0,00000	????	
71O	16	6	0,00000	????	
71O	16	7	0,00000	????	
71O	16	8	0,00000	????	
71O	16	9	0,00000	????	
71O	16	10	0,00000	????	
71O	16	11	0,00000	????	
71O	16	12	0,00000	????	
71O	16	13	0,00000	????	
71O	16	14	0,00000	????	
71O	16	15	0,00000	????	
71O	16	16	0,00000	????	
71O	16	17	0,00000	????	
71O	16	18	0,00000	????	
71O	16	19	0,00000	????	
71O	16	20	0,00000	????	
71O	16	21	0,00000	????	
71O	16	22	0,00000	????	
71O	16	23	0,00000	????	
71O	16	24	0,00000	????	
71O	16	25	0,00000	????	
71O	16	26	0,00000	????	
71O	16	27	0,00000	????	
71O	16	28	0,00000	????	
71O	17	1	0,00000	????	
71O	17	2	0,00000	????	
71O	17	3	0,00000	????	
71O	17	4	0,00000	????	
71O	17	5	0,00000	????	
71O	17	6	0,00000	????	
71O	17	7	0,00000	????	
71O	17	8	0,00000	????	
71O	17	9	0,00000	????	
71O	17	10	0,00000	????	
71O	17	11	0,00000	????	
71O	17	12	0,00000	????	
71O	17	13	0,00000	????	
71O	17	14	0,00000	????	
71O	17	15	0,00000	????	
71O	17	16	0,00000	????	
71O	17	17	0,00000	????	
71O	17	18	0,00000	????	
71O	17	19	0,00000	????	
71O	17	20	0,00000	????	
71O	17	21	0,00000	????	
71O	17	22	0,00000	????	
71O	17	23	0,00000	????	
71O	17	24	0,00000	????	
71O	17	25	0,00000	????	
71O	17	26	0,00000	????	
71O	17	27	0,00000	????	
71O	18	1	0,00000	????	
71O	18	2	0,00000	????	
71O	18	3	0,00000	????	
71O	18	4	0,00000	????	
71O	18	5	0,00000	????	
71O	18	6	0,00000	????	
71O	18	7	0,00000	????	
71O	18	8	0,00000	????	
71O	18	9	0,00000	????	
71O	18	10	0,00000	????	
71O	18	11	0,00000	????	
71O	18	12	0,00000	????	
71O	18	13	0,00000	????	
71O	18	14	0,00000	????	
71O	18	15	0,00000	????	
71O	18	16	0,00000	????	
71O	18	17	0,00000	????	
71O	18	18	0,00000	????	
71O	18	19	0,00000	????	
71O	18	20	0,00000	????	
71O	18	21	0,00000	????	
71O	18	22	0,00000	????	
71O	18	23	0,00000	????	
71O	18	24	0,00000	????	
71O	18	25	0,00000	????	
71O	18	26	0,00000	????	
71O	18	27	0,00000	????	
71O	18	28	0,00000	????	
71O	18	29	0,00000	????	
71O	18	30	0,00000	????	
71O	18	31	0,00000	????	
71O	18	32	0,00000	????	
71O	19	1	0,00000	????	
71O	19	2	0,00000	????	
71O	19	3	0,00000	????	
71O	19	4	0,00000	????	
71O	19	5	0,00000	????	
71O	19	6	0,00000	????	
71O	19	7	0,00000	????	
71O	19	8	0,00000	????	
71O	19	9	0,00000	????	
71O	19	10	0,00000	????	
71O	19	11	0,00000	????	
71O	19	12	0,00000	????	
71O	19	13	0,00000	????	
71O	19	14	0,00000	????	
71O	19	15	0,00000	????	
71O	19	16	0,00000	????	
71O	19	17	0,00000	????	
71O	19	18	0,00000	????	
71O	19	19	0,00000	????	
71O	19	20	0,00000	????	
71O	19	21	0,00000	????	
71O	19	22	0,00000	????	
71O	19	23	0,00000	????	
71O	19	24	0,00000	????	
71O	19	25	0,00000	????	
71O	19	26	0,00000	????	
71O	19	27	0,00000	????	
71O	20	1	0,00000	????	
71O	20	2	0,00000	????	
71O	20	3	0,00000	????	
71O	20	4	0,00000	????	
71O	20	5	0,00000	????	
71O	20	6	0,00000	????	
71O	20	7	0,00000	????	
71O	20	8	0,00000	????	
71O	20	9	0,00000	????	
71O	20	10	0,00000	????	
71O	20	11	0,00000	????	
71O	20	12	0,00000	????	
71O	20	13	0,00000	????	
71O	20	14	0,00000	????	
71O	20	15	0,00000	????	
71O	20	16	0,00000	????	
71O	20	17	0,00000	????	
71O	20	18	0,00000	????	
71O	20	19	0,00000	????	
71O	20	20	0,00000	????	
71O	20	21	0,00000	????	
71O	20	22	0,00000	????	
71O	20	23	0,00000	????	
71O	20	24	0,00000	????	
71O	20	25	0,00000	????	
71O	20	26	0,00000	????	
71O	20	27	0,00000	????	
71O	20	28	0,00000	????	
71O	20	29	0,00000	????	
71O	20	30	0,00000	????	
71O	21	1	0,00000	????	
71O	21	2	0,00000	????	
71O	21	3	0,00000	????	
71O	21	4	0,00000	????	
71O	21	5	0,00000	????	
71O	21	6	0,00000	????	
71O	21	7	0,00000	????	
71O	21	8	0,00000	????	
71O	21	9	0,00000	????	
71O	21	10	0,00000	????	
71O	21	11	0,00000	????	
71O	21	12	0,00000	????	
71O	21	13	0,00000	????	
71O	21	14	0,00000	????	
71O	21	15	0,00000	????	
71O	21	16	0,00000	????	
71O	21	17	0,00000	????	
71O	21	18	0,00000	????	
71O	21	19	0,00000	????	
71O	21	20	0,00000	????	
71O	21	21	0,00000	????	
71O	21	22	0,00000	????	
71O	21	23	0,00000	????	
71O	21	24	0,00000	????	
71O	21	25	0,00000	????	
71O	21	26	0,00000	????	
71O	21	27	0,00000	????	
71O	21	28	0,00000	????	
71O	22	1	0,00000	????	
71O	22	2	0,00000	????	
71O	22	3	0,00000	????	
71O	22	4	0,00000	????	
71O	22	5	0,00000	????	
71O	22	6	0,00000	????	
71O	22	7	0,00000	????	
71O	22	8	0,00000	????	
71O	22	9	0,00000	????	
71O	22	10	0,00000	????	
71O	22	11	0,00000	????	
71O	22	12	0,00000	????	
71O	22	13	0,00000	????	
71O	22	14	0,00000	????	
71O	22	15	0,00000	????	
71O	22	16	0,00000	????	
71O	22	17	0,00000	????	
71O	22	18	0,00000	????	
71O	22	19	0,00000	????	
71O	22	20	0,00000	????	
71O	22	21	0,00000	????	
71O	22	22	0,00000	????	
71O	22	23	0,00000	????	
71O	22	24	0,00000	????	
71O	22	25	0,00000	????	
71O	23	1	0,00000	????	
71O	23	2	0,00000	????	
71O	23	3	0,00000	????	
71O	23	4	0,00000	????	
71O	23	5	0,00000	????	
71O	23	6	0,00000	????	
71O	23	7	0,00000	????	
71O	23	8	0,00000	????	
71O	23	9	0,00000	????	
71O	23	10	0,00000	????	
71O	23	11	0,00000	????	
71O	23	12	0,00000	????	
71O	23	13	0,00000	????	
71O	23	14	0,00000	????	
71O	23	15	0,00000	????	
71O	23	16	0,00000	????	
71O	23	17	0,00000	????	
71O	23	18	0,00000	????	
71O	23	19	0,00000	????	
71O	23	20	0,00000	????	
71O	23	21	0,00000	????	
71O	23	22	0,00000	????	
71O	23	23	0,00000	????	
71O	23	24	0,00000	????	
71O	23	25	0,00000	????	
71O	23	26	0,00000	????	
71O	23	27	0,00000	????	
71O	24	1	0,00000	????	
71O	24	2	0,00000	????	
71O	24	3	0,00000	????	
71O	24	4	0,00000	????	
71O	24	5	0,00000	????	
71O	24	6	0,00000	????	
71O	24	7	0,00000	????	
71O	24	8	0,00000	????	
71O	24	9	0,00000	????	
71O	24	10	0,00000	????	
71O	24	11	0,00000	????	
71O	24	12	0,00000	????	
71O	24	13	0,00000	????	
71O	24	14	0,00000	????	
71O	24	15	0,00000	????	
71O	24	16	0,00000	????	
71O	24	17	0,00000	????	
71O	24	18	0,00000	????	
71O	24	19	0,00000	????	
71O	24	20	0,00000	????	
71O	24	21	0,00000	????	
71O	24	22	0,00000	????	
71O	24	23	0,00000	????	
71O	24	24	0,00000	????	
71O	24	25	0,00000	????	
71O	24	26	0,00000	????	
71O	24	27	0,00000	????	
71O	24	28	0,00000	????	
71O	24	29	0,00000	????	
71O	24	30	0,00000	????	
71O	24	31	0,00000	????	
71O	24	32	0,00000	????	
71O	25	1	0,00000	????	
71O	25	2	0,00000	????	
71O	25	3	0,00000	????	
71O	25	4	0,00000	????	
71O	25	5	0,00000	????	
71O	25	6	0,00000	????	
71O	25	7	0,00000	????	
71O	25	8	0,00000	????	
71O	25	9	0,00000	????	
71O	25	10	0,00000	????	
71O	25	11	0,00000	????	
71O	25	12	0,00000	????	
71O	25	13	0,00000	????	
71O	25	14	0,00000	????	
71O	25	15	0,00000	????	
71O	25	16	0,00000	????	
71O	25	17	0,00000	????	
71O	25	18	0,00000	????	
71O	25	19	0,00000	????	
71O	25	20	0,00000	????	
71O	25	21	0,00000	????	
71O	25	22	0,00000	????	
71O	25	23	0,00000	????	
71O	25	24	0,00000	????	
71O	25	25	0,00000	????	
71O	26	1	0,00000	????	
71O	26	2	0,00000	????	
71O	26	3	0,00000	????	
71O	26	4	0,00000	????	
71O	26	5	0,00000	????	
71O	26	6	0,00000	????	
71O	26	7	0,00000	????	
71O	26	8	0,00000	????	
71O	26	9	0,00000	????	
71O	26	10	0,00000	????	
71O	26	11	0,00000	????	
71O	26	12	0,00000	????	
71O	26	13	0,00000	????	
71O	26	14	0,00000	????	
71O	26	15	0,00000	????	
71O	26	16	0,00000	????	
71O	26	17	0,00000	????	
71O	26	18	0,00000	????	
71O	26	19	0,00000	????	
71O	26	20	0,00000	????	
71O	27	1	0,00000	????	
71O	27	2	0,00000	????	
71O	27	3	0,00000	????	
71O	27	4	0,00000	????	
71O	27	5	0,00000	????	
71O	27	6	0,00000	????	
71O	27	7	0,00000	????	
71O	27	8	0,00000	????	
71O	27	9	0,00000	????	
71O	27	10	0,00000	????	
71O	27	11	0,00000	????	
71O	27	12	0,00000	????	
71O	27	13	0,00000	????	
71O	27	14	0,00000	????	
71O	27	15	0,00000	????	
71O	27	16	0,00000	????	
71O	27	17	0,00000	????	
71O	27	18	0,00000	????	
71O	27	19	0,00000	????	
71O	27	20	0,00000	????	
71O	27	21	0,00000	????	
71O	27	22	0,00000	????	
71O	27	23	0,00000	????	
71O	27	24	0,00000	????	
71O	27	25	0,00000	????	
71O	27	26	0,00000	????	
71O	27	27	0,00000	????	
71O	27	28	0,00000	????	
71O	27	29	0,00000	????	
71O	27	30	0,00000	????	
71O	28	1	0,00000	????	
71O	28	2	0,00000	????	
71O	28	3	0,00000	????	
71O	28	4	0,00000	????	
71O	28	5	0,00000	????	
71O	28	6	0,00000	????	
71O	28	7	0,00000	????	
71O	28	8	0,00000	????	
71O	28	9	0,00000	????	
71O	28	10	0,00000	????	
71O	28	11	0,00000	????	
71O	28	12	0,00000	????	
71O	28	13	0,00000	????	
71O	28	14	0,00000	????	
71O	28	15	0,00000	????	
71O	28	16	0,00000	????	
71O	28	17	0,00000	????	
71O	28	18	0,00000	????	
71O	28	19	0,00000	????	
71O	28	20	0,00000	????	
71O	28	21	0,00000	????	
71O	28	22	0,00000	????	
71O	28	23	0,00000	????	
71O	28	24	0,00000	????	
71O	28	25	0,00000	????	
71O	28	26	0,00000	????	
71O	29	1	0,00000	????	
71O	29	2	0,00000	????	
71O	29	3	0,00000	????	
71O	29	4	0,00000	????	
71O	29	5	0,00000	????	
71O	29	6	0,00000	????	
71O	29	7	0,00000	????	
71O	29	8	0,00000	????	
71O	29	9	0,00000	????	
71O	29	10	0,00000	????	
71O	29	11	0,00000	????	
71O	29	12	0,00000	????	
71O	29	13	0,00000	????	
71O	29	14	0,00000	????	
71O	29	15	0,00000	????	
71O	29	16	0,00000	????	
71O	29	17	0,00000	????	
71O	29	18	0,00000	????	
71O	29	19	0,00000	????	
71O	29	20	0,00000	????	
71O	29	21	0,00000	????	
71O	29	22	0,00000	????	
71O	29	23	0,00000	????	
71O	29	24	0,00000	????	
71O	29	25	0,00000	????	
71O	29	26	0,00000	????	
71O	29	27	0,00000	????	
71O	29	28	0,00000	????	
71O	30	1	0,00000	????	
71O	30	2	0,00000	????	
71O	30	3	0,00000	????	
71O	30	4	0,00000	????	
71O	30	5	0,00000	????	
71O	30	6	0,00000	????	
71O	30	7	0,00000	????	
71O	30	8	0,00000	????	
71O	30	9	0,00000	????	
71O	30	10	0,00000	????	
71O	30	11	0,00000	????	
71O	30	12	0,00000	????	
71O	30	13	0,00000	????	
71O	30	14	0,00000	????	
71O	30	15	0,00000	????	
71O	30	16	0,00000	????	
71O	30	17	0,00000	????	
71O	30	18	0,00000	????	
71O	30	19	0,00000	????	
71O	30	20	0,00000	????	
71O	30	21	0,00000	????	
71O	30	22	0,00000	????	
71O	30	23	0,00000	????	
71O	30	24	0,00000	????	
71O	30	25	0,00000	????	
71O	31	1	0,00000	????	
71O	31	2	0,00000	????	
71O	31	3	0,00000	????	
71O	31	4	0,00000	????	
71O	31	5	0,00000	????	
71O	31	6	0,00000	????	
71O	31	7	0,00000	????	
71O	31	8	0,00000	????	
71O	31	9	0,00000	????	
71O	31	10	0,00000	????	
71O	31	11	0,00000	????	
71O	31	12	0,00000	????	
71O	31	13	0,00000	????	
71O	31	14	0,00000	????	
71O	31	15	0,00000	????	
71O	31	16	0,00000	????	
71O	31	17	0,00000	????	
71O	31	18	0,00000	????	
71O	31	19	0,00000	????	
71O	31	20	0,00000	????	
71O	31	21	0,00000	????	
71O	31	22	0,00000	????	
71O	31	23	0,00000	????	
71O	31	24	0,00000	????	
71O	31	25	0,00000	????	
71O	31	26	0,00000	????	
71O	31	27	0,00000	????	
71O	31	28	0,00000	????	
71O	31	29	0,00000	????	
71O	31	30	0,00000	????	
71O	31	31	0,00000	????	
71O	32	1	0,00000	????	
71O	32	2	0,00000	????	
71O	32	3	0,00000	????	
71O	32	4	0,00000	????	
71O	32	5	0,00000	????	
71O	32	6	0,00000	????	
71O	32	7	0,00000	????	
71O	32	8	0,00000	????	
71O	32	9	0,00000	????	
71O	32	10	0,00000	????	
71O	32	11	0,00000	????	
71O	32	12	0,00000	????	
71O	32	13	0,00000	????	
71O	32	14	0,00000	????	
71O	32	15	0,00000	????	
71O	32	16	0,00000	????	
71O	32	17	0,00000	????	
71O	32	18	0,00000	????	
71O	32	19	0,00000	????	
71O	32	20	0,00000	????	
71O	32	21	0,00000	????	
71O	32	22	0,00000	????	
71O	32	23	0,00000	????	
71O	33	1	0,00000	????	
71O	33	2	0,00000	????	
71O	33	3	0,00000	????	
71O	33	4	0,00000	????	
71O	33	5	0,00000	????	
71O	33	6	0,00000	????	
71O	33	7	0,00000	????	
71O	33	8	0,00000	????	
71O	33	9	0,00000	????	
71O	33	10	0,00000	????	
71O	33	11	0,00000	????	
71O	33	12	0,00000	????	
71O	33	13	0,00000	????	
71O	33	14	0,00000	????	
71O	33	15	0,00000	????	
71O	33	16	0,00000	????	
71O	33	17	0,00000	????	
71O	33	18	0,00000	????	
71O	33	19	0,00000	????	
71O	33	20	0,00000	????	
71O	33	21	0,00000	????	
71O	33	22	0,00000	????	
71O	33	23	0,00000	????	
71O	33	24	0,00000	????	
71O	33	25	0,00000	????	
71O	33	26	0,00000	????	
71O	33	27	0,00000	????	
71O	33	28	0,00000	????	
71O	33	29	0,00000	????	
71O	33	30	0,00000	????	
71O	33	31	0,00000	????	
71O	34	1	0,00000	????	
71O	34	2	0,00000	????	
71O	34	3	0,00000	????	
71O	34	4	0,00000	????	
71O	34	5	0,00000	????	
71O	34	6	0,00000	????	
71O	34	7	0,00000	????	
71O	34	8	0,00000	????	
71O	34	9	0,00000	????	
71O	34	10	0,00000	????	
71O	34	11	0,00000	????	
71O	34	12	0,00000	????	
71O	34	13	0,00000	????	
71O	34	14	0,00000	????	
71O	34	15	0,00000	????	
71O	34	16	0,00000	????	
71O	34	17	0,00000	????	
71O	34	18	0,00000	????	
71O	34	19	0,00000	????	
71O	34	20	0,00000	????	
71O	34	21	0,00000	????	
71O	34	22	0,00000	????	
71O	34	23	0,00000	????	
71O	34	24	0,00000	????	
71O	34	25	0,00000	????	
71O	34	26	0,00000	????	
71O	35	1	0,00000	????	
71O	35	2	0,00000	????	
71O	35	3	0,00000	????	
71O	35	4	0,00000	????	
71O	35	5	0,00000	????	
71O	35	6	0,00000	????	
71O	35	7	0,00000	????	
71O	35	8	0,00000	????	
71O	35	9	0,00000	????	
71O	35	10	0,00000	????	
71O	35	11	0,00000	????	
71O	35	12	0,00000	????	
71O	35	13	0,00000	????	
71O	35	14	0,00000	????	
71O	35	15	0,00000	????	
71O	35	16	0,00000	????	
71O	35	17	0,00000	????	
71O	35	18	0,00000	????	
71O	35	19	0,00000	????	
71O	35	20	0,00000	????	
71O	35	21	0,00000	????	
71O	35	22	0,00000	????	
71O	35	23	0,00000	????	
71O	35	24	0,00000	????	
71O	35	25	0,00000	????	
71O	35	26	0,00000	????	
71O	36	1	0,00000	????	
71O	36	2	0,00000	????	
71O	36	3	0,00000	????	
71O	36	4	0,00000	????	
71O	36	5	0,00000	????	
71O	36	6	0,00000	????	
71O	36	7	0,00000	????	
71O	36	8	0,00000	????	
71O	36	9	0,00000	????	
71O	36	10	0,00000	????	
71O	36	11	0,00000	????	
71O	36	12	0,00000	????	
71O	36	13	0,00000	????	
71O	36	14	0,00000	????	
71O	36	15	0,00000	????	
71O	36	16	0,00000	????	
71O	36	17	0,00000	????	
71O	36	18	0,00000	????	
71O	36	19	0,00000	????	
71O	36	20	0,00000	????	
71O	36	21	0,00000	????	
71O	36	22	0,00000	????	
71O	36	23	0,00000	????	
71O	36	24	0,00000	????	
71O	36	25	0,00000	????	
71O	36	26	0,00000	????	
71O	36	27	0,00000	????	
71O	36	28	0,00000	????	
71O	37	1	0,00000	????	
71O	37	2	0,00000	????	
71O	37	3	0,00000	????	
71O	37	4	0,00000	????	
71O	37	5	0,00000	????	
71O	37	6	0,00000	????	
71O	37	7	0,00000	????	
71O	37	8	0,00000	????	
71O	37	9	0,00000	????	
71O	37	10	0,00000	????	
71O	37	11	0,00000	????	
71O	37	12	0,00000	????	
71O	37	13	0,00000	????	
71O	37	14	0,00000	????	
71O	37	15	0,00000	????	
71O	37	16	0,00000	????	
71O	37	17	0,00000	????	
71O	37	18	0,00000	????	
71O	37	19	0,00000	????	
71O	37	20	0,00000	????	
71O	37	21	0,00000	????	
71O	37	22	0,00000	????	
71O	37	23	0,00000	????	
71O	37	24	0,00000	????	
71O	37	25	0,00000	????	
71O	37	26	0,00000	????	
71O	37	27	0,00000	????	
71O	37	28	0,00000	????	
71O	37	29	0,00000	????	
71O	37	30	0,00000	????	
71O	37	31	0,00000	????	
71O	38	1	0,00000	????	
71O	38	2	0,00000	????	
71O	38	3	0,00000	????	
71O	38	4	0,00000	????	
71O	38	5	0,00000	????	
71O	38	6	0,00000	????	
71O	38	7	0,00000	????	
71O	38	8	0,00000	????	
71O	38	9	0,00000	????	
71O	38	10	0,00000	????	
71O	38	11	0,00000	????	
71O	38	12	0,00000	????	
71O	38	13	0,00000	????	
71O	38	14	0,00000	????	
71O	38	15	0,00000	????	
71O	38	16	0,00000	????	
71O	38	17	0,00000	????	
71O	38	18	0,00000	????	
71O	38	19	0,00000	????	
71O	38	20	0,00000	????	
71O	38	21	0,00000	????	
71O	38	22	0,00000	????	
71O	38	23	0,00000	????	
71O	38	24	0,00000	????	
71O	38	25	0,00000	????	
71O	38	26	0,00000	????	
71O	38	27	0,00000	????	
71O	38	28	0,00000	????	
71O	38	29	0,00000	????	
71O	38	30	0,00000	????	
71O	38	31	0,00000	????	
71O	38	32	0,00000	????	
71O	38	33	0,00000	????	
71O	38	34	0,00000	????	
71O	39	1	0,00000	????	
71O	39	2	0,00000	????	
71O	39	3	0,00000	????	
71O	39	4	0,00000	????	
71O	39	5	0,00000	????	
71O	39	6	0,00000	????	
71O	39	7	0,00000	????	
71O	39	8	0,00000	????	
71O	39	9	0,00000	????	
71O	39	10	0,00000	????	
71O	39	11	0,00000	????	
71O	39	12	0,00000	????	
71O	39	13	0,00000	????	
71O	39	14	0,00000	????	
71O	39	15	0,00000	????	
71O	39	16	0,00000	????	
71O	39	17	0,00000	????	
71O	39	18	0,00000	????	
71O	39	19	0,00000	????	
71O	39	20	0,00000	????	
71O	39	21	0,00000	????	
71O	39	22	0,00000	????	
71O	39	23	0,00000	????	
71O	39	24	0,00000	????	
71O	39	25	0,00000	????	
71O	39	26	0,00000	????	
71O	39	27	0,00000	????	
71O	39	28	0,00000	????	
71O	39	29	0,00000	????	
71O	39	30	0,00000	????	
71O	39	31	0,00000	????	
71O	39	32	0,00000	????	
71O	39	33	0,00000	????	
71O	39	34	0,00000	????	
71O	39	35	0,00000	????	
71O	40	1	0,00000	????	
71O	40	2	0,00000	????	
71O	40	3	0,00000	????	
71O	40	4	0,00000	????	
71O	40	5	0,00000	????	
71O	40	6	0,00000	????	
71O	40	7	0,00000	????	
71O	40	8	0,00000	????	
71O	40	9	0,00000	????	
71O	40	10	0,00000	????	
71O	40	11	0,00000	????	
71O	40	12	0,00000	????	
71O	40	13	0,00000	????	
71O	40	14	0,00000	????	
71O	40	15	0,00000	????	
71O	40	16	0,00000	????	
71O	40	17	0,00000	????	
71O	40	18	0,00000	????	
71O	40	19	0,00000	????	
71O	40	20	0,00000	????	
71O	40	21	0,00000	????	
71O	40	22	0,00000	????	
71O	40	23	0,00000	????	
71O	40	24	0,00000	????	
71O	40	25	0,00000	????	
71O	40	26	0,00000	????	
71O	40	27	0,00000	????	
71O	40	28	0,00000	????	
71O	40	29	0,00000	????	
71O	40	30	0,00000	????	
71O	41	1	0,00000	????	
71O	41	2	0,00000	????	
71O	41	3	0,00000	????	
71O	41	4	0,00000	????	
71O	41	5	0,00000	????	
71O	41	6	0,00000	????	
71O	41	7	0,00000	????	
71O	41	8	0,00000	????	
71O	41	9	0,00000	????	
71O	41	10	0,00000	????	
71O	41	11	0,00000	????	
71O	41	12	0,00000	????	
71O	41	13	0,00000	????	
71O	41	14	0,00000	????	
71O	41	15	0,00000	????	
71O	41	16	0,00000	????	
71O	41	17	0,00000	????	
71O	41	18	0,00000	????	
71O	41	19	0,00000	????	
71O	41	20	0,00000	????	
71O	41	21	0,00000	????	
71O	41	22	0,00000	????	
71O	42	1	0,00000	????	
71O	42	2	0,00000	????	
71O	42	3	0,00000	????	
71O	42	4	0,00000	????	
71O	42	5	0,00000	????	
71O	42	6	0,00000	????	
71O	42	7	0,00000	????	
71O	42	8	0,00000	????	
71O	42	9	0,00000	????	
71O	42	10	0,00000	????	
71O	42	11	0,00000	????	
71O	42	12	0,00000	????	
71O	42	13	0,00000	????	
71O	42	14	0,00000	????	
71O	42	15	0,00000	????	
71O	42	16	0,00000	????	
71O	42	17	0,00000	????	
71O	42	18	0,00000	????	
71O	42	19	0,00000	????	
71O	42	20	0,00000	????	
71O	42	21	0,00000	????	
71O	42	22	0,00000	????	
71O	42	23	0,00000	????	
71O	42	24	0,00000	????	
71O	42	25	0,00000	????	
71O	43	1	0,00000	????	
71O	43	2	0,00000	????	
71O	43	3	0,00000	????	
71O	43	4	0,00000	????	
71O	43	5	0,00000	????	
71O	43	6	0,00000	????	
71O	43	7	0,00000	????	
71O	43	8	0,00000	????	
71O	43	9	0,00000	????	
71O	43	10	0,00000	????	
71O	43	11	0,00000	????	
71O	43	12	0,00000	????	
71O	43	13	0,00000	????	
71O	43	14	0,00000	????	
71O	43	15	0,00000	????	
71O	43	16	0,00000	????	
71O	43	17	0,00000	????	
71O	43	18	0,00000	????	
71O	43	19	0,00000	????	
71O	43	20	0,00000	????	
71O	43	21	0,00000	????	
71O	43	22	0,00000	????	
71O	43	23	0,00000	????	
71O	43	24	0,00000	????	
71O	43	25	0,00000	????	
71O	43	26	0,00000	????	
71O	43	27	0,00000	????	
71O	43	28	0,00000	????	
71O	43	29	0,00000	????	
71O	43	30	0,00000	????	
71O	43	31	0,00000	????	
71O	43	32	0,00000	????	
71O	43	33	0,00000	????	
71O	44	1	0,00000	????	
71O	44	2	0,00000	????	
71O	44	3	0,00000	????	
71O	44	4	0,00000	????	
71O	44	5	0,00000	????	
71O	44	6	0,00000	????	
71O	44	7	0,00000	????	
71O	44	8	0,00000	????	
71O	44	9	0,00000	????	
71O	44	10	0,00000	????	
71O	44	11	0,00000	????	
71O	44	12	0,00000	????	
71O	44	13	0,00000	????	
71O	44	14	0,00000	????	
71O	44	15	0,00000	????	
71O	44	16	0,00000	????	
71O	44	17	0,00000	????	
71O	44	18	0,00000	????	
71O	44	19	0,00000	????	
71O	44	20	0,00000	????	
71O	44	21	0,00000	????	
71O	44	22	0,00000	????	
71O	44	23	0,00000	????	
71O	45	1	0,00000	????	
71O	45	2	0,00000	????	
71O	45	3	0,00000	????	
71O	45	4	0,00000	????	
71O	45	5	0,00000	????	
71O	45	6	0,00000	????	
71O	45	7	0,00000	????	
71O	45	8	0,00000	????	
71O	45	9	0,00000	????	
71O	45	10	0,00000	????	
71O	45	11	0,00000	????	
71O	45	12	0,00000	????	
71O	45	13	0,00000	????	
71O	45	14	0,00000	????	
71O	45	15	0,00000	????	
71O	45	16	0,00000	????	
71O	45	17	0,00000	????	
71O	45	18	0,00000	????	
71O	45	19	0,00000	????	
71O	45	20	0,00000	????	
71O	45	21	0,00000	????	
71O	45	22	0,00000	????	
71O	45	23	0,00000	????	
71O	45	24	0,00000	????	
71O	45	25	0,00000	????	
71O	45	26	0,00000	????	
71O	46	1	0,00000	????	
71O	46	2	0,00000	????	
71O	46	3	0,00000	????	
71O	46	4	0,00000	????	
71O	46	5	0,00000	????	
71O	46	6	0,00000	????	
71O	46	7	0,00000	????	
71O	46	8	0,00000	????	
71O	46	9	0,00000	????	
71O	46	10	0,00000	????	
71O	46	11	0,00000	????	
71O	46	12	0,00000	????	
71O	46	13	0,00000	????	
71O	46	14	0,00000	????	
71O	46	15	0,00000	????	
71O	46	16	0,00000	????	
71O	46	17	0,00000	????	
71O	46	18	0,00000	????	
71O	46	19	0,00000	????	
71O	46	20	0,00000	????	
71O	47	1	0,00000	????	
71O	47	2	0,00000	????	
71O	47	3	0,00000	????	
71O	47	4	0,00000	????	
71O	47	5	0,00000	????	
71O	47	6	0,00000	????	
71O	47	7	0,00000	????	
71O	47	8	0,00000	????	
71O	47	9	0,00000	????	
71O	47	10	0,00000	????	
71O	47	11	0,00000	????	
71O	47	12	0,00000	????	
71O	47	13	0,00000	????	
71O	47	14	0,00000	????	
71O	47	15	0,00000	????	
71O	47	16	0,00000	????	
71O	47	17	0,00000	????	
71O	47	18	0,00000	????	
71O	47	19	0,00000	????	
71O	47	20	0,00000	????	
71O	47	21	0,00000	????	
71O	47	22	0,00000	????	
71O	47	23	0,00000	????	
71O	47	24	0,00000	????	
71O	47	25	0,00000	????	
71O	48	1	0,00000	????	
71O	48	2	0,00000	????	
71O	48	3	0,00000	????	
71O	48	4	0,00000	????	
71O	48	5	0,00000	????	
71O	48	6	0,00000	????	
71O	48	7	0,00000	????	
71O	48	8	0,00000	????	
71O	48	9	0,00000	????	
71O	48	10	0,00000	????	
71O	48	11	0,00000	????	
71O	48	12	0,00000	????	
71O	48	13	0,00000	????	
71O	48	14	0,00000	????	
71O	48	15	0,00000	????	
71O	48	16	0,00000	????	
71O	48	17	0,00000	????	
71O	48	18	0,00000	????	
71O	48	19	0,00000	????	
71O	48	20	0,00000	????	
71O	48	21	0,00000	????	
71O	48	22	0,00000	????	
71O	48	23	0,00000	????	
71O	48	24	0,00000	????	
71O	49	1	0,00000	????	
71O	49	2	0,00000	????	
71O	49	3	0,00000	????	
71O	49	4	0,00000	????	
71O	49	5	0,00000	????	
71O	49	6	0,00000	????	
71O	49	7	0,00000	????	
71O	49	8	0,00000	????	
71O	49	9	0,00000	????	
71O	49	10	0,00000	????	
71O	49	11	0,00000	????	
71O	49	12	0,00000	????	
71O	49	13	0,00000	????	
71O	49	14	0,00000	????	
71O	49	15	0,00000	????	
71O	49	16	0,00000	????	
71O	50	1	0,00000	????	
71O	50	2	0,00000	????	
71O	50	3	0,00000	????	
71O	50	4	0,00000	????	
71O	50	5	0,00000	????	
71O	50	6	0,00000	????	
71O	50	7	0,00000	????	
71O	50	8	0,00000	????	
71O	50	9	0,00000	????	
71O	50	10	0,00000	????	
71O	50	11	0,00000	????	
71O	50	12	0,00000	????	
71O	50	13	0,00000	????	
71O	50	14	0,00000	????	
71O	50	15	0,00000	????	
71O	50	16	0,00000	????	
71O	50	17	0,00000	????	
71O	50	18	0,00000	????	
71O	50	19	0,00000	????	
71O	50	20	0,00000	????	
71O	50	21	0,00000	????	
71O	50	22	0,00000	????	
71O	50	23	0,00000	????	
71O	50	24	0,00000	????	
71O	50	25	0,00000	????	
71O	50	26	0,00000	????	
71O	50	27	0,00000	????	
71O	50	28	0,00000	????	
71O	50	29	0,00000	????	
71O	51	1	0,00000	????	
71O	51	2	0,00000	????	
71O	51	3	0,00000	????	
71O	51	4	0,00000	????	
71O	51	5	0,00000	????	
71O	51	6	0,00000	????	
71O	51	7	0,00000	????	
71O	51	8	0,00000	????	
71O	51	9	0,00000	????	
71O	51	10	0,00000	????	
71O	51	11	0,00000	????	
71O	51	12	0,00000	????	
71O	51	13	0,00000	????	
71O	51	14	0,00000	????	
71O	51	15	0,00000	????	
71O	51	16	0,00000	????	
71O	51	17	0,00000	????	
71O	51	18	0,00000	????	
71O	51	19	0,00000	????	
71O	51	20	0,00000	????	
71O	51	21	0,00000	????	
71O	51	22	0,00000	????	
71O	51	23	0,00000	????	
71O	51	24	0,00000	????	
71O	51	25	0,00000	????	
71O	51	26	0,00000	????	
71O	51	27	0,00000	????	
71O	51	28	0,00000	????	
71O	51	29	0,00000	????	
71O	51	30	0,00000	????	
72O	1	1	0,00000	????	
72O	1	2	0,00000	????	
72O	1	3	0,00000	????	
72O	1	4	0,00000	????	
72O	1	5	0,00000	????	
72O	1	6	0,00000	????	
72O	1	7	0,00000	????	
72O	1	8	0,00000	????	
72O	1	9	0,00000	????	
72O	1	10	0,00000	????	
72O	1	11	0,00000	????	
72O	1	12	0,00000	????	
72O	1	13	0,00000	????	
72O	1	14	0,00000	????	
72O	1	15	0,00000	????	
72O	1	16	0,00000	????	
72O	2	1	0,00000	????	
72O	2	2	0,00000	????	
72O	2	3	0,00000	????	
72O	2	4	0,00000	????	
72O	2	5	0,00000	????	
72O	2	6	0,00000	????	
72O	2	7	0,00000	????	
72O	2	8	0,00000	????	
72O	2	9	0,00000	????	
72O	2	10	0,00000	????	
72O	2	11	0,00000	????	
72O	2	12	0,00000	????	
72O	2	13	0,00000	????	
72O	2	14	0,00000	????	
72O	2	15	0,00000	????	
72O	2	16	0,00000	????	
72O	2	17	0,00000	????	
72O	2	18	0,00000	????	
72O	2	19	0,00000	????	
72O	2	20	0,00000	????	
72O	2	21	0,00000	????	
72O	2	22	0,00000	????	
72O	2	23	0,00000	????	
72O	2	24	0,00000	????	
72O	2	25	0,00000	????	
72O	3	1	0,00000	????	
72O	3	2	0,00000	????	
72O	3	3	0,00000	????	
72O	3	4	0,00000	????	
72O	3	5	0,00000	????	
72O	3	6	0,00000	????	
72O	3	7	0,00000	????	
72O	3	8	0,00000	????	
72O	3	9	0,00000	????	
72O	3	10	0,00000	????	
72O	3	11	0,00000	????	
72O	3	12	0,00000	????	
72O	3	13	0,00000	????	
72O	3	14	0,00000	????	
72O	3	15	0,00000	????	
72O	3	16	0,00000	????	
72O	3	17	0,00000	????	
72O	3	18	0,00000	????	
72O	3	19	0,00000	????	
72O	4	1	0,00000	????	
72O	4	2	0,00000	????	
72O	4	3	0,00000	????	
72O	4	4	0,00000	????	
72O	4	5	0,00000	????	
72O	4	6	0,00000	????	
72O	4	7	0,00000	????	
72O	4	8	0,00000	????	
72O	4	9	0,00000	????	
72O	4	10	0,00000	????	
72O	4	11	0,00000	????	
72O	4	12	0,00000	????	
72O	4	13	0,00000	????	
72O	4	14	0,00000	????	
72O	4	15	0,00000	????	
72O	4	16	0,00000	????	
72O	4	17	0,00000	????	
72O	4	18	0,00000	????	
72O	4	19	0,00000	????	
72O	4	20	0,00000	????	
72O	5	1	0,00000	????	
72O	5	2	0,00000	????	
72O	5	3	0,00000	????	
72O	5	4	0,00000	????	
72O	5	5	0,00000	????	
72O	5	6	0,00000	????	
72O	5	7	0,00000	????	
72O	5	8	0,00000	????	
72O	5	9	0,00000	????	
72O	5	10	0,00000	????	
72O	5	11	0,00000	????	
72O	5	12	0,00000	????	
72O	5	13	0,00000	????	
72O	5	14	0,00000	????	
72O	5	15	0,00000	????	
72O	5	16	0,00000	????	
72O	5	17	0,00000	????	
72O	5	18	0,00000	????	
72O	5	19	0,00000	????	
72O	5	20	0,00000	????	
72O	5	21	0,00000	????	
72O	5	22	0,00000	????	
72O	5	23	0,00000	????	
72O	6	1	0,00000	????	
72O	6	2	0,00000	????	
72O	6	3	0,00000	????	
72O	6	4	0,00000	????	
72O	6	5	0,00000	????	
72O	6	6	0,00000	????	
72O	6	7	0,00000	????	
72O	6	8	0,00000	????	
72O	6	9	0,00000	????	
72O	6	10	0,00000	????	
72O	6	11	0,00000	????	
72O	6	12	0,00000	????	
72O	6	13	0,00000	????	
72O	6	14	0,00000	????	
72O	6	15	0,00000	????	
72O	6	16	0,00000	????	
72O	6	17	0,00000	????	
72O	6	18	0,00000	????	
72O	6	19	0,00000	????	
72O	6	20	0,00000	????	
72O	6	21	0,00000	????	
72O	6	22	0,00000	????	
72O	6	23	0,00000	????	
72O	6	24	0,00000	????	
72O	6	25	0,00000	????	
72O	7	1	0,00000	????	
72O	7	2	0,00000	????	
72O	7	3	0,00000	????	
72O	7	4	0,00000	????	
72O	7	5	0,00000	????	
72O	7	6	0,00000	????	
72O	7	7	0,00000	????	
72O	7	8	0,00000	????	
72O	7	9	0,00000	????	
72O	7	10	0,00000	????	
72O	7	11	0,00000	????	
72O	7	12	0,00000	????	
72O	7	13	0,00000	????	
72O	7	14	0,00000	????	
72O	7	15	0,00000	????	
72O	7	16	0,00000	????	
72O	7	17	0,00000	????	
72O	7	18	0,00000	????	
72O	7	19	0,00000	????	
72O	7	20	0,00000	????	
72O	7	21	0,00000	????	
72O	7	22	0,00000	????	
72O	7	23	0,00000	????	
72O	7	24	0,00000	????	
72O	7	25	0,00000	????	
72O	7	26	0,00000	????	
72O	7	27	0,00000	????	
72O	7	28	0,00000	????	
72O	7	29	0,00000	????	
72O	7	30	0,00000	????	
72O	8	1	0,00000	????	
72O	8	2	0,00000	????	
72O	8	3	0,00000	????	
72O	8	4	0,00000	????	
72O	8	5	0,00000	????	
72O	8	6	0,00000	????	
72O	8	7	0,00000	????	
72O	8	8	0,00000	????	
72O	8	9	0,00000	????	
72O	8	10	0,00000	????	
72O	8	11	0,00000	????	
72O	8	12	0,00000	????	
72O	8	13	0,00000	????	
72O	8	14	0,00000	????	
72O	8	15	0,00000	????	
72O	8	16	0,00000	????	
72O	8	17	0,00000	????	
72O	8	18	0,00000	????	
72O	8	19	0,00000	????	
72O	8	20	0,00000	????	
72O	8	21	0,00000	????	
72O	9	1	0,00000	????	
72O	9	2	0,00000	????	
72O	9	3	0,00000	????	
72O	9	4	0,00000	????	
72O	9	5	0,00000	????	
72O	9	6	0,00000	????	
72O	9	7	0,00000	????	
72O	9	8	0,00000	????	
72O	9	9	0,00000	????	
72O	9	10	0,00000	????	
72O	9	11	0,00000	????	
72O	9	12	0,00000	????	
72O	9	13	0,00000	????	
72O	9	14	0,00000	????	
72O	9	15	0,00000	????	
72O	9	16	0,00000	????	
72O	9	17	0,00000	????	
72O	9	18	0,00000	????	
72O	10	1	0,00000	????	
72O	10	2	0,00000	????	
72O	10	3	0,00000	????	
72O	10	4	0,00000	????	
72O	10	5	0,00000	????	
72O	10	6	0,00000	????	
72O	10	7	0,00000	????	
72O	10	8	0,00000	????	
72O	10	9	0,00000	????	
72O	10	10	0,00000	????	
72O	10	11	0,00000	????	
72O	10	12	0,00000	????	
72O	10	13	0,00000	????	
72O	10	14	0,00000	????	
72O	10	15	0,00000	????	
72O	10	16	0,00000	????	
72O	10	17	0,00000	????	
72O	10	18	0,00000	????	
72O	10	19	0,00000	????	
72O	10	20	0,00000	????	
72O	10	21	0,00000	????	
72O	11	1	0,00000	????	
72O	11	2	0,00000	????	
72O	11	3	0,00000	????	
72O	11	4	0,00000	????	
72O	11	5	0,00000	????	
72O	11	6	0,00000	????	
72O	11	7	0,00000	????	
72O	11	8	0,00000	????	
72O	11	9	0,00000	????	
72O	11	10	0,00000	????	
72O	11	11	0,00000	????	
72O	11	12	0,00000	????	
72O	11	13	0,00000	????	
72O	11	14	0,00000	????	
72O	11	15	0,00000	????	
72O	11	16	0,00000	????	
72O	11	17	0,00000	????	
72O	11	18	0,00000	????	
72O	11	19	0,00000	????	
72O	11	20	0,00000	????	
72O	11	21	0,00000	????	
72O	11	22	0,00000	????	
72O	11	23	0,00000	????	
72O	11	24	0,00000	????	
72O	11	25	0,00000	????	
72O	11	26	0,00000	????	
72O	12	1	0,00000	????	
72O	12	2	0,00000	????	
72O	12	3	0,00000	????	
72O	12	4	0,00000	????	
72O	12	5	0,00000	????	
72O	12	6	0,00000	????	
72O	12	7	0,00000	????	
72O	12	8	0,00000	????	
72O	12	9	0,00000	????	
72O	12	10	0,00000	????	
72O	12	11	0,00000	????	
72O	12	12	0,00000	????	
72O	12	13	0,00000	????	
72O	12	14	0,00000	????	
72O	12	15	0,00000	????	
72O	12	16	0,00000	????	
72O	12	17	0,00000	????	
72O	12	18	0,00000	????	
72O	12	19	0,00000	????	
72O	12	20	0,00000	????	
72O	12	21	0,00000	????	
72O	12	22	0,00000	????	
72O	12	23	0,00000	????	
72O	12	24	0,00000	????	
72O	12	25	0,00000	????	
72O	12	26	0,00000	????	
72O	12	27	0,00000	????	
72O	13	1	0,00000	????	
72O	13	2	0,00000	????	
72O	13	3	0,00000	????	
72O	13	4	0,00000	????	
72O	13	5	0,00000	????	
72O	13	6	0,00000	????	
72O	13	7	0,00000	????	
72O	13	8	0,00000	????	
72O	13	9	0,00000	????	
72O	13	10	0,00000	????	
72O	13	11	0,00000	????	
72O	13	12	0,00000	????	
72O	13	13	0,00000	????	
72O	13	14	0,00000	????	
72O	13	15	0,00000	????	
72O	13	16	0,00000	????	
72O	13	17	0,00000	????	
72O	13	18	0,00000	????	
72O	13	19	0,00000	????	
72O	14	1	0,00000	????	
72O	14	2	0,00000	????	
72O	14	3	0,00000	????	
72O	14	4	0,00000	????	
72O	14	5	0,00000	????	
72O	14	6	0,00000	????	
72O	14	7	0,00000	????	
72O	14	8	0,00000	????	
72O	14	9	0,00000	????	
72O	14	10	0,00000	????	
72O	14	11	0,00000	????	
72O	14	12	0,00000	????	
72O	14	13	0,00000	????	
72O	14	14	0,00000	????	
72O	14	15	0,00000	????	
72O	14	16	0,00000	????	
72O	14	17	0,00000	????	
72O	14	18	0,00000	????	
72O	14	19	0,00000	????	
72O	14	20	0,00000	????	
72O	14	21	0,00000	????	
72O	14	22	0,00000	????	
72O	14	23	0,00000	????	
72O	14	24	0,00000	????	
72O	14	25	0,00000	????	
72O	14	26	0,00000	????	
72O	14	27	0,00000	????	
72O	14	28	0,00000	????	
72O	14	29	0,00000	????	
72O	14	30	0,00000	????	
72O	14	31	0,00000	????	
72O	15	1	0,00000	????	
72O	15	2	0,00000	????	
72O	15	3	0,00000	????	
72O	15	4	0,00000	????	
72O	15	5	0,00000	????	
72O	15	6	0,00000	????	
72O	15	7	0,00000	????	
72O	15	8	0,00000	????	
72O	15	9	0,00000	????	
72O	15	10	0,00000	????	
72O	15	11	0,00000	????	
72O	15	12	0,00000	????	
72O	15	13	0,00000	????	
72O	15	14	0,00000	????	
72O	15	15	0,00000	????	
72O	15	16	0,00000	????	
72O	15	17	0,00000	????	
72O	15	18	0,00000	????	
72O	15	19	0,00000	????	
72O	16	1	0,00000	????	
72O	16	2	0,00000	????	
72O	16	3	0,00000	????	
72O	16	4	0,00000	????	
72O	16	5	0,00000	????	
72O	16	6	0,00000	????	
72O	16	7	0,00000	????	
72O	16	8	0,00000	????	
72O	16	9	0,00000	????	
72O	16	10	0,00000	????	
72O	16	11	0,00000	????	
72O	16	12	0,00000	????	
72O	16	13	0,00000	????	
72O	16	14	0,00000	????	
72O	16	15	0,00000	????	
72O	16	16	0,00000	????	
72O	16	17	0,00000	????	
72O	16	18	0,00000	????	
72O	16	19	0,00000	????	
72O	16	20	0,00000	????	
72O	16	21	0,00000	????	
72O	16	22	0,00000	????	
72O	16	23	0,00000	????	
72O	16	24	0,00000	????	
72O	16	25	0,00000	????	
72O	16	26	0,00000	????	
72O	16	27	0,00000	????	
72O	16	28	0,00000	????	
72O	16	29	0,00000	????	
72O	17	1	0,00000	????	
72O	17	2	0,00000	????	
72O	17	3	0,00000	????	
72O	17	4	0,00000	????	
72O	17	5	0,00000	????	
72O	17	6	0,00000	????	
72O	17	7	0,00000	????	
72O	17	8	0,00000	????	
72O	17	9	0,00000	????	
72O	17	10	0,00000	????	
72O	17	11	0,00000	????	
72O	17	12	0,00000	????	
72O	17	13	0,00000	????	
72O	17	14	0,00000	????	
72O	17	15	0,00000	????	
72O	17	16	0,00000	????	
72O	17	17	0,00000	????	
72O	17	18	0,00000	????	
72O	17	19	0,00000	????	
72O	17	20	0,00000	????	
72O	17	21	0,00000	????	
72O	18	1	0,00000	????	
72O	18	2	0,00000	????	
72O	18	3	0,00000	????	
72O	18	4	0,00000	????	
72O	18	5	0,00000	????	
72O	18	6	0,00000	????	
72O	18	7	0,00000	????	
72O	18	8	0,00000	????	
72O	18	9	0,00000	????	
72O	18	10	0,00000	????	
72O	18	11	0,00000	????	
72O	18	12	0,00000	????	
72O	18	13	0,00000	????	
72O	18	14	0,00000	????	
72O	18	15	0,00000	????	
72O	18	16	0,00000	????	
72O	18	17	0,00000	????	
72O	18	18	0,00000	????	
72O	18	19	0,00000	????	
72O	18	20	0,00000	????	
72O	18	21	0,00000	????	
72O	18	22	0,00000	????	
72O	18	23	0,00000	????	
72O	18	24	0,00000	????	
72O	18	25	0,00000	????	
72O	19	1	0,00000	????	
72O	19	2	0,00000	????	
72O	19	3	0,00000	????	
72O	19	4	0,00000	????	
72O	19	5	0,00000	????	
72O	19	6	0,00000	????	
72O	19	7	0,00000	????	
72O	19	8	0,00000	????	
72O	19	9	0,00000	????	
72O	19	10	0,00000	????	
72O	19	11	0,00000	????	
72O	19	12	0,00000	????	
72O	19	13	0,00000	????	
72O	19	14	0,00000	????	
72O	19	15	0,00000	????	
72O	19	16	0,00000	????	
72O	19	17	0,00000	????	
72O	19	18	0,00000	????	
72O	19	19	0,00000	????	
72O	19	20	0,00000	????	
72O	19	21	0,00000	????	
72O	19	22	0,00000	????	
73O	1	1	0,00000	????	
73O	1	2	0,00000	????	
73O	1	3	0,00000	????	
73O	1	4	0,00000	????	
73O	1	5	0,00000	????	
73O	1	6	0,00000	????	
73O	1	7	0,00000	????	
73O	1	8	0,00000	????	
73O	1	9	0,00000	????	
73O	1	10	0,00000	????	
73O	1	11	0,00000	????	
73O	1	12	0,00000	????	
73O	1	13	0,00000	????	
73O	1	14	0,00000	????	
73O	1	15	0,00000	????	
73O	1	16	0,00000	????	
73O	1	17	0,00000	????	
73O	1	18	0,00000	????	
73O	1	19	0,00000	????	
73O	1	20	0,00000	????	
73O	1	21	0,00000	????	
73O	1	22	0,00000	????	
73O	2	1	0,00000	????	
73O	2	2	0,00000	????	
73O	2	3	0,00000	????	
73O	2	4	0,00000	????	
73O	2	5	0,00000	????	
73O	2	6	0,00000	????	
73O	2	7	0,00000	????	
73O	2	8	0,00000	????	
73O	2	9	0,00000	????	
73O	2	10	0,00000	????	
73O	2	11	0,00000	????	
73O	2	12	0,00000	????	
73O	2	13	0,00000	????	
73O	2	14	0,00000	????	
73O	2	15	0,00000	????	
73O	2	16	0,00000	????	
73O	2	17	0,00000	????	
73O	2	18	0,00000	????	
73O	2	19	0,00000	????	
73O	2	20	0,00000	????	
73O	2	21	0,00000	????	
73O	2	22	0,00000	????	
73O	2	23	0,00000	????	
73O	2	24	0,00000	????	
73O	2	25	0,00000	????	
73O	2	26	0,00000	????	
73O	2	27	0,00000	????	
73O	2	28	0,00000	????	
73O	2	29	0,00000	????	
73O	2	30	0,00000	????	
73O	2	31	0,00000	????	
73O	2	32	0,00000	????	
73O	2	33	0,00000	????	
73O	2	34	0,00000	????	
73O	2	35	0,00000	????	
73O	3	1	0,00000	????	
73O	3	2	0,00000	????	
73O	3	3	0,00000	????	
73O	3	4	0,00000	????	
73O	3	5	0,00000	????	
73O	3	6	0,00000	????	
73O	3	7	0,00000	????	
73O	3	8	0,00000	????	
73O	3	9	0,00000	????	
73O	3	10	0,00000	????	
73O	3	11	0,00000	????	
73O	3	12	0,00000	????	
73O	3	13	0,00000	????	
73O	3	14	0,00000	????	
73O	3	15	0,00000	????	
73O	3	16	0,00000	????	
73O	3	17	0,00000	????	
73O	3	18	0,00000	????	
73O	3	19	0,00000	????	
73O	3	20	0,00000	????	
73O	3	21	0,00000	????	
73O	3	22	0,00000	????	
73O	3	23	0,00000	????	
73O	3	24	0,00000	????	
73O	3	25	0,00000	????	
73O	3	26	0,00000	????	
73O	3	27	0,00000	????	
73O	3	28	0,00000	????	
73O	3	29	0,00000	????	
73O	3	30	0,00000	????	
73O	3	31	0,00000	????	
73O	3	32	0,00000	????	
73O	3	33	0,00000	????	
73O	3	34	0,00000	????	
73O	3	35	0,00000	????	
73O	3	36	0,00000	????	
73O	3	37	0,00000	????	
73O	3	38	0,00000	????	
73O	4	1	0,00000	????	
73O	4	2	0,00000	????	
73O	4	3	0,00000	????	
73O	4	4	0,00000	????	
73O	4	5	0,00000	????	
73O	4	6	0,00000	????	
73O	4	7	0,00000	????	
73O	4	8	0,00000	????	
73O	4	9	0,00000	????	
73O	4	10	0,00000	????	
73O	4	11	0,00000	????	
73O	4	12	0,00000	????	
73O	4	13	0,00000	????	
73O	4	14	0,00000	????	
73O	4	15	0,00000	????	
73O	4	16	0,00000	????	
73O	4	17	0,00000	????	
73O	4	18	0,00000	????	
73O	4	19	0,00000	????	
73O	4	20	0,00000	????	
73O	4	21	0,00000	????	
73O	4	22	0,00000	????	
73O	4	23	0,00000	????	
73O	4	24	0,00000	????	
73O	4	25	0,00000	????	
73O	4	26	0,00000	????	
73O	4	27	0,00000	????	
73O	4	28	0,00000	????	
73O	4	29	0,00000	????	
73O	4	30	0,00000	????	
73O	4	31	0,00000	????	
73O	4	32	0,00000	????	
73O	4	33	0,00000	????	
73O	4	34	0,00000	????	
73O	4	35	0,00000	????	
73O	4	36	0,00000	????	
73O	4	37	0,00000	????	
73O	5	1	0,00000	????	
73O	5	2	0,00000	????	
73O	5	3	0,00000	????	
73O	5	4	0,00000	????	
73O	5	5	0,00000	????	
73O	5	6	0,00000	????	
73O	5	7	0,00000	????	
73O	5	8	0,00000	????	
73O	5	9	0,00000	????	
73O	6	1	0,00000	????	
73O	6	2	0,00000	????	
73O	6	3	0,00000	????	
73O	6	4	0,00000	????	
73O	6	5	0,00000	????	
73O	6	6	0,00000	????	
73O	6	7	0,00000	????	
73O	6	8	0,00000	????	
73O	6	9	0,00000	????	
73O	6	10	0,00000	????	
73O	6	11	0,00000	????	
73O	6	12	0,00000	????	
73O	6	13	0,00000	????	
73O	6	14	0,00000	????	
73O	6	15	0,00000	????	
73O	6	16	0,00000	????	
73O	6	17	0,00000	????	
73O	6	18	0,00000	????	
73O	6	19	0,00000	????	
73O	6	20	0,00000	????	
73O	6	21	0,00000	????	
73O	6	22	0,00000	????	
73O	6	23	0,00000	????	
73O	6	24	0,00000	????	
73O	6	25	0,00000	????	
73O	6	26	0,00000	????	
73O	6	27	0,00000	????	
73O	6	28	0,00000	????	
73O	6	29	0,00000	????	
73O	6	30	0,00000	????	
73O	6	31	0,00000	????	
73O	6	32	0,00000	????	
73O	6	33	0,00000	????	
73O	6	34	0,00000	????	
73O	6	35	0,00000	????	
73O	6	36	0,00000	????	
73O	6	37	0,00000	????	
73O	6	38	0,00000	????	
73O	6	39	0,00000	????	
73O	6	40	0,00000	????	
73O	6	41	0,00000	????	
73O	6	42	0,00000	????	
73O	6	43	0,00000	????	
73O	6	44	0,00000	????	
73O	6	45	0,00000	????	
73O	6	46	0,00000	????	
73O	6	47	0,00000	????	
73O	6	48	0,00000	????	
73O	6	49	0,00000	????	
73O	6	50	0,00000	????	
73O	6	51	0,00000	????	
73O	6	52	0,00000	????	
73O	6	53	0,00000	????	
73O	6	54	0,00000	????	
73O	6	55	0,00000	????	
73O	6	56	0,00000	????	
73O	6	57	0,00000	????	
73O	6	58	0,00000	????	
73O	6	59	0,00000	????	
73O	6	60	0,00000	????	
73O	6	61	0,00000	????	
73O	6	62	0,00000	????	
73O	6	63	0,00000	????	
73O	6	64	0,00000	????	
73O	6	65	0,00000	????	
73O	6	66	0,00000	????	
73O	6	67	0,00000	????	
73O	6	68	0,00000	????	
73O	6	69	0,00000	????	
73O	6	70	0,00000	????	
73O	6	71	0,00000	????	
73O	6	72	0,00000	????	
