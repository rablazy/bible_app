40N	1	1	0,00000	[NY RAZAN'I JESO-KRISTY SY NY NAHATERAHANY] Filazana ny razan'i Jeso-Kristy, Zanak'i Davida, Zanak'i Abrahama. 
40N	1	2	0,00000	 Abrahama niteraka an'Isaaka; Isaaka niteraka an'i Jakoba; Jakoba niteraka an'i Jodà mirahalahy avy; 
40N	1	3	0,00000	 Joda niteraka an'i Faresa sy Zara tamin'i Tamara; Faresa niteraka an'i Esrona; Esrona niteraka an'i Arama; 
40N	1	4	0,00000	 Arama niteraka an'i Aminadaba; Aminadaba niteraka an'i Naasona; Naasona niteraka an'i Salmona; 
40N	1	5	0,00000	 Salmona niteraka an'i Booza tamin'i Rahaba; Booza niteraka an'i Obeda tamin'i Rota; Obeda niteraka an'i Jese; Jese niteraka an'i Davida mpanjaka. 
40N	1	6	0,00000	 Davida mpanjaka niteraka an'i Salomona tamin'ilay vadin'i Oria; 
40N	1	7	0,00000	 Salomona niteraka an'i Roboama; Roboama niteraka an'i Abiasa; Abiasa niteraka an'i Asà; 
40N	1	8	0,00000	 Asà niteraka an'i Josafata; Josafata niteraka an'i Jorama; Jorama niteraka an'i Oziasa; 
40N	1	9	0,00000	 Oziasa niteraka an'i Joatama; Joatama niteraka an'i Akaza; Akaza niteraka an'i Ezekiasa; 
40N	1	10	0,00000	 Ezekiasa niteraka an'i Manase; Manase niteraka an'i Amona; Amona niteraka an'i Josiasa; 
40N	1	11	0,00000	 Josiasa niteraka an'i Jekoniasa mirahalahy avy, tamin'ny andro nifindrana tany Babilona. 
40N	1	12	0,00000	 Ary rahefa nifindra tany Babilona, Jekoniasa niteraka an'i Salatiela; Salatiela niteraka an'i Zorobabela; 
40N	1	13	0,00000	 Zorobabela niteraka an'i Abioda; Abioda niteraka an'i Eliakima; Eliakima niteraka an'i Azora; 
40N	1	14	0,00000	 Azora niteraka an'i Sadoka; Sadoka niteraka an'i Akima; Akima niteraka an'i Elioda; 
40N	1	15	0,00000	 Elioda niteraka an'i Eleazara; Eleazara niteraka an'i Matana; Matana niteraka an'i Jakoba; 
40N	1	16	0,00000	 ary Jakoba niteraka an'i Josefa vadin'i Maria izay niteraka an'i Jeso, ilay atao hoe Kristy. 
40N	1	17	0,00000	 Koa ny taranaka rehetra hatramin'i Abrahama ka hatramin'i Davida, dia taranaka efatra ambin'ny folo; ary hatramin'i Davida ka hatramin'ny nifindrana tany Babilona, dia taranaka efatra ambin'ny folo; ary hatramin'ny nifindrana tany Babilona ka hatramin'ny Kristy, dia taranaka efatra ambin'ny folo. 
40N	1	18	0,00000	 Ary toy izao no nahaterahan'ny Kristy: Maria reniny dia efa fofombadin'i Josefa; fa raha mbola tsy niray trano izy ireo, dia hita fa nanan'anaka avy tamin'ny Fanahy Masina izy. 
40N	1	19	0,00000	 Ary Josefa vadiny, noho izy lehilahy marina sady tsy ta-hanala baràka azy, dia nikasa hametraka azy mangingina. 
40N	1	20	0,00000	 Nefa raha mbola nieritreritra izany izy, indro nisy anjelin'ny Tompo niseho taminy, tamin'ny nofy, ka nanao hoe: Ry Josefa, zanak'i Davida, aza matahotra hampakatra an'i Maria vadinao, fa ny Zaza ao an-kibony dia avy amin'ny Fanahy Masina, 
40N	1	21	0,00000	 ary hiteraka Zazalahy izy, ka ny anarany hataonao hoe Jeso, fa izy no hamonjy ny olony ho afaka amin'ny fahotany
40N	1	22	0,00000	 Ary izany rehetra izany no tonga, dia mba hahatanteraka izay nampilazain'ny Tompo ny mpaminany hoe: 
40N	1	23	0,00000	 Indro ny Virjiny hitoe-jaza ka hiteraka Zazalahy, ary ny anarany hatao hoe Emanoela, izany hoe, amintsika Andriamanitra. 
40N	1	24	0,00000	 Ary rahefa nahatsiaro tamin'ny torimaso Josefa, dia nanao araka izay nandidian'ny Anjely azy ka nampakatra ny vadiny, 
40N	1	25	0,00000	 ary tsy nahalala azy izy ambara-piterany ny Zanany lahimatoa, ary nataony hoe Jeso no anarany. 
40N	2	1	0,00000	[NY NITSAOHAN'NY MAJY AN'I JESO-KRISTY - NY NANDOSIRANA TANY EJIPTA - NY NAMONOANA NY ZAZAKELY] Ary rahefa teraka tao Betlehema any Jodea Jeso tamin'ny andron'i Heroda mpanjaka, indreo nisy Majy avy tany atsinanana tonga tany Jerosalema 
40N	2	2	0,00000	 nanao hoe: Aiza ilay Mpanjakan'ny Jody vao teraka? fa efa nahita ny kintany tany atsinanana izahay ka nankaty mba hitsaoka azy. 
40N	2	3	0,00000	 Raha nahare izany Heroda mpanjaka, dia taitra izy mbamin'i Jerosalema rehetra, 
40N	2	4	0,00000	 ka namory ny lohan'ny mpisorona rehetra sy ny mpanora-dalàna tamin'ny vahoaka izy, ary nanontany azy hoe: Aiza no hahaterahan'ny Kristy? 
40N	2	5	0,00000	 Ary hoy ireo taminy: Ao Betlehema any Jodea, fa izao no voasoratry ny mpaminany: 
40N	2	6	0,00000	 Ary hianao, ry Betlehema tanin'i Jodà, tsy hianao no kely indrindra amin'ny renivohitr'i Jodà, fa avy ao aminao no hivoahan'ilay Mpanjaka izay hifehy ny oloko. 
40N	2	7	0,00000	 Dia nalain'i Heroda mangingina ny Majy, ka nohadihadiny fatratra ny andro nisehoan'ny kintana taminy. 
40N	2	8	0,00000	 Ary naniraka azy ho any Betlehema izy nanao hoe: Andeha ka fotopotory tsara ny amin'ilay Zaza; ary rahefa hitanareo, dia ilazao aho mba hankanesako any koa hitsaoka azy. 
40N	2	9	0,00000	 Ary rahefa nandre ny tenin'ny mpanjaka izy ireo, dia lasa. Ary indro ilay kintana hitany tany atsinanana, dia nialoha azy ambara-pijanony teo ambonin'izay nitoeran'ny Zaza. 
40N	2	10	0,00000	 Faly dia faly izy nony nahita ny kintana,
40N	2	11	0,00000	 ary rahefa tafiditra tao an-trano izy, dia nahita ny Zazakely sy Maria reniny, ka niankohoka nitsoaka azy; ary nony efa nosokafany ny fitoeran-drakiny, dia nanolotra fanatitra ho azy izy, dia volamena sy emboka manitra ary mira.
40N	2	12	0,00000	 Ary rahefa notoroan'Andriamanitra hevitra tamin'ny nofy izy ireo tsy hiverina any amin'i Heroda, dia làlan-kafa no nalehany nody ho any amin'ny fonenany.
40N	2	13	0,00000	 Nony lasa izy ireo, indro nisy anjelin'ny Tompo niseho tamin'i Josefa tamin'ny nofy ka nanao hoe: Mifohaza hianao, ka ento ny Zazakely sy ny reniny, ary mandosira any Ejipta, dia mitoera any ambara-pilazako aminao indray, fa Heroda efa hitady ny Zazakely hovonoiny.
40N	2	14	0,00000	 Mbola alina dia nifoha izy, nitondra ny Zazakely sy ny reniny, ka lasa nankany Ejipta.
40N	2	15	0,00000	 Ary dia nitoetra tany izy ambara-pahafatin'i Heroda, mba ho tanteraka ny tenin'ny Tompo voalazan'ny mpaminany hoe: Nantsoiko hiala tany Ejipta ny Zanako.
40N	2	16	0,00000	 Ary nony efa hitan'i Heroda fa voafitaky ny Majy izy, dia tezitra indrindra izy ka naniraka namono ny zazakely rehetra tao Betlehema sy tamin'ny tany manodidina, hatramin'ny roa taona no ho midina, araka ny andro nofotopotorany tamin'ny Majy.
40N	2	17	0,00000	 Dia tanteraka tamin'izay ny tenin'i Jeremia mpaminany manao hoe:
40N	2	18	0,00000	 Nisy feo re tao Rama, dia fitomaniana sy fidradradradrana mafy: Rasely nitomany ny zanany, ka tsy azo nampiononina, fa tsy eo intsony ireny.
40N	2	19	0,00000	 Ary rahefa maty Heroda, indro nisy anjelin'ny Tompo niseho tamin'i Josefa tany Ejipta tamin'ny nofy
40N	2	20	0,00000	 ka nanao hoe: Mifohaza hianao, ento ny Zazakely sy ny reniny ka modia any amin'ny tanin'Israely, fa efa maty izay nitady ny ain'ny Zazakely.
40N	2	21	0,00000	 Dia nifoha izy, nitondra ny Zazakely sy ny reniny ka tonga tany amin'ny tanin'Israely.
40N	2	22	0,00000	 Nony reny anefa fa Arkelaosy no nanjaka tany Jodea nandimby an'i Heroda rainy, dia natahotra hankany izy, ka nankany Galilea nony efa nilazan'Andriamanitra tamin'ny nofy.
40N	2	23	0,00000	 Ary nony tonga tany izy, dia nonina tao amin'ny tanàna atao hoe Nazareta, mba ho tanteraka ilay tenin'ny mpaminany hoe: Fa hatao hoe Nazareta izy.
40N	3	1	0,00000	[NY BATEMY SY NY TORITENY NATAON'I JOANY BATISTA - NY NANAOVANY BATEMY AN'I JESO-KRISTY] Ary tamin'izany andro izany dia niseho Joany Batista, nitory teny tany an'efitr'i Jodea 
40N	3	2	0,00000	 nanao hoe: Mibebaha hianareo, fa efa akaiky ny fanjakan'ny lanitra. 
40N	3	3	0,00000	 Izy no ilay voalazan'Izaia mpaminany hoe: Re ny feon'izay miantso any an'efitra hoe: Amboary ny làlan'ny Tompo, ahitsio ny alehany. 
40N	3	4	0,00000	 Akanjo volon-drameva no fitafian'io Joany io, fehikibo hoditra no tamin'ny valahany, ary valala sy tantely remby no hanina fihinany. 
40N	3	5	0,00000	 Ary nankany aminy daholo Jerosalema sy Jodea rehetra mbamin'ny tany manodidina an'i Jordany; 
40N	3	6	0,00000	 ka nony efa niaiky ny tahotany izy ireo, dia nataony batemy tao amin'ny ony Jordany.
40N	3	7	0,00000	 Ary raha nahita ny Farisiana sy ny Sadoseana betsaka nanatona ny bateminy izy, dia hoy izy taminy: Ry taranaky ny menarana, iza no nanoro hevitra anareo handositra ny fahatezerana ho avy? 
40N	3	8	0,00000	 Koa manaova àry asa fibebahana mendrika tsara, 
40N	3	9	0,00000	 ary aza manao anakampo hoe: Manana an'i Abrahama ho rainay izahay; fa lazaiko aminareo fa Andriamanitra mahay manangona zanaka ho an'i Abrahama avy amin'ireto vato ireto. 
40N	3	10	0,00000	 Efa ao am-poto-kazo sahady ny famaky: koa ny hazo rehetra izay tsy mamoa voa tsara dia hokapaina, ka hatsipy any anaty afo. 
40N	3	11	0,00000	 Izaho dia manao batemy anareo amin'ny rano, ho amin'ny fibebahana; fa ilay ho avy aoriako no mahery kokoa noho izaho, ary tsy mendrika hivimbina ny kapany akory aho; izy no hanao batemy anareo amin'ny Fanahy Masina sy ny afo; 
40N	3	12	0,00000	 eny an-tànany ny fikororohany ary hodioviny tsara ny famoloany, ka ny variny hangoniny any an-tsopitra, fa ny mololo kosa hodorany any amin'ny afo tsy mety maty.
40N	3	13	0,00000	 Ary tamin'izany dia tonga avy tany Galilea Jeso ka nanatona an'i Joany teo amoron'i Jordany mba hataony batemy; 
40N	3	14	0,00000	 fa nandà Joany nanao hoe: Izaho no tokony hataonao batemy, ka hianao indray va no mankaty amiko? 
40N	3	15	0,00000	 Dia namaly Jeso ka nanao taminy hoe: Ekeo izao, fa izao no mety hahatanterahantsika ny fahamarinana rehetra. Dia nanaiky izy. 
40N	3	16	0,00000	 Nony vita batemy Jeso, dia niala avy teo anaty rano niaraka tamin'izay, ary indro nisokatra taminy ny lanitra, ka hitany ny Fanahin'Andriamanitra nidina tahaka ny voromailala nankeo amboniny. 
40N	3	17	0,00000	 Dia injay nisy feo avy any an-danitra nanao hoe: Ity no Zanako malalako izay ankasitrahako indrindra.
40N	4	1	0,00000	[NY NIFADIAN'I JESO-KRISTY HANINA SY NY NAKAN'NY DEMONY FANAHY AZY - NANOMBOKA NITORY TENY SY NIANTSO NY APOSTOLY IZY] Ary tamin'izay dia nentin'ny Fanahy nankany an'efitra Jeso, mba halain'ny demony fanahy; 
40N	4	2	0,00000	 ary nifady hanina efa-polo andro sy efa-polo alina izy, ka noana nony afaka izany. 
40N	4	3	0,00000	 Dia nanatona ny mpaka fanahy ka nanao taminy hoe: Raha Zanak'Andriamanitra hianao, asaovy ho tonga mofo ireto vato ireto. 
40N	4	4	0,00000	 Fa namaly izy ka nanao hoe: Efa voasoratra hoe: Tsy ny mofo ihany no iveloman'ny olona, fa ny teny rehetra izay aloaky ny vavan'Andriamanitra. 
40N	4	5	0,00000	 Tamin'izay dia nitondra azy nankany amin'ny tanàna masina ny demony ka nametraka azy teo an-tampon'ny tempoly, 
40N	4	6	0,00000	 dia nanao taminy hoe: Raha Zanak'Andriamanitra hianao, mianjerà any ambany any, fa efa voasoratra hoe: Ny anjeliny no nametrahany anao, ary izy ireo hitondra anao eo an-tànany, fandrao ho tafintohina amin'ny vato ny tongotrao. 
40N	4	7	0,00000	 Fa hoy Jeso taminy: Efa voasoratra koa fa: Tsy haka fanahy ny Tompo Andriamanitrao hianao.
40N	4	8	0,00000	 Dia nentin'ny demony nankany ambonin'ny tendrombohitra avo dia avo indray izy, ka nasehony azy ny fanjakana rehetra amin'izao tontolo izao mbamin'ny voninahiny, 
40N	4	9	0,00000	 ary hoy izy taminy: Homeko anao izao rehetra izao, raha miankohoka hivavaka amiko hianao.
40N	4	10	0,00000	 Fa izao no navalin'i Jeso azy: Mandehana, ry Satana, fa efa voasoratra hoe: Ny Tompo Andriamanitrao no hivavahanao, ary izy irery ihany no hotompoinao. 
40N	4	11	0,00000	 Tamin'izay dia nandao azy ny demony, ary indreo nisy anjely tonga teo aminy ka nanompo azy. 
40N	4	12	0,00000	 Ary nony ren'i Jeso fa natao an-tranomaizina Joany, dia lasa izy nankany Galilea; 
40N	4	13	0,00000	 ka nony niala tany Nazareta dia tonga tao Kafarnaoma, tanàna amoron-dranomasina ao amin'ny sisin-tanin'i Zabolona sy Neftalì ka nonina tao, 
40N	4	14	0,00000	 mba ho tanteraka ny teny nolazain'Izaia mpaminany hoe: 
40N	4	15	0,00000	 Ny tanin'i Zabolona sy ny tanin'i Neftalì, ny làlana ao amoron-dranomasina, any an-dafin'i Jordany, i Galilean'ny jentily: 
40N	4	16	0,00000	 ny olona izay nitoetra tao amin'ny maizina dia nahita fahazavana lehibe, ary ireo izay nitoetra tao amin'ny tany aloky ny fahafatesana no niposahan'ny mazava. 
40N	4	17	0,00000	 Hatramin'izay dia nanomboka nitory teny Jeso ka nanao hoe: Mibebaha hianareo, fa efa akaiky ny fanjakan'ny lanitra.
40N	4	18	0,00000	 Ary raha nitsangatsangana teny amoron-dranomasin'i Galilea Jeso, nahita olona mirahalahy, dia Simona ilay atao hoe Piera sy Andre rahalahiny, nanarato teo amin'ny ranomasina, fa mpanarato izy ireo. 
40N	4	19	0,00000	 Dia hoy izy taminy: Avia hanaraka ahy, fa hataoko mpanarato olona hianareo. 
40N	4	20	0,00000	 Dia nandao ny haratony niaraka tamin'izay izy ireo, ka nanaraka azy. 
40N	4	21	0,00000	 Dia mbola nandroso ihany izy, ka nahita olona mirahalahy hafa koa, dia Jakoba zanak'i Zebede sy Joany rahalahiny izay teo an-tsambo niaraka tamin'i Zebede rainy, nanamboatra ny haratony; ary nantsoiny izy mirahalahy. 
40N	4	22	0,00000	 Nandao ny haratony sy ny rainy niaraka tamin'izay izy ireo, ka nanaraka azy.
40N	4	23	0,00000	 Ary Jeso nitety an'i Galilea manontolo, nampianatra tao amin'ny sinagogan'ny olona, sy nitory ny Evanjelin'ny fanjakan'Andriamanitra, ary nanasitrana ny aretina sy ny rofy rehetra tamin'ny olona. 
40N	4	24	0,00000	 Dia niely eran'i Siria manontolo ny lazany, ka nentin'ny olona tany aminy ny marary rehetra izay azon'ny aretina sy ny fijaliana samihafa, dia ny mararin-javatra, ny mararin'ny androbe, ny malemy, ka nositraniny ireny. 
40N	4	25	0,00000	 Ary be ny vahoaka avy tany Galilea sy Dekapaoly sy Jerosalema sy Jodea, ary avy tany an-dafin'i Jordany no nanaraka azy.
40N	5	1	0,00000	[NY FAHASAMBARANA VALO - NY FANASIN'NY TANY - NY AMIN'NY FAHATEZERANA, NY FANAMBADIANA, NY FIANIANANA, NY FITIAVANA NY FAHAVALO] Ary nony nahita ny vahoaka Jeso, dia niakatra teo an-tendrombohitra, ary rahefa tafapetraka izy, dia nanatona azy ny mpianany, 
40N	5	2	12,57080	 ka niloa-bava izy nampianatra azy, nanao hoe: 
40N	5	3	15,72300	 Sambatra ny mahantra am-panahy, fa azy ny fanjakan'ny lanitra. 
40N	5	4	20,36300	 Sambatra ny malemy fanahy, fa izy no handova ny tany. 
40N	5	5	24,19090	 Sambatra izay mitomany, fa halàna alahelo. 
40N	5	6	28,41100	 Sambatra izay noana sy mangetaheta ny fahamarinana, fa ho voky izy. 
40N	5	7	32,82290	 Sambatra ny mamindra fo, fa hamindrana fo izy. 
40N	5	8	36,27490	 Sambatra ny madio fo, fa hahita an'Andriamanitra izy. 
40N	5	9	40,20290	 Sambatra ny tia fihavanana, fa hantsoina hoe zanak'Andriamanitra izy. 
40N	5	10	45,01910	 Sambatra ny miaritra ny fanenjehana noho ny rariny, fa azy ireo ny fanjakan'ny lanitra. 
40N	5	11	50,32300	 Sambatra hianareo raha tevatevaina sy enjehina ary ampangaina lainga amin'ny ratsy rehetra noho ny amiko: 
40N	5	12	56,13090	 mifalia sy miravoravoa hianareo, fa lehibe ny valisoanareo any an-danitra, satria tahaka izany koa no nanenjehany ny mpaminany izay talohanareo. 
40N	5	13	65,63500	 Hianareo no fanasin'ny tany; fa raha ny fanasina no tonga matsatso, hatao ahoana no fanasina azy indray? Tsy ho azo atao inona intsony izy, fa dia hariana any alatrano hohitsahin'ny olona. 
40N	5	14	76,08690	 Hianareo no fahazavan'izao tontolo izao: tsy azo afenina izay tanàna miorina eo an-tampon-tendrombohitra, 
40N	5	15	81,38290	 ary tsy misy olona mampirehitra jiro, ka mametraka azy ao ambanin'ny vata famarana, fa eo ambonin'ny fanaovan-jiro no apetrany mba hanazava izay rehetra ao an-trano. 
40N	5	16	90,65100	 Aoka hazava eo imason'ny olona tahaka izany koa ny fahazavanareo mba hahitany ny asa soa ataonareo, ka hanomezany voninahitra ny Rainareo izay any an-danitra. 
40N	5	17	100,31500	 Aza ataonareo fa tonga aho handrava ny Lalàna na ny Mpaminany; tsy tonga handrava aho, fa hanatanteraka. 
40N	5	18	106,22700	 Fa lazaiko aminareo marina tokoa, fa mandra-pahalevon'ny lanitra sy ny tany, dia tsy hisy ho foana akory amin'ny Lalàna na dia i iray na tendrin-tsoratra iray akory aza, mandra-pahatanterak'izy rehetra. 
40N	5	19	118,04300	 Koa amin'izany, izay handika ny anankiray amin'ireo didy madinika indrindra ireo, ka hampianatra ny olona toy izany, dia ho kely indrindra amin'ny fanjakan'ny lanitra; fa izay hanatanteraka sy hampianatra ireo kosa dia ho lehibe amin'ny fanjakan'ny lanitra. 
40N	5	20	131,29000	 Fa lazaiko aminareo, fa raha tsy lehibe noho ny an'ny mpanora-dalàna sy ny Farisiana ny fahamarinanareo, dia tsy hiditra amin'ny fanjakan'ny lanitra akory hianareo. 
40N	5	21	140,22700	 Efa renareo fa voalaza tamin'ny ntaolo hoe: Aza mamono olona, ary izay hamono olona dia hohelohina amin'ny fitsarana. 
40N	5	22	147,15100	 Fa izaho kosa milaza aminareo fa izay rehetra mitezitra ny rahalahiny dia hohelohina amin'ny fitsarana; ary izay hanao aminy hoe Raka, dia hohelohina amin'ny Sanedrina; ary izay hanao azy hoe Foka dia hohelohina any amin'ny gehen'afo. 
40N	5	23	159,94700	 Koa raha manatitra ny fanatitrao eo amin'ny otely hianao, ka eo vao mahatsiaro fa manana alahelo aminao ny rahalahinao, 
40N	5	24	166,32700	 dia avelao eo amin'ny otely aloha ny fanatitrao, ka mandehàna mihavana amin'ny rahalahinao vao miverina hanolotra ny fanatitrao indray. 
40N	5	25	173,99500	 Mihavàna faingana amin'izay manana ady aminao, dieny samy mbola eo an-dàlana hianareo, fandrao atolotr'izay manana ady aminao amin'ny mpitsara hianao, ary ny mpitsara kosa hanatitra anao amin'ny mpamototra, ka hatao an-tranomaizina hianao. 
40N	5	26	188,25100	 Lazaiko aminao marina tokoa fa tsy ho afaka ao mihitsy hianao, ambara-pandoanao ny variraiventy farany. 
40N	5	27	194,89100	 Efa renareo fa voalaza tamin'ny ntaolo hoe: Aza mijangajanga. 
40N	5	28	199,39100	 Fa izaho kosa milaza aminareo fa izay rehetra hijery vehivavy ka maniry azy, dia efa nijangajanga taminy tao am-pony sahady. 
40N	5	29	206,42300	 Koa raha ny masonao an-kavanana no manafintohina anao, dia esory izy ka ario lavitra anao, fa aleo zavatra iray amin'ny tenanao no very toy izay ny tenanao manontolo no ariana any amin'ny gehen'afo. 
40N	5	30	217,23500	 Ary raha ny tànanao an-kavanana no manafintohina anao, dia tapaho ka ario lavitra anao, fa aleo rantsam-batana iray amin'ny tenanao no very toy izay ny tenanao manontolo no ariana any amin'ny gehen'afo. 
40N	5	31	229,07500	 Ary koa efa voalaza hoe: Na iza na iza hisaotra ny vadiny, dia aoka hanome azy ny taratasy fisaorana. 
40N	5	32	235,36700	 Fa izaho kosa milaza aminareo fa izay rehetra misao-bady, afa-tsy noho ny fijangajangana ihany, dia mampijangajanga azy; ary izay hanambady ny voasaotra dia mijangajanga. 
40N	5	33	245,58700	 Ary efa renareo koa fa voalaza tamin'ny ntaolo hoe: Aza mianiana tsy tò, fa efao amin'ny Tompo ny fianiananao. 
40N	5	34	252,93400	 Fa izaho kosa milaza aminareo tsy hianiana akory, na amin'ny lanitra, fa seza fiandrianan'Andriamanitra izy; 
40N	5	35	259,31500	 na amin'ny tany, fa fandiavan'ny tongony izy; na amin'i Jerosalema, fa tanànan'ny Mpanjaka lehibe izy; 
40N	5	36	266,02600	 na amin'ny lohanao, fa tsy mahay mahafotsy na mahamainty na dia singam-bolo iray akory aza hianao. 
40N	5	37	273,21100	 Fa aoka ny teninareo ho eny, dia eny; tsia, dia tsia; fa izay mihoatra noho izany dia avy amin'ilay ratsy. 
40N	5	38	280,01100	 Efa renareo fa voalaza hoe: Maso efai-maso, nify efai-nify. 
40N	5	39	285,72200	 Fa izaho kosa milaza aminareo tsy hamaly ratsy akory; fa raha misy mamely tehamaina ny takolakao an-kavanana, dia atolory azy koa ny ilany; 
40N	5	40	293,37100	 ary raha misy te-hiady aminao mba hahazahoany ny akanjonao, dia afoizo ho azy koa ny lambanao; 
40N	5	41	298,45800	 ary raha misy manery anao hiaraka aminy arivo dingana, miaraha aminy roa arivo. 
40N	5	42	303,40700	 Omeo izay mangataka aminao, ary aza ilaoza-mihataka izay te-hisambotra aminao. 
40N	5	43	308,50700	 Efa renareo fa voalaza hoe: Ho tia ny namanao hianao ary hankahala ny fahavalonao. 
40N	5	44	314,31100	 Fa izaho kosa milaza aminareo: Tiavo ny fahavalonareo, manaova soa amin'izay mankahala anareo, ary mivavaha ho an'izay manenjika sy manendrikendrika anareo; 
40N	5	45	324,05100	 mba ho zanaky ny Rainareo izay any an-danitra hianareo, dia Ilay mampiposaka ny masoandrony amin'ny tsara fanahy sy ny ratsy fanahy, ary mandatsaka ny ranonorana amin'ny marina sy ny tsy marina. 
40N	5	46	334,54700	 Fa raha izay tia anareo ihany no tianareo, inona no valisoa ho azonareo? Moa va na dia ny poblikàna aza tsy manao izany koa? 
40N	5	47	343,25100	 Ary raha ny rahalahinareo ihany no arahabainareo, inona no mihoatra amin'ny ataonareo? Moa na dia ny jentily aza tsy mba manao izany ihany koa? 
40N	5	48	352,21900	 Koa aoka ho lavorary hianareo tahaka ny fahalavorarian'ny Rainareo izay any an-danitra.
40N	6	1	0,00000	[NY FIANTRANA - NY FIVAVAHANA - NY FIFADIAN-KANINA - NY FIANKINANA AMIN'ANDRIAMANITRA] Tandremo sao hataonareo eo imason'ny olona ny asa soa hataonareo mba hahitany azy; fa raha izany dia tsy hahita valisoa amin'ny Rainareo izay any an-danitra hianareo.
40N	6	2	0,00000	 Koa amin'izany raha manao fiantrana hianao, dia aza mitsoka trompetra eo alohanao tahaka ny fanaon'ny mpihatsaravelatsihy ao amin'ny sinagoga sy eny an-dàlambe, mba hankalazan'ny olona azy. Lazaiko aminareo marina tokoa fa efa azony ny valisoany.
40N	6	3	0,00000	 Fa raha manao fiantrana hianao, aoka ny tànanao havia tsy hahalala izay ataon'ny havanana,
40N	6	4	0,00000	 mba hiafina ny fiantrana ataonao, ary ny Rainao izay mahita ny miafina no hamaly soa anao. 
40N	6	5	0,00000	 Ary raha mivavaka hianareo, aza mba manao tahaka ny mpihatsaravelatsihy, izay tia ny mivavaka mitsangana ao amin'ny sinagoga sy eny an-joron-dàlana, mba hahitan'ny olona azy. Lazaiko aminareo marina tokoa fa efa azony ny valisoany.
40N	6	6	0,00000	 Fa hianao kosa raha hivavaka, dia midira ao amin'ny efi-tranonao, ka rahefa voarindrinao ny varavarana, dia mivavaha amin'ny Rainao izay ao amin'ny mangingina, ary ny Rainao izay mahita ao amin'ny mangingina no hamaly anao.
40N	6	7	0,00000	 Ary raha mivavaka hianareo, dia aza mba maro teny tahaka ny jentily, fa ataony ho ny hamaroan'ny teniny no hihainoana azy.
40N	6	8	0,00000	 Koa aza manahaka azy hianareo, fa na mbola tsy mangataka aminy aza hianareo, fantatry ny Rainareo izay ilainareo.
40N	6	9	0,00000	 Koa mivavaha toy izao hianareo: Rainay any an-danitra, hohamasinina anie ny anaranao, 
40N	6	10	0,00000	 ho tonga anie ny fanjakanao, ho tanteraka anie ny sitra-ponao etý an-tany tahaka ny any an-danitra. 
40N	6	11	0,00000	 Omeo anay anio ny hanina sahaza ho anay; 
40N	6	12	0,00000	 avelao ny fahotanay tahaka ny amelanay izay nanao ratsy taminay, 
40N	6	13	0,00000	 ary aza avelanao ho resin'ny fitaoman-dratsy izahay, fa manafaha anay amin'ny ratsy. Amena. 
40N	6	14	0,00000	 Fa raha mamela ny hadisoan'ny olona hianareo, dia havelan'ny Rainareo any an-danitra koa; 
40N	6	15	0,00000	 fa raha tsy mamela ny hadisoan'ny olona kosa hianareo, dia tsy havelan'ny Rainareo koa ny hadisoanareo. 
40N	6	16	0,00000	 Ary raha mifady hanina hianareo, dia aza manjombona endrika tahaka ny ataon'ny mpihatsaravelatsihy, izay mampisotisoty ny tavany mba hahitan'ny olona fa mifady izy. Lazaiko aminareo marina tokoa fa efa azony ny valisoany. 
40N	6	17	0,00000	 Fa hianao kosa raha mifady hanina, dia hosory zava-manitra ny lohanao, ary sasao ny tavanao, 
40N	6	18	0,00000	 mba tsy ho ny olona no hahita anao hoe mifady hanina, fa ny Rainao izay ao amin'ny mangingina; ary ny rainao izay mahita ao amin'ny mangingina no hamaly soa anao.
40N	6	19	0,00000	 Aza mihary harena ho anareo etý an-tany izay misy harafesina sy kalalao manimba, ary mpangalatra manamy trano sy mangalatra; 
40N	6	20	0,00000	 fa miharia harena ho anareo any an-danitra izay tsy misy harafesina na kalalao manimba, sady tsy misy mpangalatra manamy trano na mangalatra. 
40N	6	21	0,00000	 Fa izay itoeran'ny harenao no itoeran'ny fonao koa. 
40N	6	22	0,00000	 Ny maso no jiron'ny tena: raha tsara ny masonao, dia hazava avokoa ny tenanao rehetra; 
40N	6	23	0,00000	 fa raha ratsy kosa ny masonao, dia ho maizina avokoa ny tenanao rehetra, ka raha zary maizina àry ny fahazavana izay eo amin'ny tenanao, fahamaizinana manao ahoana izany! 
40N	6	24	0,00000	 Tsy misy olona mahay manompo tompo roa, fa ny anankiray ho halany, ary ny anankiray ho tiany; na ny anankiray hombany, ary ny anankiray hoesoiny. Koa tsy mahay manompo an'Andriamanitra sy ny vola hianareo. 
40N	6	25	0,00000	 Noho izany, izao no ataoko aminareo: Aza manahy foana ny amin'ny ainareo, dia izay hohaninareo na hosotroinareo, na ny amin'ny tenanareo, dia izay hotafinareo. Moa tsy ny aina no ambony noho ny hanina, ary ny tena noho ny fitafiana? 
40N	6	26	0,00000	 Jereo ny voro-manidina, fa tsy mba mamafy na mijinja, na manangona an-tsopitra ireny, fa ny Rainareo izay any an-danitra no mamelona azy; ka moa tsy mihoatra lavitra noho ireny va hianareo? 
40N	6	27	0,00000	 Ary iza aminareo, na dia manahy aza, no mahay manalava ny tenany na dia iray hakiho ihany aza? 
40N	6	28	0,00000	 Ary ahoana no anahianareo ny amin'ny fitafiana? Zahao ny fanirin'ny lisy any an-tsaha, fa tsy mba miasa, na mamboly ireny; 
40N	6	29	0,00000	 kanefa lazaiko aminareo, fa na dia Salomona tao amin'ny voninahiny rehetra aza dia tsy mba nitafy tahaka ny anankiray amin'izy ireny. 
40N	6	30	0,00000	 Ka raha toy izany no fanafin'Andriamanitra ny ahitra any an-tsaha, izay eny anio nefa hatsipy any am-patana rahampitso, tsy mihoatra noho izany va no hataony aminareo, ry kely finoana? 
40N	6	31	0,00000	 Noho izany, aza manahy hianareo manao hoe: Inona no hohaninay, na inona no hosotroinay, na inona no hotafinay? 
40N	6	32	0,00000	 Fa ny jentily no mikatsaka izany rehetra izany; ary fantatry ny Rainareo izay any an-danitra fa ilainareo izany. 
40N	6	33	0,00000	 Koa katsaho àry aloha ny fanjakan'Andriamanitra sy ny fahamarinany, dia homena izany rehetra izany hianareo ho fanampiny. 
40N	6	34	0,00000	 Ary aza manahy ny ho ampitso hianareo, fa ny ampitso hanahy ny azy, ary ny anio efa ampy ny fahoriana midona aminy.
40N	7	1	0,00000	[NY AMIN'NY FITSARATSARANA FOANA - NY LÀLANA ETY - NY MPAMINANY SANDOKA] Aza mitsara mba tsy hotsaraina hianareo;
40N	7	2	0,00000	 fa araka ny fitsarana hataonareo no hitsarana anareo, ary araka ny famarana hamaranareo no hamarana anareo koa.
40N	7	3	0,00000	 Ary nahoana hianao no mahita ny tapak'ahitra ao amin'ny mason'ny rahalahinao, nefa tsy mahita ny sakamandimby izay eo amin'ny masonao?
40N	7	4	0,00000	 Ary ahoana no ilazanao amin'ny rahalahinao hoe: Avelao hesoriko ny tapak'ahitra amin'ny masonao, nefa indro fa misy sakamandimby eo amin'ny anao?
40N	7	5	0,00000	 Ry mpihatsaravelatsihy, esory aloha ny sakamandimby izay ao amin'ny masonao, ary rahefa izany dia ho hitanao tsara ny hanesoranao ny tapak’ahitra ao amin’ny mason'ny rahalahinao.
40N	7	6	0,00000	 Aza omena ny alika ny zava-masina, ary aza atsipy amin'ny kisoa ny voahanginareo, sao hitsahiny ireny, dia hifotitra hamiravira anareo izy.
40N	7	7	0,00000	 Mangataha, dia homena hianareo; mitadiava, dia hahita; dony, dia hovohana; 
40N	7	8	0,00000	 fa izay rehetra mangataka no mahazo; izay mitady no mahita, 
40N	7	9	0,00000	 ary izay mandondòna no hovohana. Ary iza aminareo no hanome vato ny zanany, raha mofo no angatahiny; 
40N	7	10	0,00000	 na hanome bibilava azy raha hazandrano no angatahiny? 
40N	7	11	0,00000	 Koa raha hianareo, na dia ratsy aza, mahalala manome zava-tsoa ny zanakareo, tsy mainka va fa ny Rainareo izay any an-danitra no hanome zava-tsoa an'izay mangataka aminy? 
40N	7	12	0,00000	 Koa amin'izany, izay rehetra tianareo hataon'ny olona aminareo, dia mba ataovy amin'ny olona koa toraka izany, fa izany no Lalàna sy Mpaminany. 
40N	7	13	0,00000	 Midira amin'ny vavahady ety, fa lehibe ny vavahady ary malalaka ny làlana mankany amin'ny fahaverezana, ka maro no mahazo any; 
40N	7	14	0,00000	 fa tery kosa ny vavahady, ary ety ny làlana mankany amin'ny fiainana, ka vitsy no mahita azy!
40N	7	15	0,00000	 Tandremo ny mpaminany sandoka, izay manatona anareo manao fitafian'ny ondry, nefa ao anatiny amboadia mitoha; 
40N	7	16	0,00000	 ny voany no hahafantaranareo azy. Moa mioty voaloboka amin'ny tsilo va ny olona, na voanaviavy amin'ny hery? 
40N	7	17	0,00000	 Toy izany ny hazo tsara rehetra mamoa voa tsara, ary ny hazo ratsy rehetra mamoa voa ratsy. 
40N	7	18	0,00000	 Ny hazo tsara tsy mety mamoa voa ratsy, ary ny hazo ratsy tsy mety mamoa voa tsara. 
40N	7	19	0,00000	 Ny hazo rehetra izay tsy mamoa voa tsara hokapaina ka hatsipy ao anaty afo: 
40N	7	20	0,00000	 ka dia ny voany no hahafantaranareo azy. 
40N	7	21	0,00000	 Tsy izay rehetra manao amiko hoe: Tompo, Tompo, no hiditra amin'ny fanjakan'ny lanitra; fa izay manao ny sitra-pon'ny Raiko izay any an-danitra, izy ihany no hiditra amin'ny fanjakan'ny lanitra. 
40N	7	22	0,00000	 Amin'izany andro izany, maro no hanao amiko hoe: Tompo, Tompo, moa tsy naminany tamin'ny anaranao va izahay, ary moa tsy nandroaka demony tamin'ny anaranao va izahay, moa tsy efa nanao fahagagana tamin'ny anaranao va izahay? 
40N	7	23	0,00000	 Ary amin'izany dia holazaiko miharihary aminy hoe: Tsy fantatro akory hianareo na oviana na oviana; mialà amiko hianareo mpanao ratsy. 
40N	7	24	0,00000	 Koa amin'izany, na zovy na zovy mandre izao teniko izao ka mitandrina azy, dia hoharina amin'ny lehilahy hendry izay nanorina ny tranony teo ambonin'ny vatolampy; 
40N	7	25	0,00000	 ary latsaka ny ranonorana ka tondraka ny ony, ary nifofofofo ny rivotra namely izany trano izany, nefa tsy nianjera izy, fa niorina teo ambonin'ny vatolampy. 
40N	7	26	0,00000	 Ary na zovy na zovy mandre izao teniko izao, ka tsy mitandrina azy, dia hanahaka ny lehilahy adala nanorina ny tranony teo ambonin'ny fasika; 
40N	7	27	0,00000	 ary latsaka ny ranonorana ka tondraka ny ony, ary nifofofofo ny rivotra namely izany trano izany, dia nianjera izy ka loza ny faharavany.
40N	7	28	0,00000	 Ary nony efa vitan'i Jeso izany teny izany, dia gaga ny vahoaka tamin'ny fampianarany, 
40N	7	29	0,00000	 satria nampianatra toy ny manana fahefana izy, fa tsy mba tahaka ny mpanora-dalàna teo aminy sy ny Farisiana.
40N	8	1	0,00000	[NY NAHASITRANAN'ILAY BOKA, SY ILAY MPANOMPON'NY KAPITENY SY NY RAFOZAM-BAVIN'I PIERA - DEMONY VOAROAKA] Rahefa nidina avy tany an-tendrombohitra izy, dia narahin'ny vahoaka betsaka. 
40N	8	2	0,00000	 Ary indro nisy lehilahy boka anankiray nanatona, dia nitsaoka azy ka nanao hoe: Tompo ô, raha mety hianao, dia mahay manadio ahy. 
40N	8	3	0,00000	 Ary Jeso naninjitra ny tànany, dia nanendry azy ka nanao hoe: Mety aho, madiova hianao. Dia afaka niaraka tamin'izay ny habokany. 
40N	8	4	0,00000	 Ary hoy Jeso taminy: Tandremo, aza milaza na amin'iza na amin'iza, fa mandehana miseho amin'ny mpisorona, ary atolory ny fanatitra didian'i Moizy haterina mba ho vavolombelon'ny fahasitrananao.
40N	8	5	0,00000	 Ary rahefa niditra tao Kafarnaoma izy, dia nisy kapiteny anankiray nanatona azy ka nihanta taminy, 
40N	8	6	0,00000	 nanao hoe: Tompo ô, marary malemy mandry any an-trano ny ankizilahiko, sady mijaly mafy dia mafy. 
40N	8	7	0,00000	 Ary hoy Jeso taminy: Ho avy hanasitrana azy aho. 
40N	8	8	0,00000	 Fa namaly ilay kapiteny nanao hoe: Tompoko, tsy mba mendrika hidiranao ao ambanin'ny tafon-tranoko aho, fa manonòna teny iray ihany, dia ho sitrana ny ankizilahiko. 
40N	8	9	0,00000	 Fa na dia olom-pehezina aza aho, mba mifehy miaramila ihany koa, ka raha lazaiko amin'ny iray hoe: Andeha hianao, dia mandeha izy; ary amin'ny anankiray: Avia ianao, dia avy izy; ary amin'ny ankiziko; Ataovy izao, dia manao izy. 
40N	8	10	0,00000	 Gaga Jeso nony nandre izany, ka hoy izy tamin'izay nanaraka azy: Lazaiko aminareo marina tokoa fa tsy mbola nahita finoana lehibe tahaka izany aho tamin'Israely. 
40N	8	11	0,00000	 Ary izany koa no ilazako aminareo fa maro ny avy any atsinanana sy avy any andrefana no hipetraka hiara-mihinana amin'ny fihinanam-be miaraka amin'i Abrahama sy Isaaka ary Jakoba any amin'ny fanjakan'ny lanitra, 
40N	8	12	0,00000	 fa ny zanaky ny fanjakana kosa dia hariana any amin'ny maizina any ivelany; any no hisy fitomaniana sy fikitroha-nify. 
40N	8	13	0,00000	 Ary hoy Jeso tamin'ilay kapiteny: Mandehana, ary aoka ho tanteraka aminao araka izay ninoanao. Dia sitrana tamin'izany ora izany ilay ankiziny.
40N	8	14	0,00000	 Ary nony tonga tao an-tranon'i Piera Jeso, dia nahita ny rafozambavin'i Piera nandry fa nararin'ny tazo, 
40N	8	15	0,00000	 dia notendreny ny tànany, ka niala ny tazo, ary nitsangana nandroso sakafo ho azy ireo izy. 
40N	8	16	0,00000	 Ary nony hariva ny andro, dia maro ny azon'ny demony nentina teo aminy, ka teny indraim-bava no nandroahany ny fanahy ratsy, ary nositraniny avokoa izay rehetra narary, 
40N	8	17	0,00000	 mba ho tanteraka ilay tenin'Izaia mpaminany hoe: Izy naka ny rofintsika, sy nitondra ny aretintsika.
40N	8	18	0,00000	 Nony hitan'i Jeso ny hamaroan'ny olona nanodidina azy, dia nasainy hampitaina eny an-dafin-drano izy. 
40N	8	19	0,00000	 Ary nisy mpanora-dalàna anankiray nanatona nilaza taminy hoe: Mpampianatra ô, hanaraka anao aho na aiza na aiza halehanao. 
40N	8	20	0,00000	 Ary hoy Jeso taminy: Ny amboahaolo manan-davaka, ary ny voromanidina manana akany, fa ny Zanak'olona tsy mba manana izay hampandriany ny lohany. 
40N	8	21	0,00000	 Ary ny anankiray tamin'ny mpianany koa nilaza taminy hoe: Tompoko, avelao aho aloha handevina ny raiko; 
40N	8	22	0,00000	 fa hoy Jeso taminy: Manaraha ahy, fa avelao ny maty handevina ny maty ao aminy.
40N	8	23	0,00000	 Ary niondrana tamin'ny sambo kely izy ka narahin'ny mpianany. 
40N	8	24	0,00000	 Dia indro nisy tafio-drivotra mafy tamin'ny ranomasina, ka efa safotry ny onjan-drano ny sambo kely, ary izy anefa natory. 
40N	8	25	0,00000	 Dia nanatona azy ny mpianany, ka namoha azy nanao hoe: Tompoko, vonjeo izahay fa maty. 
40N	8	26	0,00000	 Ary hoy Jeso taminy: Nahoana no saro-tahotra hianareo ry kely finoana? Dia niarina izy, nandidy ny rivotra sy ny ranomasina, ka tonga tony dia tony ny andro. 
40N	8	27	0,00000	 Ary gaga ny olona, ka nanao hoe: Iza io Lehilahy io no manaiky azy ny rivotra sy ny ranomasina?
40N	8	28	0,00000	 Nony efa tonga teny am-pita tamin'ny tanin'ny Geraseny izy, dia nisy lehilahy roa nidiran'ny demony, nivoaka avy tamin'ny fasana, ka namantana taminy; masiaka loatra izy ireo, ka tsy nisy sahy nihazo izany làlana izany. 
40N	8	29	0,00000	 Ary indreo izy niantso hoe: Mifampaninona izahay sy hianao, ry Jeso zanak'Andriamanitra? Hampijaly anay alohan'ny fotoana va no nalehanao atý? 
40N	8	30	0,00000	 Ary nisy kisoa betsaka iray dia, nihinana teny lavidavitra azy teny, 
40N	8	31	0,00000	 ka nihanta tamin'i Jeso ny demony nanao hoe: Raha dia roahinao hiala eto àry izahay, mba alefaso ho amin'iretsy andian-kisoa iretsy. 
40N	8	32	0,00000	 Ary hoy izy taminy: Mandehana. Dia nivoaka ireo, ka niditra tamin'ny kisoa; niaraka tamin'izay, nirifatra nivarina any anaty ranomasina ny kisoa rehetra, ka maty tany anaty rano. 
40N	8	33	0,00000	 Ary nandositra ny mpiandry azy: ka nony tonga tany an-tanàna, dia nilaza izany rehetra izany, sy ny amin'ireo olona roa nidiran'ny demony. 
40N	8	34	0,00000	 Dia indreny ny mponina rehetra tao an-tanàna nivoaka nitsena an'i Jeso, ka nony nahita azy, dia niangavy taminy mba hiala amin'ny faritaniny.
40N	9	1	0,00000	[ILAY MALEMY SITRANA - MATIO, VOANTSO - NY AMIN'NY FIFADIAN-KANINA - FANANGANANA AMIN'NY MATY - FANASITRANANA MARARY - FANDROAHANA DEMONY] Ary niondrana tamin'ny sambo kely izy, dia nita ka tonga tao an-tanànany. 
40N	9	2	0,00000	 Dia indro nisy lehilahy anankiray malemy nandry tamin'ny fandriany nentin'ny olona teo aminy. Nony nahita ny finoan'ireo Jeso, dia hoy izy tamin'ilay malemy: Matokia, anaka, fa voavela ny helokao. 
40N	9	3	0,00000	 Tamin'izay ny sasany tamin'ny mpanora-dalàna nanao anakampo hoe: Miteny ratsy an'Andriamanitra ilay io. 
40N	9	4	0,00000	 Fa Jeso nahalala ny eritreriny ka nanao hoe: Nahoana hianareo no mieritreri-dratsy ao am-ponareo? 
40N	9	5	0,00000	 Inona no moramora kokoa, ny manao hoe: Voavela ny helokao, sa ny manao hoe: Mitsangàna, ka mandehana? 
40N	9	6	0,00000	 Ary mba ho fantatrareo fa ny Zanak'olona manam-pahefana etý an-tany hamela heloka, dia hoy izy tamin'ilay malemy: Mitsangàna, ento ny fandrianao, ary modia any an-tranonao. 
40N	9	7	0,00000	 Dia nitsangana izy ka nody tany an-tranony. 
40N	9	8	0,00000	 Nony nahita izany ny vahoaka, dia natahotra sy nankalaza an'Andriamanitra noho izy nanome ny olona fahefana toy izany. 
40N	9	9	0,00000	 Ary nony niala teo Jeso dia nahita lehilahy anankiray atao hoe Matio, nipetraka teo am-pamorian-ketra, ka hoy izy taminy: Andeha hanaraka ahy hianao. Dia nitsangana izy ka nanaraka azy. 
40N	9	10	0,00000	 Ary raha nisakafo tao an-tranon'i Matio Jeso, dia nisy poblikàna sy mpanota betsaka tonga niara-nihinana tamin'izy sy ny mpianany. 
40N	9	11	0,00000	 Ka nony nahita izany ny Farisiana, dia nilaza tamin'ny mpianany hoe: Nahoana ity Mpampianatrareo no miara-mihinana amin'ny poblikàna sy ny mpanota? 
40N	9	12	0,00000	 Fa hoy Jeso nandre izany: Tsy ny finaritra no mila mpanao fanafody, fa ny marary. 
40N	9	13	0,00000	 Mandehana àry hianareo, ka fantaro ny hevitr'izao teny izao: Ny famindram-po no sitrako, fa tsy ny sorona; fa tsy tonga hiantso ny marina aho, fa ny mpanota.
40N	9	14	0,00000	 Tamin'izay, dia nankao aminy ny mpianatr'i Joany ka nanao hoe: Nahoana izahay sy ny Farisiana no mifady hanina matetika, fa ny mpianatrao kosa no tsy mba mifady? 
40N	9	15	0,00000	 Ary hoy Jeso taminy: Moa mahazo misaona va ny zanaky ny mpampakatra raha mbola eo aminy ny mpampakatra? Fa mbola ho avy ny andro hanesorana ny mpampakatra hiala aminy, ka amin'izay vao hifady hanina izy. 
40N	9	16	0,00000	 Ary tsy misy olona manampina akanjo tonta amin'ny tapa-damba vaovao, fa handrovitra ny tonta ny vao ka hitatra ny triatra. 
40N	9	17	0,00000	 Ary ny barika hoditra tonta tsy mba fasiana divay vaovao; fa raha izany, dia ho vaky ny barika, ka ny divay raraka, ary ny barika simba; fa ny barika hoditra vaovao no fasiana divay vaovao, dia samy maharitra izy roroa.
40N	9	18	0,00000	 Raha mbola niteny izany tamin'ireo izy, dia indro nisy lehiben'ny sinagoga anankiray niditra nanatona sy nitsaoka azy, ka nanao hoe: Tompoko, maty vao izao ny zanako vavy, ka andeha re hametraka ny tànanao aminy, dia ho velona izy. 
40N	9	19	0,00000	 Dia nitsangana Jeso, ka nandeha nanaraka azy izy mbamin'ny mpianany. 
40N	9	20	0,00000	 Ary indro nisy vehivavy nitsidrà nandritra ny roa ambin'ny folo taona, nanatona azy avy eo ivohony, ka nanendry ny moron-tongotr'akanjony; 
40N	9	21	0,00000	 fa hoy izy anakampony: Na dia ny akanjony ihany aza no ho voakasiko, dia ho sitrana aho. 
40N	9	22	0,00000	 Ary nitodika Jeso ka nahita azy, dia nanao hoe: Matokia, anaka, ny finoanao no nahasitrana anao. Hatramin'izay dia sitrana ravehivavy. 
40N	9	23	0,00000	 Nony tonga tany an-tranon'ilay lehibe Jeso ka nahita ny mpitsoka sodina, sy ny olona maro nitabataba, dia nanao hoe: 
40N	9	24	0,00000	 Mialà hianareo, fa tsy maty akory razazavavy, fa matory. Dia nihomehezan'ireo izy. 
40N	9	25	0,00000	 Ary rahefa navoaka ny olona, dia niditra izy, ka nandray ny tànan'ilay zazavavy, dia nitsangana io. 
40N	9	26	0,00000	 Ary niely tamin'izany tany rehetra izany ny lazan'izany
40N	9	27	0,00000	 Ary nony niala teo Jeso, dia nisy jamba roalahy nanaraka azy, sady niantso mafy nanao hoe: Ry Zanak'i Davida ô! mamindrà fo aminay. 
40N	9	28	0,00000	 Nony tonga tany an-trano izy, dia nanatona azy ireto jamba, ary hoy Jeso taminy: Moa mino hianareo fa mahay manao izany aho? Eny, Tompoko, hoy ireo taminy. 
40N	9	29	0,00000	 Dia notendreny ny masony, ka hoy izy: Aoka ho tanteraka aminareo araka ny finoanareo. 
40N	9	30	0,00000	 Dia nihiratra ny masony, ary Jeso nandrara azy mafy hoe: Tandremo sao ho ren'olona izao; 
40N	9	31	0,00000	 kanjo nony nandeha ireo, dia nampiely ny lazany tamin'izany tany rehetra izany.
40N	9	32	0,00000	 Nony lasa ireo, dia indro nentin'ny olona teo amin'i Jeso indray ity lehilahy anankiray sady moana no azon'ny demony. 
40N	9	33	0,00000	 Ary nony voaroaka ny demony, dia niteny ilay moana ka gaga ny vahoaka sady nanao hoe: Tsy mbola nisy toy izany tamin'Israely. 
40N	9	34	0,00000	 Fa ny Farisiana kosa nanao hoe: Ny lehiben'ny demony no androahany ny demony.
40N	9	35	0,00000	 Ary Jeso nitety ny tanàna sy ny vohitra rehetra, nampianatra teo amin'ny sinagogany sy nitory ny Evanjelin'ny fanjakan'Andriamanitra, ary nahasitrana ny aretina mbamin'ny rofy rehetra. 
40N	9	36	0,00000	 Onena izy nahita ireto vahoaka be nijaly sy nafoy toy ny ondry tsy misy mpiandry. 
40N	9	37	0,00000	 Dia hoy izy tamin'ny mpianany: ny vary hojinjaina be, fa ny mpijinja no vitsy; 
40N	9	38	0,00000	 koa mihantà amin'ny Tompom-bary mba haniraka mpijinja amin'ny variny.
40N	10	1	0,00000	[NY NIANTSOAN'I JESO NY APOSTOLY ROA AMBIN'NY FOLO LAHY SY NANIRAHANY AZY HITORY TENY] Ary niantso ny mpianany roa ambin'ny folo lahy izy ka nanome azy fahefana handroaka fanahy maloto, sy hahasitrana ny aretina mbamin'ny rofy rehetra. 
40N	10	2	0,00000	 Ary ireto no anaran'ny Apostoly roa ambin'ny folo lahy: Ny voalohany dia Simona izay atao hoe Piera, dia Andre rahalahiny, 
40N	10	3	0,00000	 Jakoba zanak'i Zebede sy Joany rahalahiny, Filipo sy Bartelemy, Tomà sy Matio ilay poblikàna, Jakoba zanak'i Alfe sy Tade, 
40N	10	4	0,00000	 Simona ilay Kananeana, ary Jodasy Iskariota ilay namadika azy.
40N	10	5	0,00000	 Ireo ny roa ambin'ny folo lahy izay niarahin'i Jeso rahefa nohafatrafarany hoe: Aza manaraka ny làlana mankany amin'ny Jentily, ary aza miditra amin'ny tanànan'ny Samaritana, 
40N	10	6	0,00000	 fa aleo mankany amin'ny ondry very amin'ny taranak'Israely. 
40N	10	7	0,00000	 Ary raha mandeha hianareo, mitoria hoe: Efa akaiky ny fanjakan'ny lanitra. 
40N	10	8	0,00000	 Sitrano ny marary, atsangano ny maty, diovy ny boka, roahy ny demony: nahazo maimaim-poana hianareo, koa manomeza maimaim-poana. 
40N	10	9	0,00000	 Aza mitondra volamena na volafotsy na varahina ao amin'ny fehin-kibonareo, 
40N	10	10	0,00000	 na kitapom-batsy eny an-dàlana, na akanjo roa, na kiraro, na tehina, fa ny mpiasa dia mendrika homen-kanina. 
40N	10	11	0,00000	 Ary amin'izay tanàna na vohitra hidiranareo, dia anontanio izay mendrika hidiranareo ao, ka mitoera ao aminy ambara-pialanareo. 
40N	10	12	0,00000	 Ary raha vao miditra ao amin'ny trano hianareo, dia miarahabà hoe: Ho amin'ity trano ity anie ny fiadanana; 
40N	10	13	0,00000	 ka raha mendrika tokoa ny ao an-trano, dia ho tonga ao aminy ny fiadanana nantsoinareo; fa raha tsy mendrika kosa izy, dia hiverina aminareo ny fiadanana nantsoinareo. 
40N	10	14	0,00000	 Ary raha misy tsy mampiantrano anareo na tsy mihaino ny teninareo, dia mialà amin'izany trano izany, na amin'izany tanàna izany, ka ahintsano ny vovoka amin'ny tongotrareo. 
40N	10	15	0,00000	 Lazaiko marina aminareo fa ho moramora kokoa ny hatao amin'i Sodoma sy Gomora amin'ny andro fitsarana noho ny hatao amin'izany tanàna izany.
40N	10	16	0,00000	 Indro izaho maniraka anareo tahaka ny ondry eo afovoan'ny amboadia, ka mbà malina tahaka ny bibilava hianareo, ary mbà tsotra toy ny voromailala. 
40N	10	17	0,00000	 Mitandrema, fa hotorin'ny olona amin'ny fitsarany hianareo, sy hokapohiny ao amin'ny sinagogany; 
40N	10	18	0,00000	 ary hoentiny eo anatrehan'ny mpanapaka sy ny mpanjaka hianareo noho ny amiko, mba ho vavolombeloko eo aminy sy amin'ny jentily. 
40N	10	19	0,00000	 Fa raha hatolony hianareo, dia aza manahy izay fomba fandaha-teny na izay teny holazainareo, fa hatoro anareo eo no ho eo ihany izany; 
40N	10	20	0,00000	 satria tsy hianareo no hiteny, fa ny Fanahin'ny Rainareo no hiteny ao aminareo. 
40N	10	21	0,00000	 Ary ny rahalahy hanolotra ny rahalahiny hovonoina, ny ray hanolotra ny zanany, ny zanaka hiodina amin'ny rainy aman-dreniny ka hamono azy; 
40N	10	22	0,00000	 ary ho halan'ny olona rehetra hianareo noho ny anarako; fa izay haharitra hatramin'ny farany no ho voavonjy. 
40N	10	23	0,00000	 Raha enjehina amin'ny tanàna anankiray hianareo, dia mandosira any amin'ny hafa; fa lazaiko aminareo marina tokoa fa tsy hahatety ny tanànan'Israely hianareo mandra-pahatongan'ny Zanak'olona.
40N	10	24	0,00000	 Ny mpianatra tsy ambony noho ny mpampianatra, na ny mpanompo noho ny tompony; 
40N	10	25	0,00000	 fa ampy ho an'ny mpianatra ny tahaka ny mpampianatra azy, ary ho an'ny mpanompo ny tahaka ny tompony. Raha ny lohan'ny fianakaviana aza nantsoiny hoe Belzeboba, mainka fa ny ankohonany: 
40N	10	26	0,00000	 koa aza matahotra azy hianareo. Fa tsy misy takona izay tsy haseho, na miafina izay tsy ho fantatra. 
40N	10	27	0,00000	 Izay lazaiko aminareo ao amin'ny maizina, dia ambarao eo amin'ny mazava; ary izay bitsibitsihina amin'ny sofinareo, torio eny ambony tafon-trano; 
40N	10	28	0,00000	 ary aza matahotra izay mamono ny vatana fa tsy mahay mamono ny fanahy, fa aleo matahotra izay mahay mamarina ny vatana sy ny fanahy any amin'ny afobe. 
40N	10	29	0,00000	 Moa tsy varifitoventy monja va no vidin'ny fody roa. Kanefa na ireny aza tsy hisy latsaka amin'ny tany iray akory raha tsy avelan'ny Rainareo. 
40N	10	30	0,00000	 Na ny volon-dohanareo aza dia efa voaisa avokoa.
40N	10	31	0,00000	 Koa aza matahotra, fa mihoa-bidy lavitra noho ny fody maro hianareo. 
40N	10	32	0,00000	 Ary amin'izany izay rehetra hanaiky ahy eo anatrehan'ny olona dia ho ekeko izy eo anatrehan'ny Raiko izay any an-danitra; 
40N	10	33	0,00000	 ary izay handà ahy eo anatrehan'ny olona, dia holaviko kosa izy eo anatrehan'ny Raiko izay any an-danitra.
40N	10	34	0,00000	 Aza ataonareo fa tonga hitondra fiadanana eo an-tany aho; tsy hitondra fiadanana no nahatongavako, fa hitondra sabatra; 
40N	10	35	0,00000	 fa tonga aho mba hampisaraka ny zanakalahy amin'ny rainy, sy ny zanakavavy amin'ny reniny, ary ny vinantovavy amin'ny rafozany vavy; 
40N	10	36	0,00000	 ary ny ankohonan'ny olona ihany no ho fahavalony. 
40N	10	37	0,00000	 Izay tia ny rainy sy ny reniny mihoatra noho izaho, dia tsy mendrika ahy; ary izay tia ny zanany lahy na ny zanany vavy mihoatra noho izaho, dia tsy mendrika ahy. 
40N	10	38	0,00000	 Ary izay tsy mitondra ny hazo fijaliany ka tsy manaraka ahy, dia tsy mendrika ahy. 
40N	10	39	0,00000	 Izay mamonjy ny ainy no hahavery azy, fa izay hahafoy ny ainy noho ny amiko kosa no hahavonjy azy.
40N	10	40	0,00000	 Izay mandray anareo, mandray ahy; ary izay mandray ahy, dia mandray izay naniraka ahy. 
40N	10	41	0,00000	 Izay mandray ny mpaminany noho izy mpaminany, dia hahazo ny valisoan'ny mpaminany; ary izay mandray olo-marina noho izy olo-marina, dia hahazo ny valisoan'ny olo-marina; 
40N	10	42	0,00000	 ary na iza na iza hanome rano mangatsiaka na dia eran'ny kapoaka monja aza hosotroin'ny anankiray amin'ireo madinika indrindra ireo, noho izy mpianatro, dia lazaiko marina aminareo fa tsy ho very valisoa izy.
40N	11	1	0,00000	[NY NANIRAHAN'I JOANY OLONA HO ANY AMIN'I JESO - NY NIDERÀN'I JESO AN'I JOANY - FANINIANA NY TSY MIBEBAKA] Ary rahefa tapitra ny fampianarana nomen'i Jeso an'ireo mpianany roa ambin'ny folo lahy ireo, dia niala tao izy, ka nandeha nampianatra sy nitory teny tamin'ny tanàna manodidina rehetra. 
40N	11	2	0,00000	 Ary nony ren'i Joany tao an-tranomaizina ny nataon'ny Kristy, dia naniraka roa lahy tamin'ny mpianany izy 
40N	11	3	0,00000	 hanao aminy hoe: Hianao va no Ilay ho avy, sa mbola hafa no andrasantsika? 
40N	11	4	0,00000	 Dia namaly Jeso ka nanao taminy hoe: Mandehana ka lazao amin'i Joany izao zavatra renareo sy hitanareo izao: 
40N	11	5	0,00000	 mahiratra ny jamba, afaka ny mandringa, sitrana ny boka, malady ny marenina, atsangana ny maty, torina amin'ny malahelo ny Evanjely, 
40N	11	6	0,00000	 ary sambatra izay tsy tafintohina noho ny amiko.
40N	11	7	0,00000	 Nony lasa ireo, dia nilaza an'i Joany tamin'ny vahoaka Jeso, nanao hoe: Hizaha inona no nalehanareo tany an'efitra? Volotara hetsiketsehin'ny rivotra va?
40N	11	8	0,00000	 Sa hizaha inona no nalehanareo tany? Lehilahy tsara fitafiana va? Indro any amin'ny tranon'ny mpanjaka izay tsara fitafiana. 
40N	11	9	0,00000	 Sa hizaha inona àry no nalehanareo tany? Moa mpaminany va? Eny! hoy izaho aminareo, ary ambony noho ny mpaminany aza, 
40N	11	10	0,00000	 fa izy no ilay voasoratra hoe: Indro aho maniraka ny anjeliko hialoha anao sy hamboatra ny làlanao. 
40N	11	11	0,00000	 Lazaiko aminareo marina tokoa fa amin'izay natera-behivavy mbola tsy nisy nitsangana izay lehibe noho Joany Batista; kanefa izay kely indrindra amin'ny fanjakan'ny lanitra no lehibe noho izy. 
40N	11	12	0,00000	 Ary hatramin'ny andron'i Joany Batista no ho mankaty, dia azo an-keriny ny fanjakan'ny lanitra, ka ny mpanao an-keriny no mahazo azy. 
40N	11	13	0,00000	 Fa ny Mpaminany rehetra sy ny Lalàna dia naminany hatramin'i Joany, 
40N	11	14	0,00000	 ary raha mety mino hianareo, dia izy no ilay Elia ho avy. 
40N	11	15	0,00000	 Izay manan-tsofina hihainoana aoka hihaino.
40N	11	16	0,00000	 Amin'inona no hanoharako ity taranaka ity? Amin'ny ankizy madinika mipetraka eny an-kianja, izay miantso ny namany, 
40N	11	17	0,00000	 ka manao hoe: Nitsoka sodina taminareo izahay, nefa tsy nandihy hianareo; nanao hira mampalahelo izahay, nefa tsy nandon-tratra hianareo. 
40N	11	18	0,00000	 Fa tonga Joany, tsy nihinana tsy nisotro, nataon'ny olona hoe: Azon'ny demony izy. 
40N	11	19	0,00000	 Tonga indray ny Zanak'olona, mihinana sy misotro, lazain'ny olona hoe: Lehilahy lian-kanina io, sady mpisotro divay sy sakaizan'ny poblikàna mbamin'ny olon-dratsy fiaina rehetra. Fa efa nohamarinin'ny zanany ny Fahendrena.
40N	11	20	0,00000	 Ary tamin'izay, dia nanomboka niteny mafy ireo tanàna nanaovany fahagagana maro izy, satria tsy nibebaka ireo, 
40N	11	21	0,00000	 ka nataony hoe: Loza ho anao, ry Korozaina, loza ho anao, ry Betsaida! fa raha izay no tany Tira sy Sidòna no natao ny fahagagana natao taminareo, dia efa ho nibebaka ela tamin'ny akanjo malailay sy tamin'ny lavenona izy. 
40N	11	22	0,00000	 Koa lazaiko aminareo, fa amin'ny andron'ny fitsarana, dia ho moramora kokoa ny hatao amin'i Tira sy Sidòna noho ny hatao aminareo. 
40N	11	23	0,00000	 Ary hianao, ry Kafarnaoma, hasandratra hatrany an-danitra va hianao? Hietry hatrany amin'ny afobe hianao, fa raha tany Sodoma no natao ny fahagagana natao tao aminao, dia mbola ho nitsangan-ko tanàna mandraka androany izy. 
40N	11	24	0,00000	 Koa dia lazaiko aminao fa ho moramora kokoa ny hatao amin'i Sodoma amin'ny andron'ny fitsarana noho ny hatao aminao.
40N	11	25	0,00000	 Tamin'izany andro izany, dia hoy indray Jeso: Misaotra anao aho, Raiko, Tompon'ny lanitra sy ny tany, fa nanafina izany zavatra izany tamin'ny hendry sy be saina hianao, ary nanambara azy tamin'ny tso-po kosa. 
40N	11	26	0,00000	 Eny, misaotra aho, Raiko, fa izany no sitra-ponao. 
40N	11	27	0,00000	 Efa nomen'ny Raiko ahy ny zavatra rehetra, ary tsy misy mahalala ny Ray afa-tsy ny zanaka sy izay tian'ny Zanaka hanehoana azy. 
40N	11	28	0,00000	 Mankanesa atý amiko hianareo rehetra izay mitondra fahoriana sy mavesatra entana, fa hanamaivana anareo aho. 
40N	11	29	0,00000	 Ento ny jiogako, ary mianara amiko, fa malemy fanahy sy manetry tena ao am-po aho, dia hahita fiadanana ho an'ny fanahinareo hianareo; 
40N	11	30	0,00000	 fa mora entina ny jiogako, ary maivana ny entako.
40N	12	1	0,00000	[NY NIOTAZAN'NY MPIANATRA SALOHIM-BARY TAMIN'NY SABATA - FANASITRANANA OLONA - ADY HEVITRA TAMIN'NY FARISIANA - FAMANTARAN'I JONASA MPAMINANY] Tamin'izany andro izany Jeso namaky ny tanimbary tamin'ny andro sabata, ary noana ny mpianany ka nioty salohim-bary, dia nihinana; 
40N	12	2	0,00000	 fa nony nahita izany ny Farisiana, dia nilaza taminy hoe: Indro ny mpianatrao manao izay tsy fanao amin'ny sabata. 
40N	12	3	0,00000	 Ary hoy izy taminy: Moa tsy novakinareo va izay nataon'i Davida raha noana izy sy izay nanaraka azy, 
40N	12	4	0,00000	 fa niditra tao an-tranon'Andriamanitra izy, ka nihinana ny mofo alahatra, kanefa tsy nisy nahazo nihinana izany na izy na izay nanaraka azy, afa-tsy ny mpisorona ihany? 
40N	12	5	0,00000	 Sa tsy novakinareo ao amin'ny Lalàna va fa amin'ny andro sabata dia mandika ny sabata ny mpisorona ao amin'ny tempoly, kanefa tsy meloka izy? 
40N	12	6	0,00000	 Ary lazaiko aminareo fa misy eto lehibe noho ny tempoly. 
40N	12	7	0,00000	 Raha fantatrareo mantsy ny hevitry ny teny hoe: Ny famindram-po no sitrako fa tsy ny sorona, dia tsy ho nanameloka ny tsy manan-tsiny hianareo; 
40N	12	8	0,00000	 satria tompon'ny sabata aza ny Zanak'olona.
40N	12	9	0,00000	 Nony niala teo izy dia niditra tao amin'ny sinagogan'ireo, 
40N	12	10	0,00000	 ary nisy lehilahy maty tànana teo, ka hoy ireo nanontany an'i Jeso: Moa mety va ny manasitrana amin'ny andro sabata? Mba hiampangany azy no nanaovan'izy ireo an'izany.
40N	12	11	0,00000	 Dia izao no navaliny azy: Iza moa aminareo no manana ondry iray latsaka an-kady amin'ny sabata ka tsy handray azy sy hanatsoaka azy ao?
40N	12	12	0,00000	 Ary moa tsy ambony lavitra noho ny ondry va ny olona? Koa amin'izany, azo atao ny manao soa amin'ny sabata.
40N	12	13	0,00000	 Ary tamin'izay dia hoy izy tamin-dralehilahy: Ahinjiro ny tànanao. Dia nahinjiny, ka sitrana tahaka ny ilany.
40N	12	14	0,00000	 Ary lasa nivoaka ny Farisiana ka niara-nioko ny amin'izay hahafaty azy.
40N	12	15	0,00000	 Fa nahalala izany Jeso ka dia niala teo. Maro ny vahoaka nanaraka azy, ka nositraniny izay rehetra narary tamin'ireny;
40N	12	16	0,00000	 nefa norarany izy ireo tsy hanao izay hahafantarana azy,
40N	12	17	0,00000	 mba ho tanteraka ny teny nolazain'Izaia mpaminany hoe:
40N	12	18	0,00000	 Indro ny Mpanompoko izay nofidiko, dia ilay malalako izay ankasitrahan'ny foko indrindra; hapetrako ao aminy ny Fanahiko, ary hanambara ny marina amin'ny jentily izy.
40N	12	19	0,00000	 Tsy hifanditra izy, na hiantso mafy, ary tsy hisy handre ny feony eny an-dàlana;
40N	12	20	0,00000	 tsy hanapaka ny volotara vaky izy, na hamono ny lahin-jiro manetona, ambara-pamoakany ny rariny ho mpandresy;
40N	12	21	0,00000	 ary ny jentily hitoky amin'ny anarany. 
40N	12	22	0,00000	 Tamin'izay nisy lehilahy azon'ny demony, sady jamba no moana, nentina teo aminy: dia nositraniny io, ka niteny sy nahita.
40N	12	23	0,00000	 Gaga avokoa ny vahoaka rehetra ka nanao hoe: Moa tsy ity va no Zanak'i Davida? 
40N	12	24	0,00000	 Fa nony nandre izany ny Farisiana dia nanao hoe: Tsy misy androahan'ilay iny ny demony afa-tsy Belzeboba lehiben'ny demony. 
40N	12	25	0,00000	 Fantatr'i Jeso anefa ny heviny ka hoy izy: Ho rava ny fanjakana rehetra izay miady an-trano, ary ho levona ny tanàna rehetra na ny fianakaviana izay miady an-trano. 
40N	12	26	0,00000	 Raha Satana no mandroaka an'i Satana, dia miady an-trano izy, ka ahoana no haharetan'ny fanjakany? 
40N	12	27	0,00000	 Ary raha Belzeboba no androahako ny demony, iza kosa no androahan'ny zanakareo azy? Koa amin'izany, izy ireo ihany no hitsara anareo. 
40N	12	28	0,00000	 Fa raha ny Fanahin'Andriamanitra ihany kosa no androahako ny demony, dia efa tonga aminareo tokoa ny fanjakan'Andriamanitra. 
40N	12	29	0,00000	 Fa hataon'ny olona ahoana no fiditra ao an-tranon'ny mahery handroba ny entany, raha tsy afatony aloha izay mahery? dia vao handroba ny ao an-tranony izy. 
40N	12	30	0,00000	 Izay tsy momba ahy, manohitra ahy; ary izay tsy miara-mamory amiko dia manahaka. 
40N	12	31	0,00000	 Noho izany, izao no lazaiko aminareo: Hahazo famelan-keloka ny olona amin'ny ota rehetra sy amin'ny fitenenan-dratsy rehetra, fa tsy hahazo famelan-keloka izy amin'ny fitenenan-dratsy ny Fanahy Masina. 
40N	12	32	0,00000	 Ary na iza na iza hanao teny manohitra ny Zanak'olona, dia hahazo famelan-keloka ihany: fa izay hanao teny manohitra ny Fanahy Masina kosa, dia tsy hahazo famelan-keloka, na amin'ity fiainana ity na amin'ny ho avy. 
40N	12	33	0,00000	 Koa lazao fa tsara ny hazo sy ny voany; na hoe: ratsy ny hazo sy ny voany, satria ny voany no ahafantarana ny hazo. 
40N	12	34	0,00000	 Ry taranaky ny menarana, hataonareo izay ratsy fanahy ahoana no fiteny zavatra tsara? fa izay mameno ny fo ihany no tsy maintsy haloaky ny vava. 
40N	12	35	0,00000	 Ny olona tsara fanahy mamoaka zava-tsoa avy amin'ny rakitra soa ao am-pony; ary ny olona ratsy fanahy mamoaka zava-dratsy avy amin'ny rakitra ratsy ao am-pony. 
40N	12	36	0,00000	 Ary lazaiko aminareo, fa amin'ny andro fitsarana, dia hampamoahina ny olona amin'izay teny foana rehetra nolazainy, 
40N	12	37	0,00000	 fa ny teninao no hanamarinana anao, ary ny teninao no hanamelohana anao. 
40N	12	38	0,00000	 Tamin'izay ny sasany tamin'ny mpanora-dalàna sy ny Farisiana namaly azy hoe: Tompo, mba ta-hahita famantarana avy aminao izahay. 
40N	12	39	0,00000	 Fa namaly izy ka nanao hoe: Mangata-pamantarana ity taranaka ratsy sy mpijangajanga ity, fa tsy homena famantarana hafa afa-tsy ny an'i Jonasa mpaminany izy; 
40N	12	40	0,00000	 fa tahaka ny nitoeran'i Jonasa hateloan'andro sy hateloan'alina tany an-kibon'ny hazandrano lehibe no hitoeran'ny Zanak'olona hateloan'andro sy hateloan'alina ao anatin'ny tany koa. 
40N	12	41	0,00000	 Ny olona tany Niniva hitsangana hanohitra ity taranaka ity amin'ny andro fitsarana ka hanameloka azy, satria nibebaka izy ireo nony nitorian'i Jonasa teny; nefa indro misy lehibe noho Jonasa eto. 
40N	12	42	0,00000	 Ilay mpanjakavavy avy any atsimo hitsangana hanohitra ity taranaka ity amin'ny andro fitsarana ka hanameloka azy; fa niala avy tany amin'ny faravazan-tany izy ka nankatý hihaino ny fahendren'i Salomona, nefa indro misy lehibe noho Salomona eto. 
40N	12	43	0,00000	 Rahefa nivoaka avy amin'ny olona ny fanahy maloto, dia mandehandeha eny amin'ny tanety maina hitady fialan-tsasatra; fa tsy mahita izy, 
40N	12	44	0,00000	 ka hoy izy: Hody any an-tranoko izay nivoahako aho. Ary nony tonga izy ka hitany fa foana sy voadio ary voaravaka ny trano, 
40N	12	45	0,00000	 dia mandeha izy maka fanahy fito hafa ratsiratsy kokoa noho izy, dia miditra izy ireo ka monina ao, ary ny faran'izany olona izany no ratsy noho ny voalohany. Dia ho tahaka izany koa no hanjò ity taranaka ity. 
40N	12	46	0,00000	 Raha mbola niteny tamin'ny vahoaka izy, dia indreo ny reniny sy ny rahalahiny nijanona teo alatrano nitady hiteny aminy, 
40N	12	47	0,00000	 ka nisy olona anankiray nilaza taminy hoe: Indreo ny reninao sy ny rahalahinao ao alatrano, mitady anao. 
40N	12	48	0,00000	 Fa izao no navaliny an'ilay nilaza taminy: Iza moa no reniko, ary zovy no rahalahiko? 
40N	12	49	0,00000	 Dia naninjitra ny tànany nanondro ny mpianany izy ka nanao hoe: Ireo no reniko sy rahalahiko. 
40N	12	50	0,00000	 Fa na zovy na zovy hanao ny sitra-pon'ny Raiko izay any an-danitra, dia rahalahiko sy anabaviko ary reniko.
40N	13	1	0,00000	[NY VOA NAFAFY - NY AHI-DRATSY - NY VOANTSINAPY - NY LALIVAY - NY RAKITRA - NY HARATO] Tamin'izany andro izany, rahefa nivoaka avy tao an-trano Jeso, dia nipetraka tao amoron-dranomasina. 
40N	13	2	0,00000	 Ary be ny vahoaka nitangorona teo aminy, ka niditra teo an-tsambo kely izy, dia nipetraka teo, ary ny olona rehetra kosa teo amoron-drano. 
40N	13	3	0,00000	 Ary nilaza zavatra maro tamin'ireo tamin'ny fanoharana izy nanao hoe: Indro nivoaka hamafy ny mpamafy; 
40N	13	4	0,00000	 ary nony namafy izy, ny sasany latsaka teny amoron-dàlana, dia tonga ny voro-manidina ka nitsindroka azy; 
40N	13	5	0,00000	 ny sasany latsaka tamin'ny tany be vato sady manify nofo, ka nitsimoka vetivety, satria tsy lalina ny nofon-tany; 
40N	13	6	0,00000	 kanjo nony niposaka ny masoandro, dia nalazo izy ka maina, satria tsy latsa-paka. 
40N	13	7	0,00000	 Ny sasany latsaka tany anaty tsilo, dia nitombo ny tsilo ka dia nahafaty azy; 
40N	13	8	0,00000	 ary ny sasany latsaka tamin'ny tany tsara, dia namoa: ao ny tonga avo zato heny, ao ny enim-polo, ary ao ny telo-polo. 
40N	13	9	0,00000	 Izay manan-tsofina hihainoana, aoka izy hihaino.
40N	13	10	0,00000	 Ary nanatona ny mpianany ka nilaza taminy hoe: Nahoana no fanoharana no itenenanao aminy? 
40N	13	11	0,00000	 Namaly izy ka nanao taminy hoe: Satria hianareo no nomena hahalala ny zava-miafina amin'ny fanjakan'ny lanitra, fa izy ireo tsy mba nomena izany. 
40N	13	12	0,00000	 Fa izay manana dia homena ka hanam-be izy, ary izay tsy manana kosa, na dia izay ananany aza dia hesorina aminy. 
40N	13	13	0,00000	 Ary noho izany, dia fanoharana no itenenako aminy: satria mijery izy fa tsy mahita, ary mandre fa tsy mahazo na mahalala; 
40N	13	14	0,00000	 ka tanteraka aminy ilay faminanian'Izaia manao hoe: Handre amin'ny sofinareo hianareo fa tsy hahalala, ary hijery amin'ny masonareo fa tsy hahita; 
40N	13	15	0,00000	 fa ny fon'ity vahoaka ity efa nihamafy, ny sofiny efa nihadonto, ary ny masony efa nakimpiny, sao mahita ny masony sy mandre ny sofiny, ka hahalala ny fony, dia hibebaka izy ary hositraniko. 
40N	13	16	0,00000	 Fa hianareo kosa, sambatra ny masonareo fa mahita, ary ny sofinareo fa mandre. 
40N	13	17	0,00000	 Lazaiko aminareo marina tokoa, fa maro ny mpaminany sy ny olo-marina naniry hahita ny hitanareo fa tsy nahita, ary handre ny renareo fa tsy nandre.
40N	13	18	0,00000	 Koa henoy ary ny hevitry ny fanoharana ny amin'ny mpamafy. 
40N	13	19	0,00000	 Raha misy mandre ny tenin'ny fanjakan'Andriamanitra nefa tsy mahalala, dia avy ilay ratsy ka manesotra izay voafafy tao am-pony: dia izany no ilay nafafy teny an-dalam-be. 
40N	13	20	0,00000	 Ary ilay nafafy tamin'ny tany be vato no izay mandre ny teny sy mandray azy an-kafaliana miaraka amin'izay, 
40N	13	21	0,00000	 nefa tsy miorim-paka izy ka tsy maharitra ela; fa nony misy fahoriana sy fanenjehana noho ny teny, dia tafintohina miaraka amin'izay izy. 
40N	13	22	0,00000	 Ilay nafafy tany anaty tsilo no izay mandre ny teny, fa ny fiahiana izao fiainana izao sy ny fitaky ny harena mamono ny teny ao aminy, ka tonga tsy mamoa izy. 
40N	13	23	0,00000	 Fa ilay nafafy tamin'ny tany lonaka kosa no izay mandre ny teny ka mahalala azy; dia mamoa, ny sasany avo zato heny, ny sasany enim-polo, ary ny sasany telo-polo heny.
40N	13	24	0,00000	 Ary nanao fanoharana hafa taminy koa izy, nanao hoe: Ny fanjakan'ny lanitra dia mitovy amin'ny lehilahy izay namafy voa tsara tamin'ny taniny; 
40N	13	25	0,00000	 fa raha natory ny olona, dia tonga ny fahavalony, ka namafy voan'ahi-dratsy tamin'ny vary, dia lasa. 
40N	13	26	0,00000	 Nony naniry ny vary ka niteraka, dia nitranga koa ny ahi-dratsy. 
40N	13	27	0,00000	 Dia avy ny mpanompon-dralehilahy nanao hoe: Tompoko, moa tsy voa tsara va no nafafinao tao amin'ny taninao, ka nahoana no tonga misy ahi-dratsy koa? 
40N	13	28	0,00000	 Ny fahavaloko no nanao izany, hoy ny navaliny. Tianao va ny handehananay hiava azy? hoy ireo mpanompony taminy. 
40N	13	29	0,00000	 Tsia, hoy izy, fandrao hogontanareo mbamin'ny vary, raha manongotra ny ahi-dratsy hianareo. 
40N	13	30	0,00000	 Avelao hiara-maniry izy roroa ambara-pihavin'ny fijinjana; fa raha tonga ny taom-pijinjana, dia holazaiko amin'ny mpijinja hoe: Ongoty aloha ny ahi-dratsy, dia fehezo amboarany mba hodorana; ary angony ho any an-tsompitro ny vary.
40N	13	31	0,00000	 Ary nanao fanoharana hafa taminy koa izy nanao hoe: Ny fanjakan'ny lanitra dia mitovy amin'ny voan-tsinapy izay nalain'ny olona ka nafafiny tany an-tanimboliny. 
40N	13	32	0,00000	 Kely indrindra amin'ny voan-javatra rehetra izy; fa rahefa nitombo kosa, dia lehibe noho ny anana rehetra, ka tonga hazo; dia avy ny voro-manidina mipetraka ao amin'ny rantsany.
40N	13	33	0,00000	 Ary nanao fanoharana hafa taminy koa izy hoe: Ny fanjakan'ny lanitra dia mitovy amin'ny lalivay, izay nalain'ny vehivavy anankiray ka nataony tao amin'ny koban-dafarina intelon'ny famarana, mandra-pahazon'ny lalivay azy rehetra. 
40N	13	34	0,00000	 Fanoharana no nilazan'i Jeso izany rehetra izany tamin'ny vahoaka, ary izy tsy niteny taminy afa-tsy tamin'ny fanoharana, 
40N	13	35	0,00000	 mba ho tanteraka ny tenin'ny mpaminany manao hoe: Hiloa-bava hilaza fanoharana aho, ary hanambara zavatra izay miafina hatramin'ny nanaovana an'izao tontolo izao.
40N	13	36	0,00000	 Tamin'izay, nony efa nampody ny vahoaka izy, dia mba nody, ary nanatona azy ny mpianany nanao hoe: Lazao anay ny hevitry ny fanoharana ny amin'ny ahi-dratsy. 
40N	13	37	0,00000	 Ary namaly izy ka nilaza taminy hoe: Ny mpamafy ny voa tsara dia ny Zanak'olona; 
40N	13	38	0,00000	 ny tanimbary dia izao tontolo izao; ny voa tsara dia ny zanaky ny fanjakana; ny ahi-dratsy dia ny zanak'ilay ratsy; 
40N	13	39	0,00000	 ny fahavalo izay namafy azy, dia ny demony; ny taom-pijinjana, dia ny fahataperan'izao tontolo izao; ary ny mpijinja, dia ny anjely. 
40N	13	40	0,00000	 Tahaka ny anangonana ny ahi-dratsy sy andorana azy amin'ny afo no hatao raha mby amin'ny fahataperan'izao tontolo izao. 
40N	13	41	0,00000	 Haniraka ny anjeliny ny Zanak'olona, ary ireo dia hanangona sy hamoaka ny mpanafintohina sy ny mpanao ratsy rehetra hiala amin'ny fanjakany, 
40N	13	42	0,00000	 ka hanipy azy ao amin'ny memy mirehitra: any no hisy fitomaniana sy fikitroha-nify. 
40N	13	43	0,00000	 Amin'izany kosa ny olo-marina dia hamirapiratra tahaka ny masoandro any amin'ny fanjakan'ny Rainy. Aoka hihaino izay manan-tsofina hihainoana.
40N	13	44	0,00000	 Ny fanjakan'ny lanitra dia tahaka ny rakitra nafenina tany an-tsaha, izay hitan'olona ka nafeniny tao ihany aloha; dia lasa tamin-karavoana izy nivarotra izay rehetra mety ho fananany, ary nividy io saha io.
40N	13	45	0,00000	 Ny fanjakan'ny lanitra dia tahaka ny mpandranto mitady voahangy tsara. 
40N	13	46	0,00000	 Ary nony nahita anankiray be vidy izy, dia lasa nivarotra ny fananany rehetra ka nividy azy.
40N	13	47	0,00000	 Ny fanjakan'ny lanitra dia tahaka ny harato nalatsaka tany anaty ranomasina, ka nanangona izao karazan-kazandrano rehetra izao; 
40N	13	48	0,00000	 rahefa feno izy dia nosarihana ho eny amoron-drano, ka nipetraka ny olona nifantina ny tsara hataony an-karona, fa ny ratsy kosa nariany. 
40N	13	49	0,00000	 Dia ho tahaka izany koa raha mby amin'ny fahataperan'izao tontolo izao: hivoaka ny anjely hanavaka ny ratsy fanahy hisaraka amin'ny marina, 
40N	13	50	0,00000	 ka hanipy azy any amin'ny memy mirehitra: any no hisy fitomaniana sy fikitroha-nify. 
40N	13	51	0,00000	 Efa azonareo va izany? Eny, hoy izy ireo taminy. 
40N	13	52	0,00000	 Dia nanampy teny indray izy nanao hoe: Koa ny mpanora-dalàna rehetra izay mahay tsara ny amin'ny fanjakan'ny lanitra àry, dia tahaka ny raim-pianakaviana izay mamoaka zava-baovao sy tranainy avy amin'ny fitoeran-drakiny.
40N	13	53	0,00000	 Nony tapitra izany fanoharana izany, dia niala teo Jeso, 
40N	13	54	0,00000	 ka nankany amin'ny tany nahabe azy, ary nampianatra tao amin'ny sinagogany; dia gaga ny olona ka nanao hoe: Avy taiza ary no nahazoan'izy io izany fahendrena sy hery izany? 
40N	13	55	0,00000	 Tsy ilay zanaky ny mpandrafitra va io? Tsy Maria va no anaran-dreniny, ary tsy Jakoba, sy Josefa, sy Simona ary Joda va no rahalahiny? 
40N	13	56	0,00000	 ary moa tsy ety amintsika avokoa va ny anabaviny rehetra? Koa taiza no nahazoany izany rehetra izany? 
40N	13	57	0,00000	 Ary tafintohina taminy izy ireo; fa hoy Jeso taminy: Eo amin'ny tany onenany sy eo amin'ny ankohonany ihany no tsy mba voahaja ny mpaminany. 
40N	13	58	0,00000	 Dia tsy nanao fahagagana betsaka teo izy noho ny tsy finoan'ireo.
40N	14	1	0,00000	[NY NAHAFATESAN'I JOANY BATISTA - NY NAMPITOMBOAN'I JESO NY MOFO DIMY - JESO SY PIERA MANDEHA ENY AMBONY RANO - BE NO SITRANA] Tamin'izany andro izany, dia ren'i Heroda tetrarka ny lazan'i Jeso; 
40N	14	2	0,00000	 ka hoy izy tamin'ny mpanompony: Joany Batista izay; efa nitsangana tamin'ny maty izy, ka izany no ahavitany fahagagana maro. 
40N	14	3	0,00000	 Fa Heroda efa nampisambotra an'i Joany, ka nanagadra sy nanao azy an-tranomaizina, noho ny amin'i Herodiada vadin'i Filipo rahalahiny. 
40N	14	4	0,00000	 Satria Joany nilaza taminy hoe: Tsy mahazo manambady io hianao. 
40N	14	5	0,00000	 Nitady hamono azy Heroda, saingy natahotra ny vahoaka, satria nataon'ny olona fa mpaminany Joany. 
40N	14	6	0,00000	 Ary tamin'iny andro nankalazana ny nahaterahan'i Heroda, dia nandihy teo anatrehan'ny olona nasaina ny zanakavanin'i Herodiada, ka nahafaly an'i Heroda. 
40N	14	7	0,00000	 Noho izany dia nianiana izy hanome azy izay zavatra hangatahiny na inona na inona. 
40N	14	8	0,00000	 Efa nomen-dreniny hevitra rahateo razazavavy, ka hoy izy hoe: Omeo ahy eto amin'ny lovia ny lohan'i Joany Batista. 
40N	14	9	0,00000	 Dia nalahelo ny mpanjaka, kanefa noho ny fianianany sy noho ny olona niara-nihinana taminy, dia nasainy homena azy ihany izany; 
40N	14	10	0,00000	 ary naniraka nampanapaka ny lohan'i Joany tao an-tranomaizina izy. 
40N	14	11	0,00000	 Dia nentina tamin'ny lovia ny lohany, ka nomena an-drazazavavy, ary nentiny tany amin-dreniny. 
40N	14	12	0,00000	 Nalain'ny mpianatr'i Joany kosa ny faty dia naleviny, vao lasa izy nilaza izany tamin'i Jeso.
40N	14	13	0,00000	 Nony nandre izany Jeso, dia niala teo ka niondrana an-tsambo kely mba hitokana samy irery any an'efitra; fa rahefa nahare izany ny vahoaka, dia niainga avy amin'ny tanàna samihafa ka nandeha an-tongotra nanaraka azy. 
40N	14	14	0,00000	 Rahefa niala tao an-tsambo izy, dia nangoraka nahita ireto vahoaka betsaka, ka nositraniny ny marary teo aminy. 
40N	14	15	0,00000	 Ary nony hariva ny andro, dia nanatona azy ny mpianany nanao hoe: Tany efitra ity, ary efa hariva ny andro; koa ravao ny vahoaka handeha hividy hanina eny amin'ny vohitra. 
40N	14	16	0,00000	 Fa hoy Jeso taminy: Tsy tokony handeha izy, fa omeo hanina. 
40N	14	17	0,00000	 Dia hoy ireo taminy: Tsy misy afa-tsy mofo dimy sy hazandrano roa atý aminay. 
40N	14	18	0,00000	 Ento atý amiko izany, hoy izy taminy. 
40N	14	19	0,00000	 Dia nasainy nipetraka tamin'ny ahitra ny vahoaka, ary noraisiny ny mofo dimy sy ny hazandrano roa, dia niandrandra ny lanitra izy ka nitso-drano; ary nony efa novakiny ny mofo dia nomeny ny mpianany, ka nozarain'ny mpianany tamin'ny vahoaka. 
40N	14	20	0,00000	 Dia nihinana izy rehetra ka voky, ary nangonina ny sombintsombiny sisa tsy lany ka nahafeno sobika roa ambin'ny folo. 
40N	14	21	0,00000	 Nefa dimy arivo lahy no isan'ny nihinana afa-tsy ny zaza amam-behivavy.
40N	14	22	0,00000	 Dia nodidian'i Jeso hiakatra an-tsambo kely niaraka tamin'izay ny mpianany, sy hita hialoha azy ambara-pandravany ny vahoaka; 
40N	14	23	0,00000	 ary rahefa nampirava ny vahoaka izy, dia niakatra tany an-tendrombohitra mba hivavaka manokana; ka nony alina ny andro, dia izy irery no teo. 
40N	14	24	0,00000	 Tamin'izay ny sambo kely dia nahilangilan'ny onjan-drano teny afovoan'ny ranomasina, fa nanoha rivotra. 
40N	14	25	0,00000	 Ary tamin'ny fiambenana fahefatra tamin'ny alina, dia nandeha teny ambonin'ny rano Jeso ka nankeo amin'izy ireo. 
40N	14	26	0,00000	 Fa nony nahita azy nandeha teny ambony rano izy ireo, dia natahotra ka nanao hoe: Matoatoa io, sady niantsoantso izy noho ny tahony. 
40N	14	27	0,00000	 Niaraka tamin'izay dia niteny taminy Jeso nanao hoe: Matokia, fa izaho ihany, ka aza matahotra. 
40N	14	28	0,00000	 Namaly Piera nanao hoe: Raha hianao ary; Tompo, asaovy hankeny aminao eny ambony rano aho. Avia, hoy izy. 
40N	14	29	0,00000	 Dia nidina avy eny an-tsambo Piera, ka nandeha teny ambony rano ho eny amin'i Jeso. 
40N	14	30	0,00000	 Kanjo nony hitany fa nahery ny rivotra, dia natahotra izy; ary nony nanomboka nilentika izy dia niantso mafy nanao hoe: Tompo ô! vonjeo aho. 
40N	14	31	0,00000	 Niaraka tamin'izay naninji-tànana Jeso, dia nandray azy, ka nanao taminy hoe: Ry kely finoana, nahoana no nisalasala hianao? 
40N	14	32	0,00000	 Ary rahefa niakatra teo an-tsambo izy ireo, dia nitsahatra ny rivotra. 
40N	14	33	0,00000	 Tamin'izay, ry zareo teo an-tsambo kely dia nanatona azy sy nitsaoka azy nanao hoe: Tena Zanak'Andriamanitra tokoa hianao. 
40N	14	34	0,00000	 Ary nony tafita ny rano izy ireo, dia tonga tany amin'ny tanin'i Genesareta; 
40N	14	35	0,00000	 ka nony nahafantatra azy ny mponina tao, dia nandefa iraka tamin'ny tany manodidina rehetra, ka nentin'ny olona teo aminy avokoa ny marary rehetra, 
40N	14	36	0,00000	 ary nangataka taminy izy ireo mba hanendry ny moron-tongotr'akanjony fotsiny ihany, dia sitrana avokoa izay rehetra nanendry.
40N	15	1	0,00000	[NY LOVANTSOFINA TSY IZY - NY FANAFINTOHINANA TSY MISY ANTONY - ILAY VEHIVAVY KANANEANA - FAMPITOMBOANA MOFO INDRAY] Tamin'izay nisy mpanora-dalàna sy Farisiana avy teny Jerosalema nanatona azy ka nanao hoe: 
40N	15	2	0,00000	 Nahoana ny mpianatrao no mandika ny lovantsofin-drazana? fa tsy mba manasa tànana izy raha hihinan-kanina. 
40N	15	3	0,00000	 Ary hoy ny navaliny azy: Nahoana kosa hianareo no mandika ny didin'Andriamanitra noho ny lovantsofin-drazanareo? 
40N	15	4	0,00000	 Fa hoy Andriamanitra: Manajà ny rainao aman-dreninao; ary koa: Izay hanozona ny rainy na ny reniny dia hovonoina ho faty. 
40N	15	5	0,00000	 Fa hoy kosa hianareo: Na zovy na zovy hilaza amin'ny rainy na amin'ny reniny hoe: Efa natolotro an'Andriamanitra ny tokony ho nentiko manampy anao, 
40N	15	6	0,00000	 dia afaka tsy hanaja ny rainy na ny reniny akory izy; koa nofoananareo ny didin'Andriamanitra noho ny lovantsofinareo. 
40N	15	7	0,00000	 Ry mpihatsaravelatsihy, marina ny naminanian'Izaia anareo hoe: 
40N	15	8	0,00000	 Ity vahoaka ity manaja ahy amin'ny molony, fa ny fony lavitra ahy; 
40N	15	9	0,00000	 koa foana ny ivavahan'izy ireo amiko, satria didin'olombelona no ataony fampianarana.
40N	15	10	0,00000	 Ary rahefa nasainy hanatona azy ny vahoaka, dia hoy izy taminy: Hainoy, ary fantaro: 
40N	15	11	0,00000	 tsy izay miditra amin'ny vava no mahaloto ny olona; fa izay aloaky ny vava, izany no mahaloto ny olona. 
40N	15	12	0,00000	 Dia nanatona azy ny mpianany ka nilaza taminy hoe: Fantatrao va fa tafintohina ny Farisiana nandre izany teny izany? 
40N	15	13	0,00000	 Ary hoy ny navaliny azy ireo: Ny voly rehetra tsy nambolen'ny Raiko izay any an-danitra dia hongotana. 
40N	15	14	0,00000	 Avelao izy, fa jamba mitari-dalàna ny jamba; ka raha misy jamba mitari-dalàna ny jamba, dia hianjera any an-kady izy roroa. 
40N	15	15	0,00000	 Namaly Piera nanao taminy hoe: Lazao anay ny hevitr'izany fanoharana izany. 
40N	15	16	0,00000	 Hianareo koa va, hoy izy, mbola tsy mahalala ihany? 
40N	15	17	0,00000	 Moa tsy fantatrareo va fa izay rehetra miditra amin'ny vava dia midina any an-kibo ka ariana any an-katakonana? 
40N	15	18	0,00000	 Fa izay mivoaka amin'ny vava kosa dia avy amin'ny fo, ka izany no mahaloto ny olona. 
40N	15	19	0,00000	 Satria ny fo no ihavian'ny hevitra ratsy, ny famonoana olona, ny fakam-badin'olona, ny fijangajangana, ny halatra, ny ampanga lainga, ny vava ratsy: 
40N	15	20	0,00000	 izany no mahaloto ny olona; fa ny mihinana tsy misasa tànana, tsy mahaloto ny olona akory.
40N	15	21	0,00000	 Niala teo Jeso, dia nankany amin'ny faritanin'i Tira sy Sidona. 
40N	15	22	0,00000	 Ary indro nisy vehivavy kananeana anankiray nivoaka avy tamin'izany tany izany niantsoantso mafy nanao hoe: Mamindrà fo amiko, ry Tompo, Zanak'i Davida, fa ampijalian'ny demony mafy loatra ny zanako vavy; 
40N	15	23	0,00000	 fa tsy namaly azy Jeso na dia indraim-bava aza. Dia nanatona niangavy taminy ny mpianany nanao hoe: Roahy izy, fa mikiakiaka manaraka antsika. 
40N	15	24	0,00000	 Ary hoy ny navaliny azy: Tsy nirahina afa-tsy ho an'ny ondry very amin'ny taranak'Israely aho. 
40N	15	25	0,00000	 Fa nanatona ihany ravehivavy ka niankohoka teo anatrehany, ary nanao hoe: Tompo ô! vonjeo aho! 
40N	15	26	0,00000	 Nefa novaliany hoe: Tsy mety raha ny mofon-jaza no alaina ka atsipy ho an'ny amboa. 
40N	15	27	0,00000	 Ary hoy ravehivavy: Marina izany, Tompoko, nefa ny amboa kely mba mihinana ny sombitsombiny latsaka avy amin'ny latabatry ny tompony ihany. 
40N	15	28	0,00000	 Dia namaly Jeso ka nanao taminy hoe: Ravehivavy, lehibe ny finoanao, aoka ho tanteraka aminao araka izay irinao. Dia sitrana tamin'izany ora izany ihany ny zanany vavy.
40N	15	29	0,00000	 Rahefa niala teo Jeso, dia nankany amoron'ny ranomasin'i Galilea, ary niakatra tany an-tendrombohitra izy ka nipetraka teo. 
40N	15	30	0,00000	 Maro ny vahoaka nanatona azy teo, nitondra ny moana, ny jamba, ny mandringa, ny kilemaina mbamin'ny marary hafa betsaka, sy nametraka azy teo an-tongotr'i Jeso dia nositraniny, 
40N	15	31	0,00000	 àny ka gaga dia gaga ireo vahoaka rehetra ireo nony nahita ny moana niteny, ny mandringa afa-mandeha, ny jamba nahiratra, ka nankalaza an'Andriamanitr'Israely izy ireo.
40N	15	32	0,00000	 Ary niantso ny mpianany Jeso, ka nilaza taminy hoe: Mampalahelo ahy ireto vahoaka, fa efa hateloana izay no tsy nisarahany tamiko, ka tsy manan-kohanina izy: tsy tiako ny hampody azy tsy homan-kanina, sao dia reraka eny an-dàlana izy. 
40N	15	33	0,00000	 Fa hoy ny mpianany taminy: Aiza no ahazahoanay mofo ampy hahavoky ireo vahoaka be ireo atý an'efitra? 
40N	15	34	0,00000	 Ary hoy Jeso taminy: Manana mofo firy hianareo? Fito, hoy ireo taminy, sy hazandrano madinika vitsy foana. 
40N	15	35	0,00000	 Dia nasainy nipetraka tamin'ny tany ny vahoaka; 
40N	15	36	0,00000	 ary noraisiny ny mofo fito sy ny hazandrano, dia nanaovany fisaorana sy novakiny ka nomeny ny mpianany, ary ny mpianany kosa nanome ny vahoaka. 
40N	15	37	0,00000	 Dia nihinana izy rehetra ka voky, ary sobika fito no feno ny sombintsombiny sisa tsy lany nangonina; 
40N	15	38	0,00000	 nefa efatra arivo lahy no nihinana teo afa-tsy ny zaza amam-behivavy. 
40N	15	39	0,00000	 Nony nampody ny vahoaka izy, dia niondrana an-tsambo kely ka nankany amin'ny tany Magedana.
40N	16	1	0,00000	[FANGATAHANA FAMANTARANA - NY LALIVAIN'NY FARISIANA - NY NANEKEN'I PIERA AN'I JESO - NY FANDAVAN-TENA] Ary nanatona azy ny Farisiana sy ny Sadoseana haka fanahy azy, ka nangataka taminy mba hampiseho aminy famantarana avy any an-danitra. 
40N	16	2	0,00000	 Namaly izy ka nilaza taminy hoe: Nony hariva ny andro, dia hoy hianareo: Ho tsara ny andro, fa mena ny lanitra; 
40N	16	3	0,00000	 nony maraina indray: Ho ratsy ny andro, fa somary mena sy manjombona ny lanitra. 
40N	16	4	0,00000	 Koa hainareo ny maminany amin'ny endriky ny lanitra, fa ny famantarana ny fotoana kosa tsy hainareo. Ity taranaka ratsy sy mpijangajanga ity dia mitady famantarana, fa tsy hisy famantarana hafa homena azy afa-tsy ny an'i Jonasa mpaminay ihany. Dia nilaozany teo ireo, ka lasa izy.
40N	16	5	0,00000	 Fa nony efa tafita ny rano izy ireo, dia hadinon'ny mpianatra ny nitondra mofo. 
40N	16	6	0,00000	 Ary hoy Jeso taminy: Tandremo fandrao azon'ny lalivain'ny Farisiana sy ny Sadoseana hianareo. 
40N	16	7	0,00000	 Dia nieritreritra izy ireo ka nanao anakampo hoe: Noho isika tsy nitondra mofo izay. 
40N	16	8	0,00000	 Ary hoy Jeso nahalala izany ka nanao hoe: Ry kely finoana, nahoana hianareo no mihevitra anakampo, noho hianareo tsy nitondra mofo? 
40N	16	9	0,00000	 Moa tsy mbola fantatrareo ihany, sa tsy tsaroanareo fa mofo dimy dia ampy olona dimy arivo, ary mbola firy harona no nangoninareo? 
40N	16	10	0,00000	 Ary mofo fito dia ampy olona efatra arivo, sady mbola firy sobika koa no nangoninareo? 
40N	16	11	0,00000	 Ahoana no tsy ahalalanareo fa tsy ny mofo no nantsoiko tamin'izaho nilaza taminareo hoe: Tandremo ny lalivain'ny Farisiana sy ny Sadoseana? 
40N	16	12	0,00000	 Izay vao fantatr'izy ireo fa tsy ny lalivay amin'ny mofo no nasainy notandremana, fa ny fampianaran'ny Farisiana sy ny Sadoseana.
40N	16	13	0,00000	 Ary nony tonga tany amin'ny faritany atao hoe: Sezarean'i Filipo Jeso, dia nanontany ny mpianany hoe: Ataon'ny olona ho iza moa ny Zanak'olona? 
40N	16	14	0,00000	 Ary hoy ireo: Ny sasany manao hoe: Joany Batista, ny sasany Elia, ary ny sasany Jeremia, na ny anankiray amin'ny mpaminany. 
40N	16	15	0,00000	 Dia hoy Jeso taminy: Fa hianareo kosa, ataonareo ho iza aho? 
40N	16	16	0,00000	 Namaly Simona Piera ka nanao hoe: Hianao no Kristy zanak'Andriamanitra velona. 
40N	16	17	0,00000	 Dia namaly Jeso ka nanao taminy hoe: Sambatra hianao, ry Simona zanak'i Joany, fa tsy ny nofo aman-dra no nanambara izany taminao, fa ny Raiko izay any an-danitra. 
40N	16	18	0,00000	 Ary izaho milaza aminao fa hianao no Piera (vato), ary eo ambonin'izany vatolampy izany no hanorenako ny Egliziko, ary ny vavahadin'ny afobe tsy haharesy azy. 
40N	16	19	0,00000	 Homeko anao ny fanalahidin'ny fanjakan'ny lanitra, ka izay rehetra hofehezinao etý an-tany dia ho voafehy koa any an-danitra, ary izay rehetra hovahanao etý an-tany dia ho voavaha koa any an-danitra. 
40N	16	20	0,00000	 Ary tamin'izay, dia norarany ny mpianany mba tsy hilaza amin'ny olona fa izy no Kristy.
40N	16	21	0,00000	 Hatramin'izay vao noborahin'i Jeso tamin'ny mpianany fa tsy maintsy ho any Jerosalema izy, ary ho ampijalian'ny loholona sy ny mpanora-dalàna mbamin'ny lohandohan'ny mpisorona, dia hovonoina, ary hitsangana amin'ny maty rahefa afaka hateloana. 
40N	16	22	0,00000	 Ary naka azy hitanila kely Piera ka niteny azy mafy hoe: Sanatria, Tompo, raha hihatra aminao izany! 
40N	16	23	0,00000	 Fa nihodina izy ka nilaza tamin'i Piera hoe: Mialà amiko, ry Satana! manafintohina ahy ity hianao, satria tsy mihevitra araka ny hevitr'Andriamanitra, fa araka ny an'ny olona.
40N	16	24	0,00000	 Ary tamin'izay Jeso dia nilaza tamin'ny mpianany hoe: Raha misy ta-hanaraka ahy, aoka izy handà ny tenany, sy hitondra ny hazo fijaliany, ka hanaraka ahy. 
40N	16	25	0,00000	 Fa izay ta-hamonjy ny ainy no hahavery azy, ary izay hahafoy azy noho ny amiko no hahazo azy. 
40N	16	26	0,00000	 Inona no soa ho azon'ny olona raha mahazo izao tontolo izao izy, nefa very ny fanahiny? Ary inona no homen'ny olona ho takalon'ny fanahiny? 
40N	16	27	0,00000	 Fa ny Zanak'olona dia ho avy amin'ny voninahitry ny Rainy miaraka amin'ny anjeliny, ka amin'izay dia hamaly ny olona araka ny nataony izy. 
40N	16	28	0,00000	 Lazaiko aminareo marina tokoa, fa ny sasany eto dia tsy hanandrana fahafatesana, raha tsy efa mahita ny Zanak'olona avy amin'ny fanjakany.
40N	17	1	0,00000	[NY NIOVAN'I JESO TAREHY - MBOLA HO AVY ELIA - ILAY ZAZALAHY NAMPAHORIAN'NY DEMONY KA SITRANA - NANDOA HETRA I JESO] Rahefa afaka henemana taorian'izany, nalain'i Jeso Piera sy Jakoba ary Joany rahalahiny, ka nentiny nitokana tany an-tendrombohitra avo. 
40N	17	2	0,00000	 Dia niova tarehy teo anatrehany izy; ka ny tavany nampirapiratra tahaka ny masoandro, ny fitafiany tonga fotsy mangatsakatsaka tahaka ny fahazavana. 
40N	17	3	0,00000	 Ary indreo niseho tamin'izy ireo Moizy sy Elia niresaka tamin'i Jeso. 
40N	17	4	0,00000	 Dia niteny Piera nilaza tamin'i Jeso hoe: Tompo, mahafinaritra ny mitoetra atý; ka raha sitrakao, andeha hanao lay telo atý, ny iray ho anao, ny iray ho an'i Moizy, ary ny iray ho an'i Elia. 
40N	17	5	0,00000	 Fa raha mbola niteny izy, dia indro nisy rahona mazava nanarona azy ireo. Ary injao nisy feo avy tamin'io rahona io nanao hoe: Ity no Zanako malalako, izay sitrako indrindra: henoy izy.
40N	17	6	0,00000	 Nony nandre izany ny mpianatra, dia lavo niankohoka sy natahotra indrindra.
40N	17	7	0,00000	 Fa nanatona azy Jeso, dia nanohina azy, ka nanao taminy hoe: Mitsangàna, fa aza matahotra.
40N	17	8	0,00000	 Nony niandrandra izy ireo, dia tsy nahita olona afa-tsy Jeso irery.
40N	17	9	0,00000	 Ary rahefa nidina avy tany an-tendrombohitra izy, dia hoy Jeso nandrara azy ireo: Aza milaza na amin'iza na amin'iza izay vao hitanareo, ambara-pitsangan'ny Zanak'olona amin'ny maty.
40N	17	10	0,00000	 Dia nanontany azy ny mpianany nanao hoe: Ahoana ary no ilazan'ny mpanora-dalàna fa tsy maintsy ho avy aloha Elia?
40N	17	11	0,00000	 Ary namaly izy ka nanao hoe: Tsy maintsy ho avy tokoa Elia, ka hanavao ny zavatra rehetra.
40N	17	12	0,00000	 Nefa lazaiko aminareo fa tonga sahady Elia, fa tsy fantatry ny olona izy, ka nanaovany izay sitraky ny fony. Ary ho tahaka izany koa no hampijaliany ny Zanak'olona. 
40N	17	13	0,00000	 Dia fantatry ny mpianatra tamin'izay fa Joany Batista no nolazainy taminy.
40N	17	14	0,00000	 Ary rahefa tonga teo amin'ny vahoaka izy, dia nisy lehilahy anankiray nanatona azy, ka nandohalika teo anatrehany nanao hoe: Tompo, mamindrà fo amin'ny zanako lahy; mararin'ny androbe izy ka mijaly mafy loatra, fa matetika mianjera any anaty afo, ary matetika koa any anaty rano. 
40N	17	15	0,00000	 Nentiko tamin'ny mpianatrao izy, fa tsy nahasitrana azy izy ireo. 
40N	17	16	0,00000	 Ary namaly Jeso nanao hoe: Ry taranaka tsy mino sy ratsy fanahy, mandra-pahoviana no hitoerako aminareo? mandra-pahoviana no handeferako aminareo? Ento atý amiko izy. 
40N	17	17	0,00000	 Dia norahonan'i Jeso ny demony ka nivoaka, ary sitrana niaraka tamin'izay razazalahy. 
40N	17	18	0,00000	 Tamin'izay, dia nanatona an'i Jeso mangingina ny mpianany ka nanao hoe: Nahoana no tsy naharoaka azy izahay? 
40N	17	19	0,00000	 Noho ny tsy fahampian'ny finoanareo, hoy Jeso taminy. Fa lazaiko marina aminareo, fa raha manam-pinoana hoatra ny voan-tsinapy iray aza hianareo, ka hiteny amin'io tendrombohitra io hoe: Mifindrà erý hianao, dia hifindra izy, ary tsy hisy tsy ho azonareo hatao. 
40N	17	20	0,00000	 Iny karazana iny anefa tsy azo roahina raha tsy amin'ny fivavahana sy amin'ny fifadian-kanina.
40N	17	21	0,00000	 Raha nitety an'i Galilea izy ireo, dia hoy Jeso taminy: Efa hatolotra eo an-tanan'ny olona ny Zanak'olona, 
40N	17	22	0,00000	 ary hovonoina izy, nefa hitsangana amin'ny andro fahatelo. Dia nalahelo mafy izy ireo.
40N	17	23	0,00000	 Nony tonga tany Kafarnaoma izy ireo, dia nanatona an'i Piera ny mpamory ny hetra dragma roa, ka nanao hoe: Moa tsy mba mandoa ny dragma roa va ny Mpampianatra anareo? 
40N	17	24	0,00000	 Mandoa izy, hoy Piera. Ary raha niditra tao an-trano izy, dia notsenain'i Jeso nilazany hoe: Ahoana no hevitrao, ry Simona? Iza moa no angalan'ny mpanjaka etý an-tany hetra sy hajia? ny zanany sa ny olon-kafa? 
40N	17	25	0,00000	 Ny olon-kafa, hoy Piera taminy. Raha izany ary, hoy Jeso, dia afaka ny zanany. 
40N	17	26	0,00000	 Kanefa sao mananfitohina azy isika, ka mandehana manjono any amin'ny ranomasina hianao, dia raiso ny hazandrano azonao voalohany, ka sokafy ny vavany, fa hahita vola dragma efatra ao hianao, ka alao, dia aloavy ho ahy sy ho anao.
40N	18	1	0,00000	[NY AMIN'NY FANETREN-TENA - NY LOVA AVY AMIN'NY FANAFINTOHINANA - NY FANOHARANA AMIN'NY ONDRY VERY - NY FANANARANA NY NAMANA - NY FAMELANA NY HADISOANY - NY MPITROSA TSY NANAN-KALOA] Tamin'izay, nanatona an'i Jeso ny mpianany ary nanao taminy hoe: Iza moa no ambony indrindra amin'ny fanjakan'ny lanitra? 
40N	18	2	0,00000	 Dia niantso zazalahy kely anankiray Jeso ka napetrany teo afovoany, 
40N	18	3	0,00000	 ary hoy izy: Lazaiko marina aminareo fa raha tsy miova hianareo ka tsy tonga tahaka ny zazakely, dia tsy hiditra amin'ny fanjakan'ny lanitra akory. 
40N	18	4	0,00000	 Koa amin'izany na iza na iza hanetry tena tahaka ity zazakely izy, dia izy no lehibe indrindra amin'ny fanjakan'ny lanitra. 
40N	18	5	0,00000	 Ary izay handray zazakely anankiray tahaka ity amin'ny anarako, dia mandray ahy koa. 
40N	18	6	0,00000	 Fa izay hanafintohina anankiray amin'ireny madinika mino ahy ireny kosa, dia tsaratsara kokoa ho azy ny hanantonana vato fikosohan-dafarina amin'ny vozony, ka halentika any anatin'ny ranomasina izy. 
40N	18	7	0,00000	 Loza ho an'izao tontolo izao noho ny fanafintohinana! fa tsy maintsy ho avy ny fanafintohinana, kanefa loza ho an'izay ihavian'ny fanafintohinana! 
40N	18	8	0,00000	 Koa raha ny tànanao na ny tongotrao no manafintohina anao, tapaho izy ka ario lavitra anao, fa aleo tapa-tànana na tapa-tongotra an'ila miditra any amin'ny fiainana hianao, toy izay manana tànana roa na tongotra roa, very any amin'ny afo mandrakizay. 
40N	18	9	0,00000	 Ary raha ny masonao no manafintohina anao, esory ka ario lavitra anao, fa aleo toka-maso miditra any amin'ny fiainana hianao toy izay mana-maso roa hariana any amin'ny gehen'afo.
40N	18	10	0,00000	 Tandremo sao ataonareo tsinontsinona na dia ny anankiray amin'ireny madinika ireny aza; fa lazaiko aminareo fa ny anjelin'izy ireny any an-danitra dia mahita lalandava ny tarehin'ny Raiko izay any an-danitra. 
40N	18	11	0,00000	 Fa ny Zanak'olona dia tonga hamonjy ny very. 
40N	18	12	0,00000	 Ahoana ny hevitrareo? Raha misy olona manana ondry zato, ka nania ny anankiray, moa tsy havelany eny an-tendrombohitra va ny sivy amby sivifolo, ka handeha hitady ilay nania izy? 
40N	18	13	0,00000	 Ary raha sendra hitany izy, dia lazaiko marina aminareo fa iny anankiray iny aza no mahafaly azy noho ny sivy amby sivifolo tsy nania. 
40N	18	14	0,00000	 Toy izany koa, tsy tian'ny Rainareo izay any an-danitra hisy very na dia ny anankiray amin'ireo madinika ireo aza.
40N	18	15	0,00000	 Ary raha diso taminao ny rahalahinao, dia manatòna azy; ka rahefa mitokana hianareo, dia asehoy azy ny hadisoany. Raha mihaino anao izy, dia efa azonao ny rahalahinao; 
40N	18	16	0,00000	 fa raha tsy mihaino anao izy, makà olona iray na roa hiaraka aminao mba ho tapaka noho ny teny hataon'ny vavolombelona roa na telo ny raharaha rehetra. 
40N	18	17	0,00000	 Raha tsy mihaino azy ireo izy, dia ambarao amin'ny Eglizy; ary raha tsy mihaino ny Eglizy koa, dia ataovinao tahaka ny jentily sy ny poblikàna. 
40N	18	18	0,00000	 Lazaiko marina aminareo fa na inona na inona hofehezinareo etý ambonin'ny tany dia ho voafehy any an-danitra; ary na na inona na inona hovahanareo etý ambonin'ny tany dia ho voavaha any an-danitra. 
40N	18	19	0,00000	 Ary izao koa no lazaiko aminareo: raha misy roa aminareo mifanaiky etý ambonin'ny tany, na inona na inona angatahiny, dia ho azony avy amin'ny Raiko izay any an-danitra izany. 
40N	18	20	0,00000	 Fa na aiza na aiza iangonan'ny olona roa na telo amin'ny anarako, dia eo afovoany aho.
40N	18	21	0,00000	 Ary tamin'izay, nanatona azy Piera nanao hoe: Tompoko, raha diso impiry amiko moa ny rahalahiko no tokony hamela azy aho? Hatramin'ny impito va? 
40N	18	22	0,00000	 Dia hoy Jeso taminy: Izaho tsy milaza aminao hoe hatramin'ny impito, fa hatramin'ny impito-polo fito.
40N	18	23	0,00000	 Koa amin'izany, ny fanjakan'ny lanitra dia tahaka ny mpanjaka anankiray izay te-hamotopototra ny toe-pananany amin'ny mpanompony: 
40N	18	24	0,00000	 ary raha vao nanomboka nanao izany izy, dia nentiny teo aminy ny anankiray izay ananany talenta iray alina. 
40N	18	25	0,00000	 Ary noho izy tsy nanan-kaloa, dia nasain'ny tompony hamidy izy sy ny vadiny aman-janany, mbamin'ny fananany rehetra, mba hanefana ny trosa. 
40N	18	26	0,00000	 Dia niankohoka ilay mpanompo, ka nifona taminy hoe: Mba omeo andro aho, dia haloako daholo ny anao rehetra. 
40N	18	27	0,00000	 Nangoraka ny fon'ilay tompon'izany mpanompo izany, ka sady nandefa azy handeha no namoy ny trosa taminy. 
40N	18	28	0,00000	 Fa raha vao nivoaka ilay mpanompo, dia tojo ity mpanompo namany anankiray izay ananany denie zato; noraisiny tamin'ny tendany ilay io ka nokendainy nataony hoe: Aloavy ny trosako any aminao. 
40N	18	29	0,00000	 Niankohoka ilay namany, dia nifona taminy nanao hoe: Mba omeo andro aho, dia haloako ny anao rehetra. 
40N	18	30	0,00000	 Nefa tsy nety izy, fa lasa nampanao azy an-tranomaizina, ambara-pandoany ny trosa. 
40N	18	31	0,00000	 Nalahelo loatra ny mpanompo sasany nony nahita izany ka lasa nilaza izany rehetra izany tamin'ny tompony. 
40N	18	32	0,00000	 Dia nampanalain'ny tompony izy ka nilazany hoe: Ry mpanompo ratsy fanahy, efa nafoiko avokoa ny trosako rehetra taminao, noho hianao nifona tamiko; 
40N	18	33	0,00000	 ka moa tsy tokony mba hamindra fo amin'ny namanao va hianao tahaka ny namindrako fo taminao? 
40N	18	34	0,00000	 Dia tezitra ny tompony, ka natolony ny mpampijaly izy, ambara-pandoany ny trosa rehetra. 
40N	18	35	0,00000	 Dia ho tahaka izany koa no hataon'ny Raiko izay any an-danitra aminareo, raha tsy samy mamela ny rahalahinareo amin'ny fonareo avy hianareo.
40N	19	1	0,00000	[TSY AZO RAVANA NY FANAMBADIANA - NY AMIN'NY FAHAVIRJINIANA - NY ZAZAKELY ENTINA AMIN'I JESO - ILAY ZATOVO MPANAN-KARENA - IZAY HO VALIN'NY FAHAFOIZAN-KARENA] Rahefa avy niteny izany Jeso, dia niala tao Galilea ka tonga teny an-tsisin'i Jodea, andafin'i Jordany. 
40N	19	2	0,00000	 Vahoaka be dia be no nanaraka azy, ary nanasitrana ny marary teo izy. 
40N	19	3	0,00000	 Ary nisy Farisiana nanatona azy mba haka fanahy azy, ka nanao hoe: Mahazo misao-bady va ny lehilahy, na inona na inona antony?
40N	19	4	0,00000	 Dia hoy izy namaly azy ireo: Tsy novakinareo va fa izay nahary ny olona tamin'ny voalohany dia nanao azy ho lahy sy vavy ary nilaza hoe: 
40N	19	5	0,00000	 Noho izany, dia hilaozan-dralehilahy ny rainy aman-dreniny, ka hikambana amin'ny vadiny izy, ary ho nofo iray ihany izy roroa? 
40N	19	6	0,00000	 Noho izany tsy roa intsony izy, fa nofo iray. Koa aoka izay nakamban'Andriamanitra tsy hosarahin'ny olona.
40N	19	7	0,00000	 Ka nahoana Moizy, hoy ireo taminy, no nandidy hanome taratasy fisaoram-bady sy hisaotra azy?
40N	19	8	0,00000	 Dia hoy izy taminy: Ny hamafin'ny fonareo no nanomezan'i Moizy lalàna anareo hisao-bady; fa hatramin'ny voalohany dia tsy mba toy izany.
40N	19	9	0,00000	 Koa dia lazaiko aminareo, fa izay rehetra mandroaka ny vadiny, afa-tsy noho ny fijangajangana ihany, ka manam-bady hafa, dia mpijangajanga; ary izay mampakatra ny vehivavy voaroaka, dia mijangajanga koa.
40N	19	10	0,00000	 Raha izany no toetran'ny lehilahy amin'ny vadiny, hoy ny mpianany taminy, dia aleo tsy manam-bady. 
40N	19	11	0,00000	 Ary hoy izy taminy: Tsy ny olona rehetra no mahazo izany teny izany, fa izay nomena fahasoavana ihany. 
40N	19	12	0,00000	 Fa misy eonoka hatrany an-kibon-dreniny; misy eonoka nataon'ny olona, ary misy eonoka izay nanao ny tenany eonoka noho ny fanjakan'ny lanitra. Aoka handray izay mahay mandray.
40N	19	13	0,00000	 Tamin'izay dia nisy zazakely maromaro nentina teo aminy, mba hametrahany tànana sy hivavahany ho azy; fa noraran'ny mpianany mafy ireo. 
40N	19	14	0,00000	 Ka hoy Jeso taminy: Avelao ny zaza, ary aza rarana tsy hanatona ahy; fa an'ny tahaka azy ny fanjakan'ny lanitra. 
40N	19	15	0,00000	 Ary rahefa nametra-tànana tamin'izy ireo izy, dia nizo-dàlana indray.
40N	19	16	0,00000	 Ary indro nisy olona anankiray nanatona ka nilaza taminy hoe: Ry Mpampianatra tsara ô, inona no tsara hataoko hahazoako ny fiainana mandrakizay? 
40N	19	17	0,00000	 Dia hoy izy namaly azy: Ahoana ary no iantsoanao ahy hoe tsara? Iray ihany no tsara, dia Andriamanitra; ka raha te-hiditra any amin'ny fiainana hianao, tandremo ny didy. 
40N	19	18	0,00000	 Didy inona avy? hoy izy. Dia hoy Jeso: Aza mamono olona, aza mijangajanga, aza mangalatra, aza mety ho vavolombelona tsy marina, 
40N	19	19	0,00000	 manajà ny rainao aman-dreninao, ary tiava ny namanao tahaka ny tenanao. 
40N	19	20	0,00000	 Hatry ny fony mbola kely aho no efa nitandrina izany rehetra izany, hoy ilay tovolahy taminy; ka inona no mbola tsy ampy amiko? 
40N	19	21	0,00000	 Ary hoy Jeso taminy: Raha tahiny tianao ny ho lavorary, andeha amidio ny fanananao ka omeo ny mahantra, dia hanan-drakitra any an-danitra hianao, ary rahefa izany dia avia hanaraka ahy. 
40N	19	22	0,00000	 Nony nandre izany teny izany ilay zatovo, dia niala tamin'alahelo, satria be ny fananany.
40N	19	23	0,00000	 Ary dia hoy Jeso tamin'ny mpianany: Lazaiko marina aminareo fa sarotra ny hidiran'ny mpanan-karena amin'ny fanjakan'ny lanitra. 
40N	19	24	0,00000	 Ary izao koa no lazaiko aminareo: Moramora kokoa ny hidiran'ny rameva amin'ny vody fanjaitra noho ny hidiran'ny mpanan-karena amin'ny fanjakan'ny lanitra. 
40N	19	25	0,00000	 Gaga dia gaga ny mpianany nandre izany teny izany, ka nanao hoe: Koa iza ihany ary no mety ho voavonjy? 
40N	19	26	0,00000	 Nijery azy ireo Jeso, ka nanao hoe: Tsy hain'olombelona izany, fa vitan'Andriamanitra ny zavatra rehetra.
40N	19	27	0,00000	 Namaly Piera ka nanao taminy hoe: Indro izahay efa nahafoy ny zavatra rehetra, ary nanaraka anao, ka inona ary no ho azonay? 
40N	19	28	0,00000	 Hoy Jeso taminy: Lazaiko marina aminareo fa raha mby amin'ny andro fanavaozana, ny Zanak'olona dia hipetraka eo amin'ny fiketrahan'ny fiandrianany; ary hianareo izay nanaraka ahy koa hipetraka amin'ny fiketrahana roa ambin'ny folo, ka hitsara ny foko roa ambin'ny folo amin'Israely. 
40N	19	29	0,00000	 Ary izay rehetra handao ny tranony, na ny rahalahiny, na ny anabaviny, na ny rainy, na ny reniny, na ny vadiny, na ny zanany, na ny taniny noho ny anarako, dia sady hahazo zato heny no handova ny fiainana mandrakizay. 
40N	19	30	0,00000	 Nefa maro izay voalohany no ho farany, ary maro koa izay farany no ho voalohany.
40N	20	1	0,00000	[NY FANOHARANA AMIN'NY TANIM-BOALOBOKA SY NY MPIASA - VOALAZAN'I JESO INDRAY NY HIJALIANY - NY FANGATAHANA NATAON'NY ZANAK'I ZEBEDE - NY JAMBA ROALAHY TEO AKAIKIN'I JERIKAO] Ny fanjakan'ny lanitra dia tahaka ny lehilahy tompon-trano, izay nivoaka maraina koa hanakarama mpiasa ho any an-tanim-boalobony. 
40N	20	2	0,00000	 Ary rahefa nifanaiky tamin'ny mpiasa izy fa denie iray avy isan'andro ny karamany, dia nasainy hankany amin'ny tanim-boalobony izy ireo. 
40N	20	3	0,00000	 Ary nivoaka izy tamin'ny ora fahatelo, dia nahita mpiasa hafa nidonanà-poana teny an-kianja; 
40N	20	4	0,00000	 ka andeha koa hianareo, hoy izy taminy, mankany amin'ny tanim-boaloboko, fa homeko anareo izay antoniny. 
40N	20	5	0,00000	 Dia nankany ireo. Ary nivoaka indray izy tamin'ny ora fahenina sy fahasivy, ka nanao toraka izany koa. 
40N	20	6	0,00000	 Ary dia nivoaka koa izy tamin'ny ora faharaika ambin'ny folo, ka nahita mpiasa hafa nijanom-poana, dia hoy izy taminy: Nahoana hianareo no midonanà-poana eto mandritra ny andro? 
40N	20	7	0,00000	 Fa hoy ireo taminy: Satria tsy nisy nanakarama anay. Dia hoy izy taminy: Andeha koa hianareo mankany amin'ny tanim-boaloboko.
40N	20	8	0,00000	 Ary nony hariva ny andro, dia hoy ilay tompon'ny tanim-boaloboka tamin'ny mpitandrina ny fananany: Antsoy ny mpiasa, ary omeo ny karamany, aseseo avy atý amin'ny farany, ka hatrany amin'ny voalohany. 
40N	20	9	0,00000	 Dia nanatona izay nilatsaka tamin'ny ora faharaika ambin'ny folo, ka samy nahazo denie iray misesy avy. 
40N	20	10	0,00000	 Fa nony nanatona kosa ny voalohany, dia nanantena hahazo bebe kokoa, kanjo denie iray misesy avy ihany koa no azony. 
40N	20	11	0,00000	 Teo am-pandraisana izany izy dia nimonomonona tamin'ny tompon-trano 
40N	20	12	0,00000	 nanao hoe: Tsy niasa afa-tsy adim-pamantaranandro iray monja ireto farany ireto, kanefa nampitovinao aminay izay niaritra ny hasasarana sy ny hainandro nandritra ny andro. 
40N	20	13	0,00000	 Dia izao no navalin'ny tompo ny anankiray tamin'izy ireo: Ry sakaiza, tsy manao zavatra tsy marina aminao aho; moa tsy denie iray va no nifanekenao tamiko? 
40N	20	14	0,00000	 Alao ny anao, dia mandehana, fa tiako ny manome an'ilay farany toraka ny anao koa. 
40N	20	15	0,00000	 Tsy mahazo manao izay tiako amin'izay fananako va aho, sa ratsy ny masonao satria tsara aho? 
40N	20	16	0,00000	 Dia toy izany, ny farany ho voalohany, ary ny voalohany ho farany; fa maro no antsoina, ary vitsy no voafidy.
40N	20	17	0,00000	 Ary nalain'i Jeso mangingina ny mpianany roa ambin'ny folo, tamin'izy niakatra ho any Jerosalema ka nilazany hoe: 
40N	20	18	0,00000	 Indro fa miakatra ho any Jerosalema isika, ary ny Zanak'olona dia hatolotra amin'ny lohandohan'ny mpisorona mbamin'ny mpanora-dalàna, ary ireo hanameloka azy ho faty, 
40N	20	19	0,00000	 ka hanolotra azy amin'ny jentily mba hoesoiny, sy hokapohiny, ary hofantsihana amin'ny hazo fijaliana; fa hitsangana indray izy amin'ny andro fahatelo.
40N	20	20	0,00000	 Ary tamin'izany nanatona azy ny renin'ny zanak'i Zebede mbamin'ny zanany lahy, ka nitsaoka azy ary nangataka zavatra taminy. 
40N	20	21	0,00000	 Inona no irinao, hoy Jeso taminy? Dia hoy izy: Aoka ireto zanako roalahy ireto mba hipetraka eo an-kavananao ny anankiray ary eo an-kavianao ny anankiray, ao amin'ny fanjakanao. 
40N	20	22	0,00000	 Dia hoy ny famalin'i Jeso: Tsy fantatrareo izay angatahinareo. Moa mahasotro izay kapoaka hosotroko va hianareo? Efanay ihany, hoy ireo taminy. 
40N	20	23	0,00000	 Ary hoy izy taminy: Raha ny amin'ny kapoakako, dia hosotroinareo tokoa; fa raha ny amin'ny hipetraka eo an-kavanako sy eo an-kaviako kosa, dia tsy ahy ny hanome anareo izany, fa homena izay nanamboaran'ny Raiko azy. 
40N	20	24	0,00000	 Ary nony nandre izany izy folo lahy dia tezitra tamin'izy mirahalahy. 
40N	20	25	0,00000	 Fa nasain'i Jeso hanatona azy izy ireo, ka nilazany hoe: Fantatrareo fa ny mpanjakan'ny jentily mandidy azy mafy, ary ny lehibeny mifehy fatratra. 
40N	20	26	0,00000	 Fa tsy mba ho tahaka izany aminareo; fa izay te-ho lehibe aminareo kosa, no aoka ho mpanomponareo izy, 
40N	20	27	0,00000	 ary izay te-ho lohany aminareo, no aoka ho andevonareo: 
40N	20	28	0,00000	 dia tahaka ny Zanak'olona izany; fa izy tsy tonga mba hotompoina fa mba hanompo ary hahafoy ny ainy ho fanavotana ny maro.
40N	20	29	0,00000	 Nony niala teo Jerikao izy dia narahin'ny vahoaka maro. 
40N	20	30	0,00000	 Ary indreo nisy jamba roalahy nipetraka teo amoron-dàlana: nony reny fa nandalo Jeso, dia niantso mafy izy ireo nanao hoe: Ry Tompo, Zanak'i Davida ô! mamindrà fo aminay. 
40N	20	31	0,00000	 Norahonan'ny vahoaka izy ireo mba hangina, fa vao mainka niantso mafimafy kokoa izy nanao hoe: Ry Tompo, Zanak'i Davida ô! mamindrà fo aminay. 
40N	20	32	0,00000	 Dia nijanona Jeso, sady niantso azy ka nanao hoe: Inona no tianareo hataoko aminareo? 
40N	20	33	0,00000	 Tompo ô, ny mba hampahiratanao ny masonay, hoy ireo taminy. 
40N	20	34	0,00000	 Nangoraka azy ireo Jeso, ka nanendry ny masony. Dia nahiratra niaraka tamin'izay izy, ka nanaraka azy.
40N	21	1	0,00000	[NY NIDIRAN'I JESO TAO JEROSALEMA - FANDROAHANA NY MPIVAROTRA - ILAY AVIAVY TSY NAMOA - ADY HEVITRA AMIN'NY MPISORONA - NY MPIASA TANIM-BOALOBOKA] Ary rahefa nanakaiky an'i Jerosalema izy ireo, ka tonga tao Betifage anilan'ny tendrombohitry ny Oliva, dia naniraka mpianatra roalahy Jeso 
40N	21	2	0,00000	 ka nilazany hoe: Mankanesa amin'itsy vohitra tandrifinareo itsy, ary rahefa mby ao hianareo dia hahita ampondravavy mifatotra sy ny zanany eo aminy: vahao izy, dia ento atý amiko; 
40N	21	3	0,00000	 ka raha tahiny misy miteny anareo, dia ilazao hoe: Misy ilan'ny Tompo azy; dia havelany hoentinareo miaraka amin'izay izy. 
40N	21	4	0,00000	 Ary tonga izany rehetra izany mba ho tanteraka ity teny nolazain'ny mpaminany ity hoe: 
40N	21	5	0,00000	 Lazao amin'ny zanakavavin'i Siona hoe: Indro ny Mpanjakanao mankeo aminao, malemy fanahy sady mitaingina ampondra, dia zanak'ampondra mitondra jioga. 
40N	21	6	0,00000	 Dia nandeha ny mpianatra ka nanao araka izay nasain'i Jeso nataony, 
40N	21	7	0,00000	 dia nentiny ny ampondra sy ny zanany ka nataony teo amboniny ny fitafiany, dia nitaingina teo Jeso. 
40N	21	8	0,00000	 Be ny vahoaka namelatra ny fitafiany teny amin'ny làlana; ny sasany kosa naka rantsan-kazo dia nampihahaka azy teny an-dàlana koa; 
40N	21	9	0,00000	 ary ny vahoaka izay nialoha sy izay nanaraka azy, samy niantso nanao hoe: Hosana ho an'ny Zanak'i Davida. Isaorana anie izay avy amin'ny anaran'ny Tompo! Hosana any amin'ny avo indrindra. 
40N	21	10	0,00000	 Ary nony efa tonga tao Jerosalema izy, dia taitra avokoa ny tao an-tanàna ka nanao hoe: Iza moa izao? 
40N	21	11	0,00000	 Ary ny vahoaka nilaza hoe: Izy no Jeso mpaminany, avy any Nazareta any Galilea.
40N	21	12	0,00000	 Dia niditra tao amin'ny tempolin'Andriamanitra Jeso, ka nandroaka izay rehetra nivarotra sy nividy tao anatin'ny tempoly, sady nanjera ny latabatry ny mpanakalo vola mbamin'ny fipetrahan'ny mpivaro-boromailala. 
40N	21	13	0,00000	 Dia hoy izy tamin'ireo: Efa voasoratra hoe: Ny tranoko hatao hoe trano fivavahana, fa hianareo kosa manao azy ho trano fandrian-dompy. 
40N	21	14	0,00000	 Ary nisy jamba sy mandringa nanatona azy teo amin'ny tempoly ka nositraniny izy ireo. 
40N	21	15	0,00000	 Fa tezitra ny lohandohan'ny mpisorona sy ny mpanora-dalàna, nony nahita ny fahagagana nataony sy ireto ankizy madinika nihoraka tao an-tempoly nanao hoe: Hosana ho an'ny Zanak'i Davida, 
40N	21	16	0,00000	 ka dia niteny taminy hoe: Renao va izay lazain'ireo? Eny, hoy Jeso, moa mbola tsy novakinareo va ny hoe: Avy amin'ny vavan'ny ankizy sy ny zaza minono no hahazoanao dera? 
40N	21	17	0,00000	 Dia nilaozany teo ireo, ary niala tao an-tanàna izy ka nankany Betania, dia nandry tany.
40N	21	18	0,00000	 Nony niverina maraina ho any an-tanàna izy, dia noana. 
40N	21	19	0,00000	 Ary nahita aviavim-bazaha anankiray teo amoron-dàlana izy, dia nankeo aminy, kanjo tsy nahita teo aminy afa-tsy ravina ihany; dia hoy izy taminy: Aza misy voa avy aminao mandrakizay. Niaraka tamin'izay dia maina ilay aviavy. 
40N	21	20	0,00000	 Ary gaga ny mpianatra nahita izany ka nanao hoe: Adre! nahoana re no dia maina vetivety foana teo ity aviavy e? 
40N	21	21	0,00000	 Ary Jeso namaly ka nanao taminy hoe: Izaho milaza marina aminareo, fa raha manam-pinoana hianareo ka tsy misalasala, dia tsy ny natao tamin'ny aviavy ihany no ho vitanareo, fa na itsy tendrombohitra itsy aza hilazanareo hoe: Mialà hianao, ka mianjerà any an-dranomasina, dia ho tonga izany. 
40N	21	22	0,00000	 Ary na inona na inona hangatahinareo amim-pinoana amin'ny fivavahana, dia ho azonareo.
40N	21	23	0,00000	 Ary rahefa tafiditra tao amin'ny tempoly izy ka nampianatra teo, dia nanatona azy ny lohandohan'ny mpisorona sy ny loholona ka nanao hoe: Fahefana avy aiza no anaovanao izao? ary iza no nahazoanao izany fahefana izany? 
40N	21	24	0,00000	 Namaly Jeso ka nanao taminy hoe: Hanontaniako zavatra iray loha kosa hianareo; ka raha voavalinareo izany dia holazaiko aminareo izay fahefana anaovako izao. 
40N	21	25	0,00000	 Avy taiza moa ny batemin'i Joany? avy tany an-danitra, sa avy tamin'ny olona? Dia nieritreritra ireo ka nanao hoe: 
40N	21	26	0,00000	 Raha hataontsika hoe: Avy tany an-danitra, dia hovaliany hoe: Raha izany, nahoana no tsy nino azy hianareo? Ary raha hataontsika hoe: Avy tamin'ny olona indray, ny vahoaka kosa no atahorantsika; fa ataon'izy rehetra ho mpaminany Joany. 
40N	21	27	0,00000	 Dia izao no navaliny an'i Jeso: Tsy fantatray. - Izaho kosa ary, hoy izy taminy, dia tsy hilaza aminareo izay fahefana anaovako izao.
40N	21	28	0,00000	 Fa ahoana kosa no hevitrareo? Nisy lehilahy anankiray nanan-janaka roa lahy, dia nanatona ny lahimatoa izy ka nanao taminy hoe: Andeha, anaka, miasa any amin'ny tanim-boaloboko anio. 
40N	21	29	0,00000	 Tsy handeha aho, hoy izy; kanjo nony afaka izany, nanenina izy ka nandeha ihany. 
40N	21	30	0,00000	 Dia nankeo amin'ilay iray indray izy ka nilaza toraka izany koa. Handeha aho, tompoko, hoy io; kanefa tsy nandeha izy. 
40N	21	31	0,00000	 Iza moa amin'izy roa lahy no nanao ny sitra-pon'ny rainy? Ny lahimatoa, hoy ireo. Dia hoy Jeso taminy: Izaho milaza marina aminareo fa ny poblikàna sy ny vehivavy janga no efa mialoha anareo, ho amin'ny fanjakan'Andriamanitra; 
40N	21	32	0,00000	 fa tonga teo aminareo tamin'ny làlan'ny fahamarinana Joany, nefa hianareo tsy nino azy; fa ny poblikàna sy ny vehivavy janga no nino azy; ary hianareo, na dia nahita izany aza, dia tsy mbola nanenina akory mba hinoanareo azy.
40N	21	33	0,00000	 Mihainoa fanoharana hafa koa: Nisy lehilahy tompon-trano anankiray namboly voaloboka; namefy azy manodidina izy, sy nandavaka tany hanaovana famiazana teo, ary nanao tilikambo; dia nahofany tamin'ny mpiasa izany, ka lasa nandeha lavitra izy. 
40N	21	34	0,00000	 Nony tonga ny taom-pahavokarana, dia nirahiny ho any amin'ireo mpiasa ny ankizilahiny, handray ny vokatry ny tanim-boalobony; 
40N	21	35	0,00000	 fa nosamborin'ireo mpiasa ny ankizilahiny, ka ny anankiray nokapohiny, ny anankiray novonoiny, ary ny anankiray notorahany vato. 
40N	21	36	0,00000	 Dia naniraka ankizilahy maromaro kokoa noho ny taloha indray izy, fa nataony toraka izany ihany koa. 
40N	21	37	0,00000	 Nony farany dia ny zanany lahy no nirahiny ho any aminy, fa hanaja ny zanako izy, hoy izy. 
40N	21	38	0,00000	 Kanjo nony hitan'ireo mpiasa ilay zanany lahy, dia nifampilaza izy ireo hoe: Ity ny mpandova; andeha hovonointsika ity, dia ho lasantsika ny lovany, 
40N	21	39	0,00000	 Dia nosamboriny izy ka nentiny tany ivelan'ny tanim-boaloboka, ary novonoiny. 
40N	21	40	0,00000	 Koa rahefa tonga ilay tompon'ny tanim-boaloboka, hataony ahoana moa izany mpiasa izany? 
40N	21	41	0,00000	 Haringany tsy hananany antra akory izany mpiasa ratsy fanahy izany, hoy ireo taminy, ary ny tanim-boalobony dia hahofany amin'ny mpiasa hafa, izay hanome ny vokatry ny tany amin'ny fotoany. 
40N	21	42	0,00000	 Dia hoy Jeso taminy: Tsy mba novakinareo va ny Soratra Masina hoe: Ny vato narian'ny mpanao trano no efa tonga vato fehizoro; avy tamin'ny Tompo izany, ka mahagaga eo imasontsika? 
40N	21	43	0,00000	 Noho izany dia lazaiko aminareo, fa hesorina aminareo ny fanjakan'Andriamanitra, ka hafindra amin'ny firenena hampahavokatra azy. 
40N	21	44	0,00000	 Izay ho lavo amin'ity vato ity dia ho torotoro; ary izay hianjeran'ity vato ity dia ho mongomongo. 
40N	21	45	0,00000	 Nony nandre ny fanoharana nataony ny lohandohan'ny mpisorona sy ny Farisiana, dia nahalala fa izy ireo no lazainy amin'izany, 
40N	21	46	0,00000	 ka nitady hisambotra azy; saingy natahotra ny vahoaka izay nanao azy ho mpaminany izy ireo.
40N	22	1	0,00000	[NY FAMPAKARAM-BADIN'NY ZANAK'ILAY MPANJAKA - NY FANDOAVAN-KETRA - NY HITSANGANANA AMIN'NY MATY - NY DIDY LEHIBE] Dia niteny indray Jeso nanao fanoharana tamin'ireo hoe: 
40N	22	2	0,00000	 Ny fanjakan'ny lanitra dia tahaka ny andriamanjaka anankiray izay nanao fanasana tamin'ny fampakaram-badin'ny zanany lahy, 
40N	22	3	0,00000	 ka naniraka ny ankiziny hanainga izay efa nasaina, ho any amin'ny fampakaram-bady, fa tsy nety nankany ireo. 
40N	22	4	0,00000	 Dia naniraka ankizy hafa indray izy nanao hoe: Lazao amin'ny nasaina hoe: Indro efa voavoatra ny nahandro ka efa voavono ny ombiko sy ny zavatra nafahy, ary efa vonona avokoa ny zavatra rehetra, koa tongava atý amin'ny fampakaram-bady hianareo. 
40N	22	5	0,00000	 Nefa tsy nahoany akory izany, fa samy lasa nandeha izy, ny iray nankany amin'ny sahany, ny iray nankany amin'ny varony; 
40N	22	6	0,00000	 ary ny sasany nisambotra ny ankiziny, ka nony efa notevatevainy dia novonoiny. 
40N	22	7	0,00000	 Tezitra ny mpanjaka nony nandre izany, ka naniraka miaramila nandringana izany mpamono olona izany, sy nandoro ny tanànany. 
40N	22	8	0,00000	 Dia hoy izy tamin'ny ankiziny: Efa voaomana ny fanasana amin'ny fampakaram-bady, fa ny nasaina no tsy mendrika. 
40N	22	9	0,00000	 Koa mandehana hianareo any amin'ny fihaonan-dàlana, ary asao ho atý amin'ny fampakaram-bady avokoa izay hitanareo. 
40N	22	10	0,00000	 Dia niely eran'ny arabe ny ankiziny, nanangona izay rehetra hitany na tsara na ratsy, ka hipoka ny mpihinana ny trano fampakarana. 
40N	22	11	0,00000	 Ary niditra ny mpanjaka hizaha ny mpihinana, ka nahita lehilahy anankiray tsy niakanjo ny akanjo fitondra amin'ny fampakaram-bady, 
40N	22	12	0,00000	 dia hoy izy taminy: Ry sakaiza, nahoana hianao no niditra eto, nefa tsy miakanjo ny akanjo fitondra amin'ny fampakaram-bady? Fa sina ilay olona; 
40N	22	13	0,00000	 ka hoy ny mpanjaka tamin'ny mpanompony: Afatory ny tongotra aman-tànany, ka ario any amin'ny maizina any ivelany io, any no hisy fitomaniana sy fikitroha-nify. 
40N	22	14	0,00000	 Fa maro no nantsoina, nefa vitsy no fidina.
40N	22	15	0,00000	 Ary tamin'izay dia lasa ny Farisiana niray tetika hamandrika azy amin'ny teniny. 
40N	22	16	0,00000	 Dia naniraka ny mpianany niaraka tamin'ny Herodiana ho any aminy izy ireo nanao hoe: Ry Mpampianatra ô, fantatray fa marina hianao, ary mampianatra ny lalàn'Andriamanitra araka ny marina, ka tsy mampaninona anao ny olona; satria tsy mizaha tavan'olona hianao. 
40N	22	17	0,00000	 Koa mba lazao aminay izay hevitrao ny amin'ity: mety va ny mandoa hetra ho an'i Sezara sa tsia? 
40N	22	18	0,00000	 Fa Jeso nahalala ny faharatsiany ka nanao hoe: Ry mpihatsaravelatsihy, nahoana hianareo no maka fanahy ahy? 
40N	22	19	0,00000	 Asehoy ahy ny farantsa kely fandoa amin'ny hetra: dia nanasehoany denie iray izy. 
40N	22	20	0,00000	 Ary hoy Jeso taminy: Sarin'iza, sy anaran'iza ity? 
40N	22	21	0,00000	 An'i Sezara, hoy ireo. Raha izany àry, hoy izy, dia aloavy ho an'i Sezara izay an'i Sezara, ary ho an'Andriamanitra izay an'Andriamanitra. 
40N	22	22	0,00000	 Gaga ireo nony nandre izany, ka nandao azy dia lasa.
40N	22	23	0,00000	 Tamin'io andro io ihany koa dia nisy Sadoseana, izay mandà ny fitsanganan'ny maty, tonga nanatona azy sy nanontany azy hoe: 
40N	22	24	0,00000	 Ry Mpampianatra ô, Moizy nilaza hoe: Raha misy lehilahy maty momba, aoka ny rahalahiny hampakatra ny vadiny, mba hiteraka hamelo-maso ny rahalahiny. 
40N	22	25	0,00000	 Koa tany aminay nisy olona fito mirahalahy, ary nanambady ny lahimatoa dia maty, ka noho izy tsy niteraka, dia navelany ho an'ny zandriny ny vadiny. 
40N	22	26	0,00000	 Ary toy izany koa no nitranga tamin'ilay faharoa sy fahatelo ka hatramin'ny fahafito; 
40N	22	27	0,00000	 ary faran'izy rehetra dia maty koa ravehivavy. 
40N	22	28	0,00000	 Raha mby amin'ny fitsanganan'ny maty, iza amin'izy fito mirahalahy no ho tompom-bady? fa samy nanambady azy izy rehetra. 
40N	22	29	0,00000	 Ary Jeso namaly ka nanao taminy hoe: Diso hevitra hianareo, satria samy tsy fantatrareo na ny Soratra Masina na ny herin'Andriamanitra. 
40N	22	30	0,00000	 Fa raha mby amin'ny fitsanganan'ny maty, dia tsy hisy mpampakatra sy ampakarina intsony; fa ho tahaka ny anjelin'Andriamanitra any an-danitra izy ireo. 
40N	22	31	0,00000	 Ary ny amin'ny fitsanganan'ny maty, moa tsy mba novakinareo va ny teny nolazain'Andriamanitra taminareo hoe: 
40N	22	32	0,00000	 Izaho no Andriamanitr'i Abrahama, sy Andriamanitr'Isaaka, ary Andriamanitr'i Jakoba? Nefa tsy mba Andriamanitry ny maty izy, fa an'ny velona. 
40N	22	33	0,00000	 Gaga ny vahoaka nony nandre izany fampianarany izany.
40N	22	34	0,00000	 Nony ren'ny Farisiana fa nataon'i Jeso tsy nanan-kalahatra ny Sadoseana, dia nivory izy rehetra; 
40N	22	35	0,00000	 ary ny anankiray izay mpahay Lalàna tamin'izy ireo nanontany azy mba haka fanahy azy hoe: 
40N	22	36	0,00000	 Ry Mpampianatra ô, inona no didy lehibe indrindra amin'ny Lalàna? 
40N	22	37	0,00000	 Ary hoy Jeso taminy: Tiava ny Tompo Andriamanitrao amin'ny fonao rehetra, sy amin'ny fanahinao rehetra, ary amin'ny sainao rehetra. 
40N	22	38	0,00000	 Izany no didy sady zokiny indrindra no voalohany; 
40N	22	39	0,00000	 ary ny faharoa, izay tahaka ny voalohany ihany dia izao: Tiava ny namanao tahaka ny tenanao. 
40N	22	40	0,00000	 Ao amin'izany didy roa izany ny Lalàna rehetra sy ny Mpaminany.
40N	22	41	0,00000	 Ary raha mbola nivory teo ny Farisiana, dia nanontanian'i Jeso hoe: 
40N	22	42	0,00000	 Ahoana ny hevitrareo ny amin'ny Kristy? Zanak'iza izy? Zanak'i Davida, hoy ireo taminy. 
40N	22	43	0,00000	 Ka nahoana ary Davida, hoy izy tamin'ireo, raha tsindrian'ny Fanahy Masina no miantso azy ho Tompo, fa hoy izy hoe: 
40N	22	44	0,00000	 Andriamanitra nilaza tamin'ny Tompoko hoe: Mipetraha eo an-kavanako hianao ambara-panaovako ny fahavalonao ho fitoeran-tongotrao? 
40N	22	45	0,00000	 Raha antsoin'i Davida ho Tompony izy, ahoana no maha-zanany azy? 
40N	22	46	0,00000	 Tsy nisy nahavaly azy na dia teny iray akory aza; ka hatramin'izay dia tsy nisy sahy nanontany azy intsony.
40N	23	1	0,00000	[FANOZONANA IREO MPANORA-DALÀNA SY FARISIANA] Tamin'izay dia niteny tamin'ny vahoaka sy tamin'ny mpianany Jeso 
40N	23	2	0,00000	 nanao hoe: Efa mipetraka eo amin'ny fipetrahan'i Moizy ny mpanora-dalàna sy ny Farisiana; 
40N	23	3	0,00000	 ka ataovy sy araho izay rehetra lazainy aminareo, fa aza maka tahaka ny ataony, satria milaza fotsiny izy fa tsy manao. 
40N	23	4	0,00000	 Fehezin'izy ireo ny enta-mavesatra sarotra entina, dia atainginy eo an-tsoroky ny olona, nefa izy tsy mety hanetsika izany na dia amin'ny rantsan-tànany akory aza. 
40N	23	5	0,00000	 Ny mba ho hitan'ny olona ihany no anaovany ny asany rehetra, ka dia filakitera lehibebe kokoa sy somotraviavin-damba lavalava kokoa noho ny an'ny olona no entiny. 
40N	23	6	0,00000	 Ny tiany dia ny voalohan-toerana amin'ny fanasana, ny fipetrahana voalohany amin'ny sinagoga, 
40N	23	7	0,00000	 ny arahabaina eo an-kianja ary ny antsoin'ny olona hoe Raby. 
40N	23	8	0,00000	 Fa hianareo kosa, aza mba mety hantsoina hoe Raby, fa iray ihany no Mpampianatra anareo, ary mpirahalahy avokoa hianareo rehetra. 
40N	23	9	0,00000	 Ary aza miantso olona eto an-tany ho rainareo; fa iray ihany no Rainareo, dia izay any an-danitra. 
40N	23	10	0,00000	 Aza mety hatao hoe mpampianatra; fa iray ihany ny Mpampianatra anareo, dia ny Kristy. 
40N	23	11	0,00000	 Izay lehibe indrindra aminareo dia ho mpanomponareo; 
40N	23	12	0,00000	 fa izay hanandra-tena dia haetry, ary izay hanetry tena dia hasandratra.
40N	23	13	0,00000	 Loza ho anareo mpanora-dalàna sy Farisiana mpihatsaravelatsihy, fa hidianareo eo anoloan'ny olona ny fanjakan'ny lanitra; ka ny tenanareo tsy miditra, ny olona hiditra sakananareo. 
40N	23	14	0,00000	 Loza ho anareo, mpanora-dalàna sy Farisiana mpihatsaravelatsihy, fa ny fivavahanareo lavareny no entinareo mihinana ny fananan'ny mpitondratena; izany no vao mainka hahamafimafy kokoa ny fanamelohana anareo. 
40N	23	15	0,00000	 Loza ho anareo mpanora-dalàna sy Farisiana mpihatsaravelatsihy, noho hianareo mitetitety ny ranomasina sy ny tanety mba hahazo mpianatra na dia iray aza; ka nony mahazo hianareo, dia ataonareo zanaky ny gehen'afo mihoatra indroa noho hianareo.
40N	23	16	0,00000	 Loza ho anareo, ry mpitari-dàlana jamba izay manao hoe: Raha misy mianiana amin'ny tempoly, dia tsy mampaninona izany; fa raha misy mianina amin'ny volamena izay ao amin'ny tempoly, dia voafehy izy. 
40N	23	17	0,00000	 Ry adala sy jamba, iza no ambonimbony kokoa, ny volamena sa ny tempoly izay mahamasina ny volamena? 
40N	23	18	0,00000	 Ary koa: Raha misy mianiana amin'ny otely, tsy mampaninona izany; fa raha misy mianiana amin'ny fanatitra eo amboniny, dia voafehy izy. 
40N	23	19	0,00000	 Ry jamba, iza no ambonimbony kokoa, ny fanatitra sa ny otely izay mahamasina ny fanatitra? 
40N	23	20	0,00000	 Koa amin'izany, izay mianiana amin'ny otely, dia mianiana aminy sy amin'izay rehetra eo amboniny; 
40N	23	21	0,00000	 izay rehetra mianiana amin'ny tempoly, dia mianiana aminy sy amin'ilay mitoetra ao anatiny; 
40N	23	22	0,00000	 ary izay mianiana amin'ny lanitra, dia mianiana amin'ny seza fiandrianan'Andriamanitra, sy amin'izay mipetraka eo amboniny.
40N	23	23	0,00000	 Loza ho anareo, ry mpanora-dalàna sy Farisiana mpihatsaravelatsihy, fa ny ampahafolon'ny solila sy ny aneta ary ny komina aloanareo; nefa ny zavatra lehibebe kokoa amin'ny Lalàna tsy tandremanareo, dia ny rariny sy famindram-po ary ny finoana. Izany no tsy maintsy arahinareo, nefa ireroa koa tsy azonareo avela. 
40N	23	24	0,00000	 Ry mpitari-dalàna jamba, ny moka tantavaninareo, nefa ny rameva atelinareo! 
40N	23	25	0,00000	 Loza ho anareo, ry mpanora-dalàna sy Farisiana mpihatsaravelatsihy, fa ny vohon'ny kapoaka sy ny lovia diovinareo, nefa ny ao anatiny feno halatra sy tsy fahononana. 
40N	23	26	0,00000	 Ry Farisiana jamba, diovy aloha ny atin'ny kapoaka sy ny lovia mba ho madio koa ny vohony. 
40N	23	27	0,00000	 Loza ho anareo, ry mpanora-dalàna sy Farisiana mpihatsaravelatsihy, fa tahaka ny fasana voalalotra fotsy hianareo eto ivelany ka miseho ho tsara, fa ao anatiny feno taolam-paty sy olitra. 
40N	23	28	0,00000	 Toy izany koa, hianareo eto ivelany miseho ho marina eo imason'ny olona, nefa ao anatinareo feno fihatsarambelatsihy sy faharatsiana. 
40N	23	29	0,00000	 Loza ho anareo, ry mpanora-dalàna sy Farisiana mpihatsaravelatsihy, fa manamboatra ny fasan'ny mpaminany hianareo sady manisy haingony ny tsangam-baton'ny olo-marina 
40N	23	30	0,00000	 ka manao hoe: Raha izahay no mba tamin'ny andron'ny razanay, dia tsy ho niray tetika taminy, handatsaka ny ran'ny mpaminany izahay. 
40N	23	31	0,00000	 Koa amin'izany ny tenanareo ihany no mitsanga-ko vavolombelona fa zanak'izay namono ny mpaminany hianareo. 
40N	23	32	0,00000	 Fenoy àry ny famaran'ny razanareo! 
40N	23	33	0,00000	 Ry bibilava, taranaky ny menarana, ataonareo ahoana no fandositra tsy hohelohina ho any amin'ny gehen'afo? 
40N	23	34	0,00000	 Koa amin'izany, indro fa anirahako mpaminany sy olon-kendry ary mpanora-dalàna hianareo; fa ny sasany hovonoinareo sy hofantsihanareo amin'ny hazo fijaliana, ary ny sasany hokapohinareo ao amin'ny sinagoganareo sy hoenjehinareo amin'izay tanàna halehany, 
40N	23	35	0,00000	 mba hanody anareo avokoa ny ra marina nalatsaka teto ambonin'ny tany, hatramin'ny ran'i Abela lehilahy marina ka hatramin'ny ran'i Zakaria zanak'i Barakia, izay novonoinareo teo anelanelan'ny tempoly sy ny otely. 
40N	23	36	0,00000	 Izaho milaza marina aminareo fa tsy maintsy hihatra amin'ity taranaka ity izany rehetra izany. 
40N	23	37	0,00000	 Ry Jerosalema, ry Jerosalema, izay mamono ny mpaminany sy mitora-bato izay nirahina ho aminao, impiry no nitadiavako hanangona ny zanakao tahaka ny anangonan'ny reniakoho ny zanany eo ambanin'ny elany, fa tsy nety hianao? 
40N	23	38	0,00000	 Indro fa avela aminareo ho trano lao ny tranonareo. 
40N	23	39	0,00000	 Fa lazaiko aminareo fa tsy hahita ahy intsony hianareo ambara-pilazanareo hoe: Hohasoavina anie izay avy amin'ny anaran'ny Tompo.
40N	24	1	0,00000	[NY HANDRAVANA AN'I JEROSALEMA SY NY AMIN'NY FARANDRO] Nony nivoaka avy tao amin'ny tempoly Jeso ka lasa nandeha, dia nanatona azy ny mpianany hampijery azy ny rafitry ny tempoly; 
40N	24	2	0,00000	 fa namaly izy ka nanao taminy hoe: Hitanareo va ireo rehetra ireo? Lazaiko marina aminareo fa tsy hisy vato havela hifanongoa eo izay tsy horavana. 
40N	24	3	0,00000	 Ary raha nipetraka teo an-tendrombohitry ny Oliva izy, dia nanatona azy mangingina ny mpianany ka nanao hoe: Lazao anay izay andro hahatongavan'izany, sy ny famantarana ny hahiavianao mbamin'ny hahataperan'izao tontolo izao. 
40N	24	4	0,00000	 Ary hoy Jeso taminy: Tandremo sao hisy hamitaka anareo, 
40N	24	5	0,00000	 fa maro no ho ho avy amin'ny anarako hanao hoe: Izaho no Kristy, ary maro no ho voafitany. 
40N	24	6	0,00000	 Handre ady sy filazana ady hianareo; aza taitra, fa tsy maintsy ho tonga izany; nefa tsy mbola izany no ho farany. 
40N	24	7	0,00000	 Ho hita fa hitsanga-kiady amin'ny firenena ny firenena, ary amin'ny fanjakana ny fanjakana; hisy areti-mifindra sy mosary ary horohoron-tany amin'ny tany samihafa; 
40N	24	8	0,00000	 fa vao ho fiantombohan'ny fahoriana fotsiny izany rehetra izany. 
40N	24	9	0,00000	 Amin'izany, dia hatolony hampijaliana sy hovonoina hianareo, ary ho hàlan'ny firenena rehetra noho ny anarako. 
40N	24	10	0,00000	 Amin'izany andro izany koa, dia maro no ho tafintohina ka hifampiampanga sy hifankahala be ihany. 
40N	24	11	0,00000	 Ary hisy mpaminany sandoka maro hiseho, ka hamitaka olona maro. 
40N	24	12	0,00000	 Ary noho ny habetsahan'ny faharatsiana, dia hihamangatsiaka ny fitiavan'ny maro; 
40N	24	13	0,00000	 fa izay haharitra hatramin'ny farany no ho voavonjy. 
40N	24	14	0,00000	 Ary hotorina amin'izao tontolo izao ity Evanjelin'ny fanjakan'Andriamanitra ity, mba ho vavolombelona amin'ny firenena rehetra, vao ho tonga ny farany. 
40N	24	15	0,00000	 Rahefa hitanareo voatsangana amin'ny fitoerana masina ny fametavetana lozan-tany nolazain'i Daniely mpaminany (aoka hihevitra ny mpamaky), 
40N	24	16	0,00000	 dia aoka izay any Jodea handositra any an-tendrombohitra, 
40N	24	17	0,00000	 ary izay any ambony tafontrano aoka tsy hidina haka ny zavany ao an-tranony, 
40N	24	18	0,00000	 ary izay any an-tsaha aoka tsy hiverina haka ny fitafiany. 
40N	24	19	0,00000	 Loza no hanjo ny bevohoka sy ny mitaiza kely, amin'izany andro izany. 
40N	24	20	0,00000	 Mivavaha ianareo mba tsy ho amin'ny ririnina na amin'ny sabata no handosiranareo. 
40N	24	21	0,00000	 Fa amin'izany andro izany dia hisy fahoriana lehibe izay tsy mbola nisy toa azy hatramin'ny nahariana izao tontolo izao ka mandraka ankehitriny, ary tsy hisy toy izany intsony; 
40N	24	22	0,00000	 ary raha tsy nohafohezina izany andro izany, dia tsy hisy olona ho voavonjy; fa noho ny olom-pinidy dia hohafohezina izany andro izany.
40N	24	23	0,00000	 Koa raha misy milaza aminareo hoe: Indro atý ny Kritsy, na hoe: arý izy, aza mino hianareo. 
40N	24	24	0,00000	 Fa hisy Kristy sandoka sy mpaminany sandoka hiseho, ary hanao famantarana lehibe sy zava-mahatalanjona, ka raha azo atao, na dia ny olom-pinidy aza dia ho voafitany. 
40N	24	25	0,00000	 Indro voalazako aminareo rahateo izany. 
40N	24	26	0,00000	 Koa raha misy milaza aminareo hoe: Indro any an'efitra izy, aza mankany hianareo; indro any amin'ny efi-trano mangingina izy, aza mino izany. 
40N	24	27	0,00000	 Fa tahaka ny helatra avy any atsinanana ka hita hatrany andrefana, dia ho tahaka izany ny fihavian'ny Zanak'olona. 
40N	24	28	0,00000	 Fa na aiza na aiza hitoeran'ny faty, any no hiangonan'ny voromahery.
40N	24	29	0,00000	 Ary raha vao afaka izany andron'ny fahoriana izany, dia hihamaizina ny masoandro, tsy hahazava ny volana, hiraraka avy eny an-danitra ny kintana, ary hihozongozona ny herin'ny lanitra. 
40N	24	30	0,00000	 Amin'izany dia hiseho eny an-danitra ny famantaran'ny Zanak'olona ka hando-tratra avokoa ny firenena rehetra eto ambonin’ny tany ary hohitany eo ambonin’ny rahon'ny lanitra ny Zanak'olona avy amin-kery sy voninahitra lehibe. 
40N	24	31	0,00000	 Haneno mafy ny trompetra, dia haniraka ny anjeliny izy, ary ireo hanangona ny olom-pinidiny avy amin'ny vazan-tany efatra, hatramin'ny fara vodilanitra rehetra. 
40N	24	32	0,00000	 Makà fanoharana amin'ny aviavim-bazaha; raha vao manaroka ny rantsany ka mandravina izy, dia fantatrareo fa efa antomotra ny fahavaratra. 
40N	24	33	0,00000	 Dia toy izany koa, rahefa hitanareo izany rehetra izany, fantaro fa efa antomotra mby eo am-baravarana ny Zanak'olona. 
40N	24	34	0,00000	 Lazaiko marina aminareo fa tsy ho lany ity taranaka ity, ambara-pahatongan'izany rehetra izany. 
40N	24	35	0,00000	 Ny tany aman-danitra ho levona, fa ny teniko tsy mba ho levona.
40N	24	36	0,00000	 Fa ny amin'izay andro sy ora dia tsy misy mahalala, na ny anjelin'ny lanitra aza, afa-tsy ny Ray ihany. 
40N	24	37	0,00000	 Fa tahaka ny tamin'ny andron'i Noe, dia ho tahaka izany koa ny fihavian'ny Zanak'olona. 
40N	24	38	0,00000	 Fa tamin'ny andro nialoha ny safo-drano, dia nihinana sy nisotro ary nampaka-bady sy namoa-jazavavy ny olona, mandra-pahatongan'ny andro nidiran'i Noe tao amin'ny sambo fiara, 
40N	24	39	0,00000	 ka tsy nahalala izy ireo raha tsy efa tonga tokoa ny safo-drano izay nandringana azy rehetra: dia ho toy izany indrindra ny fihavian'ny Zanak'olona. 
40N	24	40	0,00000	 Amin'izany, amin'ny olona roa lahy izay ho sendra eny an-tsaha, dia horaisina ny iray, ary havela ny iray; 
40N	24	41	0,00000	 amin'ny vehivavy roa izay hiara-manodina ny fikosohan-dafarina, dia horaisina ny anankiray, ary havela ny iray.
40N	24	42	0,00000	 Koa miambena ary, fa tsy fantatrareo izay tapak'andro hihavian'ny Tomponareo. 
40N	24	43	0,00000	 Hevero tsara fa raha fantatry ny tompon-trano izay ora hihavian'ny mpangalatra, dia hiambina izy fa tsy havelany hotamìna ny tranony. 
40N	24	44	0,00000	 Koa aoka ary ho vonona koa hianareo, fa ho avy amin'ny ora tsy ampoizinareo ny Zanak'olona. 
40N	24	45	0,00000	 Iza moa no mpanompo mahatoky sy hendry izay notendren'ny tompony ho mpifehy ny ankiziny, mba hanome hanina azy amin'ny fotoany? 
40N	24	46	0,00000	 Sambatra izany mpanompo izany raha tonga ny tompony ka mahita azy manao izany; 
40N	24	47	0,00000	 lazaiko marina aminareo fa hotendreny ho mpanapaka ny fananany rehetra izy. 
40N	24	48	0,00000	 Fa raha ratsy fanahy kosa ilay mpanompo ka manao anakampo hoe: Mbola ho ela ny tompoko vao ho avy, 
40N	24	49	0,00000	 ka mikapoka ny mpanompo namany izy sy miara-mihinana sy misotro amin'ny mpimamo, 
40N	24	50	0,00000	 dia ho avy amin'ny andro tsy ampoiziny sy amin'ny ora tsy fantany ny tompon'izany mpanompo izany, 
40N	24	51	0,00000	 ka hotapahiny roa izy ary haraikiny ho any amin'ny mpihatsaravelatsihy ny anjarany: any no hisy fitoamaniana sy fikitroha-nify.
40N	25	1	0,00000	[NY VIRJINY HENDRY SY NY VIRJINY ADALA - NY FANOHARANA NY AMIN'NY TALENTA - NY FITSARANA FARANY] Ary amin'izany ny fanjakan'ny lanitra, dia ho tahaka ny virjiny folo izay naka ny fanalany, ka lasa nitsena ny mpampakatra sy ny ampakarina. 
40N	25	2	0,00000	 Ny dimy tamin'izy ireo dia adala, fa ny dimy kosa hendry; 
40N	25	3	0,00000	 ny dimy adala nitondra fanala, fa tsy nitondra solika; 
40N	25	4	0,00000	 fa ny hendry kosa nitondra fanala sy solika tamin'ny fitoeran-tsolika. 
40N	25	5	0,00000	 Ary noho ny fahelan'ny mpampakatra, dia samy rendremana izy rehetra ka natory. 
40N	25	6	0,00000	 Fa nony nisasaka ny alina, dia nisy niantso mafy hoe: Inty tamy ny mpampakatra, mandehana mitsena azy hianareo. 
40N	25	7	0,00000	 Tamin'izay dia niarina ireo virjiny rehetra ireo ka nanamboatra ny jirony. 
40N	25	8	0,00000	 Ary hoy ny adala tamin'ny hendry: Mba omeo kely amin'ny solikareo izahay, fa efa ho faty ny jironay. 
40N	25	9	0,00000	 Ndrao tsy ampy ho anay sy anareo, hoy ny navalin'ny hendry azy; fa aleo mankany amin'ny mpivarotra hianareo, ka mividiana ho anareo. 
40N	25	10	0,00000	 Ary raha mbola nandeha nividy izy, dia tonga ny mpampakatra, ka izay efa niomana no niara-niditra taminy tao amin'ny fampakaram-bady, dia nohidiana ny varavarana. 
40N	25	11	0,00000	 Nony afaka kelikely, dia tonga kosa ireto virjiny sasany ka nanao hoe: Tompoko, tompoko, vohay izahay. 
40N	25	12	0,00000	 Fa hoy ny navaliny azy: Lazaiko marina aminareo fa tsy fantatro akory hianareo. 
40N	25	13	0,00000	 Koa miambena hianareo, fa samy tsy fantatrareo na ny andro na ny ora.
40N	25	14	0,00000	 Fa Andriamanitra hanao tahaka ny lehilahy anankiray handeha hivahiny, ka niantso ny mpanompony sy nametraka ny fananany taminy. 
40N	25	15	0,00000	 Ny anankiray nomeny talenta dimy, ny anankiray roa, ary ny anankiray iray, samy araka izay fahaizany avy; dia lasa nandeha izy. 
40N	25	16	0,00000	 Ilay nandray talenta dimy dia nandeha nampiasa izany, ka nahazo tombom-barotra dimy koa. 
40N	25	17	0,00000	 Toraka izany ilay nandray roa dia nahazo tombom-barotra roa koa; 
40N	25	18	0,00000	 fa ilay tsy nandray afa-tsy talenta iray kosa nandeha nihady tany, dia naleviny tao ny volan'ny tompony.
40N	25	19	0,00000	 Nony ela dia niverina ny tompon'ireo mpanompo ireo, ka nampamoaka azy ny amin'ny volany. 
40N	25	20	0,00000	 Dia nanatona ilay nandray talenta dimy, nitondra talenta dimy hafa koa ka nanao hoe: Talenta dimy, tompoko, no napetrakao tamiko, ary indreto nahazo tombom-barotra talenta dimy koa aho. 
40N	25	21	0,00000	 Dia hoy ny tompony taminy: Tsara izany, ry mpanompo tsara sy mahatoky, noho hianao nahatoky tamin'ny kely, dia hataoko mpanapaka ny be hianao: miaraha mifaly amin'ny tomponao. 
40N	25	22	0,00000	 Ary nanatona koa ilay nandray talenta roa, dia nanao hoe: Talenta roa, tompoko, no napetrakao tamiko, ary indro nahazo tombom-barotra roa hafa aho. 
40N	25	23	0,00000	 Dia hoy ny tompony taminy: Tsara izany, ry mpanompo tsara sy mahatoky, noho hianao nahatoky tamin'ny kely, dia hataoko mpanapaka ny be hianao: miaraha mifaly amin'ny tomponao. 
40N	25	24	0,00000	 Dia mba nanatona kosa ilay tsy nandray afa-tsy talenta iray ka nanao hoe: Tompoko, fantatro fa olona lozabe hianao, fa mijinja amin'izay tsy namafazanao, ary manangona amin'izay tsy nanahafanao, 
40N	25	25	0,00000	 ka natahotra aho dia lasa naleviko tany anatin'ny tany ny talentanao: koa indro averiko aminao ny anao. 
40N	25	26	0,00000	 Namaly ilay tompony ka nanao taminy hoe: Ry mpanompo ratsy sady kamo, fantatrao fa mijinja amin'izay tsy namafazako aho, ary manangona amin'izay tsy nanahafako; 
40N	25	27	0,00000	 koa tokony ho napetrakao tany amin'ny mpampanana ny volako, ary rahefa tonga aho dia ho nandray ny ahy mban-janany. 
40N	25	28	0,00000	 Alao ary ny talenta any amin’io ka omeo an’ilay manana talenta folo; 
40N	25	29	0,00000	 fa izay manana no homena, ka hanam-be izy, fa izay tsy manana kosa dia halaina aminy mbamin'izay ananany aza. 
40N	25	30	0,00000	 Ary ilay mpanompo tsy vanon-ko inona dia ario any amin'ny maizina any: any no hisy fitomaniana sy fikitroha-nify.
40N	25	31	0,00000	 Ary rahefa ho avy amim-boninahitra ny Zanak'olona otronin'ny anjely rehetra, dia hipetraka eo amin'ny seza fiandrianan'ny voninahiny izy; 
40N	25	32	0,00000	 ho vory eo anatrehany ny firenena rehetra, ary izy hanavaka azy tahaka ny mpiandry ondry manavaka ny ondry amin'ny osy; 
40N	25	33	0,00000	 ny ondry moa hataony eo an-kavanany; ary ny osy kosa eo an-kaviany. 
40N	25	34	0,00000	 Amin'izay ny Mpanjaka dia hilaza amin'izay eo an-kavanany hoe: Avia hianareo, ry nohasoavin'ny Raiko, handova ny fanjakana izay voavoatra ho anareo hatrizay nahariana izao tontolo izao. 
40N	25	35	0,00000	 Fa noana aho, nomenareo hanina, nangetaheta aho, nomenareo hosotroina; nivahiny aho, nampiantranoinareo; 
40N	25	36	0,00000	 tsy nitafy aho, notafianareo; narary aho, novangianareo, tany an-tranomaizina aho, notsidihinareo. 
40N	25	37	0,00000	 Ary dia hamaly azy ny marina ka hanao hoe: Tompo, oviana no hitanay noana hianao ka nomenay hanina; nangetaheta ka nomenay hosotroinao? 
40N	25	38	0,00000	 Oviana no hitanay nivahiny hianao ka nampiantranoinay, na tsy nitafy ka notafinay? 
40N	25	39	0,00000	 Oviana no hitanay narary hianao na tany an-tranomaizina ka novangianay? 
40N	25	40	0,00000	 Dia hamaly ny Mpanjaka ka hanao aminy hoe: Lazaiko marina aminareo fa isaky ny nanao izany tamin'ny anankiray amin'ireto rahalahiko kely indrindra ireto hianareo, dia nanao izany tamiko.
40N	25	41	0,00000	 Ary dia hiteny amin'ireo eo an-kaviany kosa indray izy ka hanao hoe: Mialà amiko hianareo, ry voaozona, mba ho any amin'ny afo mandrakizay izay voavoatra ho an'ny demony sy ny anjeliny. 
40N	25	42	0,00000	 Fa noana aho, tsy nomenareo hanina; nangetaheta aho, tsy nomenareo hosotroina; 
40N	25	43	0,00000	 nivahiny aho, tsy nampiantranoinareo; tsy nitafy aho, tsy notafianareo; narary aho sy tany an-tranomaizina, tsy novangianareo. 
40N	25	44	0,00000	 Dia hamaly azy koa ireo hanao hoe: Tompo, oviana no hitanay noana hianao, na nangetaheta, na nivahiny, na tsy nitafy, na narary, na tany an-tranomaizina ka tsy namonjy anao izahay? 
40N	25	45	0,00000	 Fa hovaliany hoe: Lazaiko marina aminareo fa isaky ny tsy nanao izany tamin'ny anankiray amin'ireto kely indrindra ireto hianareo, dia tsy nanao izany tamiko koa. 
40N	25	46	0,00000	 Dia ho any amin'ny fijaliana mandrakizay ireo, fa ny marina kosa, ho any amin'ny fiainana mandrakizay.
40N	26	1	0,00000	[NY TETI-DRATSIN'NY LOHOLONA - TAO AN-TRANON'I SIMONA ILAY BOKA - JODASY MPAMADIKA - NY NAMORONANA NY EOKARISTIA - JESO TAO GETSEMANÝ SY TEO ANATREHAN'I KAIFA] Ary rahefa tapi-niteny izany rehetra izany Jeso, dia nilaza tamin'ny mpianany hoe: 
40N	26	2	0,00000	 Fantatrareo fa raha afaka indroa andro dia tonga ny Paka, ary ny Zanak'olona hatolotra hofantsihana amin'ny hazo fijaliana. 
40N	26	3	0,00000	 Tamin'izay dia nivory tao an-tranon'ny lehiben'ny mpisorona atao hoe Kaifa ny lohandohan'ny mpisorona sy ny loholona, 
40N	26	4	0,00000	 ary niara-nioko hisambotra an'i Jeso am-pitaka, sy hamono azy izy ireo; 
40N	26	5	0,00000	 kanefa aoka tsy ho amin'ny andro fety, hoy izy ireo, fandrao mitabataba ny vahoaka.
40N	26	6	0,00000	 Ary nony tany Betania Jeso, tao an-tranon'i Simona boka, 
40N	26	7	0,00000	 dia nisy vehivavy anankiray nanatona azy, nitondra tavoara alabastra feno diloilo manitra saro-bidy, sy nanidina izany tamin'ny lohany raha mbola nipetraka nihinana izy. 
40N	26	8	0,00000	 Tezitra ny mpianany nony nahita izany ka nanao hoe: Nahoana re iny no lanina foana toy izao? 
40N	26	9	0,00000	 nefa lafo be iny raha namidy ka homena ny mahantra. 
40N	26	10	0,00000	 Nahalala izany Jeso, ka nanao taminy hoe: Nahoana hianareo no manao ny mpampalahelo an-dravehivavy io? Asa soa izay vao nataony tamiko: 
40N	26	11	0,00000	 ny mahantra moa dia misy eto aminareo mandrakariva, fa izaho kosa tsy ho eto aminareo mandrakariva. 
40N	26	12	0,00000	 Izy no mampidina izany zava-manitra izany tamiko, dia ny mba handevenana ahy no nanaovany an'izany. 
40N	26	13	0,00000	 Lazaiko marina aminareo fa na aiza na aiza hitoriana ity Evanjely ity amin'izao tontolo izao, dia holazaina koa ny nataon-dravehivavy ho fankalazana azy.
40N	26	14	0,00000	 Ary tamin'izay ny anankiray tamin'ny roa ambin'ny folo lahy atao hoe Jodasy Iskariota nankany amin'ny lohandohan'ny mpisorona, 
40N	26	15	0,00000	 ka nanao taminy hoe: Homenareo hoatrinona aho, dia hatolotro anareo izy? Dia nanisa farantsa kely telopolo ho azy izy ireo. 
40N	26	16	0,00000	 Hatramin'izay dia nikendry izay hamadihana azy izy.
40N	26	17	0,00000	 Ary tamin'ny andro voalohany fihinanana ny azima, dia nanatona an'i Jeso ny mpianany ka nanao hoe: Aiza no tianao hamboaranay hihinananao ny Paka? 
40N	26	18	0,00000	 Dia hoy Jeso taminy: Mankanesa any an-tanàna ao amin-dranona ka lazao aminy hoe: Hoy ny Mpampianatra: Efa akaiky ny fotoan'androko, ka hanao ny Paka ato aminareo aho sy ny mpianatro. 
40N	26	19	0,00000	 Nanao araka izay nasain'i Jeso nataony ny mpianatra ka namboatra ny Paka. 
40N	26	20	0,00000	 Nony hariva ny andro, dia nipetraka hihinana izy mbamin'ny mpianany roa ambin'ny folo lahy. 
40N	26	21	0,00000	 Teo am-pihinanana dia hoy izy: Lazaiko marina aminareo fa ny anankiray aminareo hamadika ahy. 
40N	26	22	0,00000	 Nalahelo mafy izy ireo ka samy nanontany hoe: Moa izaho va izany, Tompoko? 
40N	26	23	0,00000	 Dia namaly izy ka nanao hoe: Izay niara-nanatsoboka ny tànany tamiko tao an-dovia, izy no hamadika ahy. 
40N	26	24	0,00000	 Ny Zanak'olona dia mandeha araka ny nanoratana azy; kanefa loza ho an'izay olona hamadika ny Zanak'olona! tsara ho azy ny tsy teraka. 
40N	26	25	0,00000	 Dia mba niteny Jodasy ilay namadika azy nanao hoe: Raby, moa izaho va izany? ka novaliany hoe: Voalazanao.
40N	26	26	0,00000	 Mbola teo am-pihinanana, dia nandray mofo Jeso, notsofiny rano sy novakiny, ary nomeny ny mpianany ka hoy izy: Raiso ary hano; ity no vatako. 
40N	26	27	0,00000	 Rahefa izany, dia nandray ny kalisy izy, ary rahefa nanao fisaorana dia nomeny azy ireo nataony hoe: Isotroinareo rehetra ity; 
40N	26	28	0,00000	 fa ity no rako, dia ny ran'ny fanekena vaovao izay alatsaka ho an'ny maro ho famelan-keloka. 
40N	26	29	0,00000	 Lazaiko aminareo, fa tsy hisotro amin'itony vokatry ny foto-boaloboka itony intsony aho, ambara-pihavin'ny andro hiarahako misotro aminareo ny vaovao indray, any amin'ny fanjakan'ny Raiko.
40N	26	30	0,00000	 Ary rahefa nanao hira fisaorana izy ireo, dia lasa nankany amin'ny tendrombohitry ny Oliva. 
40N	26	31	0,00000	 Dia hoy Jeso taminy: Ho tafintohina noho ny amiko hianareo rehetra anio alina, fa efa voasoratra hoe: Hokapohiko ny mpiandry, dia hihahaka ny ondry andrasana; 
40N	26	32	0,00000	 fa rahefa tafatsangana aho, dia hialoha anareo any Galilea. 
40N	26	33	0,00000	 Fa Piera namaly hoe: Na dia ho tafintohina noho ny aminao aza izy rehetra, izaho tsy ho tafintohina na oviana na oviana. 
40N	26	34	0,00000	 Ary hoy Jeso taminy: Lazaiko marina aminao fa anio alina alohan'ny maneno akoho, dia handà ahy intelo hianao. 
40N	26	35	0,00000	 Fa hoy Piera taminy: Na dia hiara-maty aminao aza aho, dia tsy handà anao. Dia nilaza toy izany koa ny mpianatra rehetra.
40N	26	36	0,00000	 Tamin'izay Jeso sy ny mpianany dia tonga tao amin'ny saha anankiray atao hoe Getsemaný, ary hoy izy tamin'ny mpianany: Mipetraha eto hianareo, raha mbola mankany hivavaka aho. 
40N	26	37	0,00000	 Ary nitondra an'i Piera sy izy roalahy zanak'i Zebede hiaraka aminy izy, dia nanomboka nozoin'alahelo sy fahoriana mafy. 
40N	26	38	0,00000	 Ka hoy izy tamin'ireo: Ory ny fanahiko ka ila hahafaty ahy; mijanòna eto ka miaraha miari-tory amiko. 
40N	26	39	0,00000	 Ary nony nandroso kely izy, dia nihohoka tamin'ny tany ka nivavaka nanao hoe: Raiko, raha azo atao, aoka hesorina amiko ity kapoaka ity, kanefa aoka tsy ny sitra-poko no ho tanteraka, fa ny anao. 
40N	26	40	0,00000	 Dia nankeo amin'ny mpianany izy, ka hitany fa natory ireo, dia hoy izy tamin'i Piera: Hay hianareo tsy nahazaka ny miara-miari-tory amiko ora iray akory? 
40N	26	41	0,00000	 Miambena sy mivavaha, mba tsy ho latsaka amin'ny fakam-panahy hianareo. Marisika ihany ny fanahy, fa ny nofo no osa. 
40N	26	42	0,00000	 Dia nandeha fanindroany izy ka nivavaka hoe: Raiko, raha tsy azo esorina ity kapoaka ity fa tsy maintsy hosotroiko, dia aoka ho tanteraka anie ny sitra-ponao. 
40N	26	43	0,00000	 Ary niverina izy ka nahita azy natory, fa efa navesatra ny masony; 
40N	26	44	0,00000	 dia nilaozany ireo ka nandeha indray izy nivavaka fanintelony, ary ny teniny teo no naveriny. 
40N	26	45	0,00000	 Izay vao nankeo amin'ny mpianany izy ka nanao taminy hoe: Matoria amin'izao hianareo, ary mialà sasatra, indro fa efa antomotra ny fotoana, ary efa hatolotra eo an-tànan'ny mpanota ny Zanak'olona. 
40N	26	46	0,00000	 Mitsangàna hianareo, andeha isika; fa efa akaiky ilay hamadika ahy.
40N	26	47	0,00000	 Raha mbola niteny izany izy, dia indro tamy Jodasy isan'ny roa ambin'ny folo lahy, arahin'ny vahoaka be nitondra sabatra sy langilangy, nirahin'ny lohandohan'ny mpisorona sy ny loholona. 
40N	26	48	0,00000	 Efa nomen'ilay mpamadika famantarana toy izao izy ireo: Izay horohako no izy, ka sambory. 
40N	26	49	0,00000	 Ary niaraka tamin'izay dia nanatona an'i Jeso izy ka nanao hoe: Arahaba, Raby; dia nanoroka azy. 
40N	26	50	0,00000	 Ary hoy Jeso: Ry sakaiza, haninona aty hianao? Tamin'izay dia nanatona ny sasany ka nisambotra an'i Jeso sy nihazona azy. 
40N	26	51	0,00000	 Ary indro ny anankiray amin'izay teo amin'i Jeso nandray ny sabany, dia namely ny mpanompon'ny lehiben'ny mpisorona ka nahafaka ny sofiny anila. 
40N	26	52	0,00000	 Fa hoy Jeso taminy: Ampidiro amin'ny tranony ny sabatrao, fa izay rehetra hamely amin'ny sabatra dia ho fatin'ny sabatra. 
40N	26	53	0,00000	 Moa ataonao fa tsy mahazo mangataka amin'ny Raiko aho, ka haniraka anjely tsy omby lejiona roa ambin'ny folo izy ho eto amiko? 
40N	26	54	0,00000	 Fa hatao ahoana àry no hahatanteraka ny Soratra Masina izay milaza fa tsy maintsy ho tonga izao? 
40N	26	55	0,00000	 Ary tamin'izay dia hoy Jeso tamin'ireo vahoaka ireo: Moa va tsy ny hisambotra jiolahy hianareo mitondra sabatra sy langilangy hisambotra ahy; nipetraka isan'andro teo aminareo aho, nampianatra teo an-tempoly, nefa tsy nosamborinareo; 
40N	26	56	0,00000	 fa tonga izany rehetra izany mba ho tanteraka izay efa voasoratry ny Mpaminany. Ary tamin'izay dia nandao azy ny mpianatra rehetra ka nandositra.
40N	26	57	0,00000	 Ary izay nisambotra an'i Jeso dia nitondra azy tany amin'i Kaifa lehiben'ny mpisorona, izay nivorian'ny mpanora-dalàna sy ny loholona. 
40N	26	58	0,00000	 Nanaraka azy teny lavidavitra teny Piera, hatrany an-tokotanin'ny lehiben'ny mpisorona. Niditra tao izy dia niara-nipetraka teo amin'ny mpiandry raharaha mba hahita izay farany. 
40N	26	59	0,00000	 Tamin' izay ny lohandohan'ny mpisorona sy ny loholona rehetra dia nitady izay hiampangana lainga an'i Jeso hamonoana azy, 
40N	26	60	0,00000	 fa tsy nahita izy na dia betsaka aza ny vavolombelona mandainga tonga teo. Nony farany, dia nisy roa tonga, 
40N	26	61	0,00000	 ka nanao hoe: Ilay io nilaza hoe: Mahay mandrava ny tempolin'Andriamanitra aho, ary mahay manangana azy amin'ny hateloana indray. 
40N	26	62	0,00000	 Dia nitsangana ilay lehiben'ny mpisorona, ka nanao taminy hoe: Nahoana no tsy valianao izany fiampangan'ireo anao izany? 
40N	26	63	0,00000	 Fa tsy niteny Jeso. Ary hoy ilay lehiben'ny mpisorona taminy: Mandidy anao amin'ny anaran'Andriamanitra velona aho, hilaza aminay raha hianao no Kristy Zanak'Andriamanitra. 
40N	26	64	0,00000	 Dia hoy Jeso taminy: Voalazanao. Ary lazaiko aminareo koa fa indray andro any hianareo hahita ny Zanak'olona mipetraka eo an-kavanan'Andriamanitra be fahefana sy avy eo amin'ny rahon'ny lanitra. 
40N	26	65	0,00000	 Tamin'izay dia notriarin'ilay lehiben'ny mpisorona ny fitafiany ka hoy izy: Niteny ratsy an'Andriamanitra izy, ka ahoana indray no ilantsika vavolombelona? Indro efa renareo ny fitenenany ratsy an'Andriamanitra: 
40N	26	66	0,00000	 ahoana no hevitrareo? Ary ireo namaly ka nanao hoe: Mendrika ho faty izy. 
40N	26	67	0,00000	 Dia nororany ny tavany ka nasiany totohondry izy; 
40N	26	68	0,00000	 ary ny sasany sady namely tehamaina azy no nanao hoe: Vinanio, ry Kristy, iza no namely anao?
40N	26	69	0,00000	 Tamin'izany Piera nipetraka teo alatrano, ary nisy ankizivavy anankiray nanatona azy ka nanao taminy hoe: Hianao koa naman'i Jeso Galileana; 
40N	26	70	0,00000	 fa nolaviny teo anatrehan'izy rehetra izany ka hoy izy: Tsy fantatro izay lazainao. 
40N	26	71	0,00000	 Dia nankeo am-bavahady izy, ndeha hitsoaka, fa hitan'ny ankizivavy anankiray hafa koa, ka nolazainy tamin'ny olona teo hoe: Ity koa naman'i Jeso Nazareana; 
40N	26	72	0,00000	 fa nandà fanindroany indray izy sady nianiana nanao hoe: Tsy fantatro izany lehilahy izany. 
40N	26	73	0,00000	 Nony afaka kelikely dia nohatonin'ny olona teo Piera, ka nilazany hoe: Marina tokoa raha tsy namany hianao, fa na ny fiteninao aza dia ampy hahalalana izany. 
40N	26	74	0,00000	 Ary tamin'izay dia sady niozona izy no nianiana fa tsy fantany izany lehilahy izany. Niaraka tamin'izay naneno ny akoho, 
40N	26	75	0,00000	 ka tsaroan'i Piera ny tenin'i Jeso nanao hoe: Alohan'ny maneno akoho, handà ahy intelo hianao. Dia nivoaka izy ka nitomany fatratra.
40N	27	1	0,00000	[NY NENIN'I JODASY SY NY NAMONOANY TENA - JESO-KRISTY TEO ANATREHAN'I PILATY, NOHELOHIN-KO FATY - NALEVINA] Ary nony maraina ny andro dia niara-nihevitra izay hahafaty an'i Jeso ny lohandohan'ny mpisorona rehetra sy ny loholona;
40N	27	2	0,00000	 ary rahefa nafatony izy dia nentiny ka natolony an'i Pontsy Pilaty governora. 
40N	27	3	0,00000	 Tamin'izay Jodasy ilay namadika azy, raha nahita fa nohelohina izy, dia nanenina ka namerina ny farantsa kely telopolo tamin'ny lohandohan'ny mpisorona sy ny loholona 
40N	27	4	0,00000	 nanao hoe: Nanota aho fa nanolotra ny ra marina. Ahoanay izany? hoy ireo, fa asanao.
40N	27	5	0,00000	 Dia natsipiny tao anatin'ny tempoly ny vola, ka lasa izy nanao tadimody nananton-tena. 
40N	27	6	0,00000	 Ary nalain'ny lohandohan'ny mpisorona ny vola ka hoy izy: Tsy azo alatsaka ao amin'ny rakitra masina izany, satria vidin-drà; 
40N	27	7	0,00000	 ary nony niara-nihevitra izy, dia namidiny ny sahan'ny mpanao vilany ny vola hatao tany fandevenam-bahiny. 
40N	27	8	0,00000	 Izany no anaovana io saha io mandraka androany hoe Haseldamà, na hoe sahan-drà; 
40N	27	9	0,00000	 ary tanteraka tamin'izay ny tenin'i Jeremia mpaminany nanao hoe: Dia nalainy ny vola telopolo, vidin'ilay notombanan'ny zanak'Israely, 
40N	27	10	0,00000	 ka nomeny hamidy ny sahan'ny mpanefy vilany, araka ny nandidian'ny Tompo ahy.
40N	27	11	0,00000	 Dia tonga teo anatrehan'ny governora Jeso ka nanontanin'ny governora hoe: Hianao va no mpanjakan'ny Jody? Voalazanao, hoy Jeso taminy; 
40N	27	12	0,00000	 fa ny fiampangana nataon'ny lohandohan'ny mpisorona sy ny loholona azy no tsy novaliany kely akory, 
40N	27	13	0,00000	 ka hoy Pitaly taminy: Tsy renao va izany zavatra maro iampangana anao izany? 
40N	27	14	0,00000	 Fa tsy namaly izy na dia indraim-bava aza, ka gaga dia gaga ny governora. 
40N	27	15	0,00000	 Ary isaky ny fetin'ny Paka dia fanaon'ny governora ny mandefa mpifatotra anankiray tian'ny vahoaka. 
40N	27	16	0,00000	 Ary tamin'izay dia nisy mpifatotra anankiray malaza atao hoe Barabasy, 
40N	27	17	0,00000	 ka rahefa nivory ny vahoaka, dia hoy Pilaty taminy: Iza no tianareo halefako ho anareo, Barabasy sa Jeso izay atao hoe Kristy? 
40N	27	18	0,00000	 satria fantany fa fialonana no nanoloran'izy ireo an'i Jeso. 
40N	27	19	0,00000	 Ary raha nipetraka teo amin'ny fitsarana izy, dia nampaniraka taminy ny vadiny hilaza hoe: Aza manao na inona na inona amin'io Lehilahy marina io hianao, fa nampahory ahy be ihany izay nanofisako azy halina izay. 
40N	27	20	0,00000	 Tamin'izay ny lohandohan'ny mpisorona sy ny loholona nahatarika ny vahoaka hangataka an'i Barabasy sy hampamono an'i Jeso. 
40N	27	21	0,00000	 Dia niteny indray ny governora nanao hoe: Iza no tianareo halefako ho anareo amin'izy roa lahy? Barabasy, hoy izy ireo. 
40N	27	22	0,00000	 Ary hoy Pilaty taminy: Ahoana kosa àry no hataoko amin'i Jeso, izay atao hoe Kristy? 
40N	27	23	0,00000	 Aoka hofantsihana amin'ny hazo fijaliana izy, hoy izy rehetra. Fa inona àry no ratsy nataony e? hoy ny governora. Dia vao mainka nihorakoraka izy nanao hoe: Fantsiho amin'ny hazo fijaliana izy. 
40N	27	24	0,00000	 Nony hitan'i Pilaty, fa tsy nahomby izy fa vao mainka nitombo aza ny tabataba, dia nampaka rano izy ka nanasa tànana teo anatrehan'ny vahoaka ary nanao hoe: Afa-tsiny amin'ny ran'io Lehilahy marina io aho; fa raharahanareo. 
40N	27	25	0,00000	 Dia namaly ny vahoaka rehetra nanao hoe: Aoka ho aminay sy amin'ny zanakay ny rany. 
40N	27	26	0,00000	 Tamin'izay dia nalefany Barabasy, ary Jeso nony efa nasainy nokapohina dia natolony azy hofantsihana amin'ny hazo fijaliana. 
40N	27	27	0,00000	 Tamin'izay dia nentin'ny miaramilan'ny governora ho any amin'ny toerana fitsarana Jeso, sady novoriny hanodidina azy ny miaramila namany. 
40N	27	28	0,00000	 Dia nendahany ny fitafiany ka nampitafiny kapaoty jaky izy; 
40N	27	29	0,00000	 ary nandrandrana fehiloha tsilo izy ireo, dia nasatrony ny lohany, sady nampitaniny volotara ny tànany an-kavanana; rahefa izany dia nandohalika an-kila teo anatrehany izy ary naneso azy hoe: Arahaba, ry mpanjakan'ny Jody. 
40N	27	30	0,00000	 Dia nororany izy, ary nalainy ny volotara ka nikapohany ny lohany. 
40N	27	31	0,00000	 Nony efa nolalaoviny toy izany izy, dia nesoriny ilay kapaoty ka nampitafiny azy indray ny fitafiany, ary nentiny hofantsihana amin'ny hazo fijaliana izy. 
40N	27	32	0,00000	 Rahefa tafavoaka ny tanàna, dia nifanena tamin'ny lehilahy Sireneana anankiray atao hoe Simona izy ireo, ka notereny io hilanja ny hazo fijalian'i Jeso. 
40N	27	33	0,00000	 Ary nony tonga teo amin'ny tany atao hoe Golgotà izany hoe tanin'ny karan-doha, 
40N	27	34	0,00000	 dia nomeny divay miharo afero izy hosotroiny; fa nony nandramany dia tsy nety nisotro izy.
40N	27	35	0,00000	 Ary rahefa voafantsika tamin'ny hazo fijaliana izy, dia nanaovany loka no fizara ny fitafiany, mba ho tanteraka ny teny nolazain'ny mpaminany hoe: Nozarainy ny fitafiako, ary nilokàny ny akanjoko; 
40N	27	36	0,00000	 dia nipetraka niambina azy izy ireo. 
40N	27	37	0,00000	 Teo ambonin'ny lohany dia nasiany soratra milaza ny nanamelohana azy manao hoe: ITY NO JESO MPANJAKAN'NY JODY. 
40N	27	38	0,00000	 Nisy jiolahy roa niara-nofantsihana taminy tamin'ny hazo fijaliana, ny anankiray teo an-kavanany, ary ny anankiray teo an-kaviany. 
40N	27	39	0,00000	 Ary izay nandalo dia nihifikifi-doha nanevateva azy 
40N	27	40	0,00000	 nanao hoe: Ialahy, ilay mandrava ny tempolin'Andriamanitra sy manangana azy anatin'ny hateloana ity, vonjeo ilay ity ny tenan'ialahy; raha Zanak'Andriamanitra ialahy, mialà amin'ny hazo fijaliana. 
40N	27	41	0,00000	 Ny lohandohan'ny mpisorona sy ny mpanora-dalàna ary ny loholona dia naneso azy koa nanao hoe: 
40N	27	42	0,00000	 Ny sasany novonjeny, fa ny tenany kosa tsy hainy vonjena; raha mpanjakan'Israely izy, aoka hidina hiala amin'ny hazo fijaliana ankehitriny, dia hino azy isika. 
40N	27	43	0,00000	 Natoky an'Andriamanitra izy, ka raha tia azy Andriamanitra dia aoka hanafaka azy ankehitriny, satria Zanak'Andriamanitra aho, hoy ny filazany. 
40N	27	44	0,00000	 Dia nandatsa azy toy izany iretsy jiolahy roa izay niaraka nofantsihana taminy tamin'ny hazo fijaliana.
40N	27	45	0,00000	 Ary hatramin'ny ora fahenina ka hatramin'ny ora fahasivy dia rakotry ny aizina ny tany rehetra. 
40N	27	46	0,00000	 Nony tokony ho tamin'ny ora fahasivy, dia niantso mafy Jeso hoe: Elia, Elia, lamma sabaktany! izany hoe: Ry Andriamanitro! ry Andriamanitro, nahoana no dia nilaozanao aho? 
40N	27	47	0,00000	 Raha nandre izany ny sasany tamin'izay teo dia nanao hoe: Miantso an'i Elia ilay ity. 
40N	27	48	0,00000	 Dia nihazakazaka niaraka tamin'izay ny anankiray tamin'izy ireo ka nandray sponjy; nony novontosany vinaingitra dia notohiziny volotara ka natohony azy hotsentsefiny. 
40N	27	49	0,00000	 Fa ny sasany nanao hoe: Aoka hoe hozahantsika raha ho avy hanafaka azy Elia. 
40N	27	50	0,00000	 Ary niantso tamin'ny feo mahery indray Jeso, dia niala aina. 
40N	27	51	0,00000	 Ary indro fa nisasaka roa hatrany ambony ka hatrany ambany ny efitra lamba teo amin'ny tempoly; nihorohoro ny tany, nitresaka ny vatolampy, 
40N	27	52	0,00000	 nisokatra ny fasana, ary betsaka ny fatin'ny olona masina efa nody mandry no nitsangana; 
40N	27	53	0,00000	 ka nony efa nitsangana tamin'ny maty Jeso dia nivoaka tamin'ny fasana izy ireo, ka niakatra tany an-tanàna masina ary niseho tamin'ny maro. 
40N	27	54	0,00000	 Ilay kapiteny sy ny fehiny niambina an'i Jeso kosa nony nahita ny horohoron-tany mbamin'ny zavatra rehetra tonga teo, dia raiki-tahotra mafy ka nanao hoe: Tena Zanak'Andriamanitra tokoa io Lehilahy io. 
40N	27	55	0,00000	 Nisy vehivavy maromaro koa nitazana teny lavidavitra teny, dia ireo izay nanaraka an'i Jeso sy nanompo azy hatrany Galilea: 
40N	27	56	0,00000	 anisan'ireo Maria Madelena, sy Maria renin'i Jakoba sy Josefa, ary ny renin'ny zanak'i Zebede. 
40N	27	57	0,00000	 Nony hariva ny andro, dia nisy lehilahy manan-karena anankiray avy any Arimatia atao hoe Josefa, izay mpianatr'i Jeso koa, 
40N	27	58	0,00000	 nanatona an'i Pilaty ka nangataka ny fatin'i Jeso. Dia nasain'i Pilaty homena azy. 
40N	27	59	0,00000	 Noraisin'i Josefa ny faty, dia nofonosiny lamba fotsy madio, 
40N	27	60	0,00000	 ary naleviny tao amin'ny fasana vaovao nolavahana tamin'ny vatolampy, izay nampanaoviny ho an'ny tenany. Nony nakodiany ny vato makadiry tamin'ny varavaram-pasana, dia lasa izy. 
40N	27	61	0,00000	 Ary Maria Madelena, sy ilay Maria anankiray, dia teo ka nipetraka nanandrify ny fasana. 
40N	27	62	0,00000	 Ny ampitson'iny izay andron'ny fiomanana, dia nivory tany amin'i Pilaty ny lohandohan'ny mpisorona sy ny Farisiana 
40N	27	63	0,00000	 ka nanao hoe: Tompoko, tsaroanay fa fony mbola velona ilay mpamitaka iny dia nanao hoe: Rahefa afaka hateloana dia hitsangana aho. 
40N	27	64	0,00000	 Koa asaovy ambenana ny fasany ambara-pahafaky ny andro fahatelo, fandrao sokoin'ny mpianany ny fatiny, dia lazainy amin'ny vahoaka hoe: Nitsangana tamin'ny maty izy, ka ho ratsy ny fitaka farany noho ny voalohany. 
40N	27	65	0,00000	 Dia hoy Pilaty taminy: Manam-piambina hianareo, koa mandehana, ambeno araka izay hainareo. 
40N	27	66	0,00000	 Nony nandeha izy ireo, dia sady nasiany tombo-kase ny vato no nametrahany mpiambina teo mba hahazoany antoka marina ny amin'ny fasana.
40N	28	1	0,00000	[IREO VEHIVAVY TEO AMIN'NY FASANA - NY NISEHOAN'I JESO TAMINY - NY MPIAMBINA VOATAMBIM-BOLA - NY NISEHOAN'I JESO TANY GALILEA] Tamin'ny alin'ny sabata, raha vao nazava ratsy ny andro voalohany amin'ny herinandro, dia lasa nitsirika ny fasana Maria Madelena sy ilay Maria anankiray. 
40N	28	2	0,00000	 Ary indro nisy horohoron-tany mafy. Fa nisy anjelin'ny Tompo anankiray nidina avy tany an-danitra tonga teo, nanakodia ny vato dia nipetraka teo amboniny.
40N	28	3	0,00000	 Namirapiratra tahaka ny helatra ny tarehiny, ary fotsy tahaka ny oram-panala ny fitafiany.
40N	28	4	0,00000	 Ankona ny mpiambina nony nahita izany, ka nanjary tahaka ny maty. 
40N	28	5	0,00000	 Dia niteny tamin'ireo vehivavy ny anjely nanao hoe: Aza matahotra hianareo; fantatro fa mitady an'i Jeso izay nofantsihana tamin'ny hazo fijaliana hianareo. 
40N	28	6	0,00000	 Tsy ato izy, fa efa nitsangana araka izay nolazainy. Avia ka jereo, fa teo no toerana nametrahana ny Tompo. 
40N	28	7	0,00000	 Mandehana haingana milaza amin'ny mpianany fa efa nitsangana tamin'ny maty izy, ary indro hialoha anareo any Galilea izy; any no hahitanareo azy; izany àry, fa efa nilazako hianareo izay. 
40N	28	8	0,00000	 Dia niala faingana tamin'ny fasana izy ireo, sady natahotra no faly indrindra, lasa nihazakazaka hilaza amin'ny mpianatra. 
40N	28	9	0,00000	 Ary indro Jeso niseho taminy nanao hoe: Arahaba. Dia nanatona azy izy ka namihina ny tongony, sy niankohoka teo anatrehany. 
40N	28	10	0,00000	 Dia hoy Jeso taminy: Aza matahotra, fa mandehana asaovy mankany Galilea ny rahalahiko, fa any no hahitany ahy.
40N	28	11	0,00000	 Mbola teny an-dàlana izy ireo, dia indreny ny mpiambina sasany nankany an-tanàna, ka nilaza tamin'ny lohandohan'ny mpisorona ny zavatra rehetra vao niseho. 
40N	28	12	0,00000	 Dia novorin'ireo ny loholona ka rahefa niara-nidinika teo izy, dia nanome vola be ny miaramila, 
40N	28	13	0,00000	 ary nilaza taminy hoe: Aelezo amin'ny olona fa tonga halina ny mpianatra nangalatra azy raha mbola natory izahay hoe; 
40N	28	14	0,00000	 ary raha sendra ren'ny governora izany, dia izahay no hanony azy tsy haninona anareo. 
40N	28	15	0,00000	 Dia nandray ny vola ny miaramila, ka nanao araka ny teny nomeny azy. Ary izany teny naelin'izy ireo izany no mbola inoan'ny Jody mandraka androany.
40N	28	16	0,00000	 Ary ny mpianatra iraika ambin'ny folo nankany Galilea, any amin'ilay tendrombohitra nasain'i Jeso halehany. 
40N	28	17	0,00000	 Nony nahita azy izy ireo, izay nisalasala taloha, dia nitsaoka azy. 
40N	28	18	0,00000	 Ary Jeso nanatona azy ireo ka nilaza taminy hoe: Efa nomena ahy ny fahefana rehetra any an-danitra sy ety an-tany; 
40N	28	19	0,00000	 koa mandehana hianareo, mampianara ny firenena rehetra, manaova batemy azy amin'ny anaran'ny Ray sy ny Zanaka sy ny Fanahy Masina; 
40N	28	20	0,00000	 ampianaro izy hitandrina ny zavatra rehetra nandidiako anareo. Ary indro aho eo aminareo mandrakariva ambara-pahatongan'ny faran'izao tontolo izao.
41N	1	1	0,00000	[NY TORITENIN'I JOANY - JESO-KRISTY ATAO BATEMY SY ALAIN'NY DEMONY FANAHY - NY NIANTSOAN'I JESO NY MPIANANY VOALOHANY - NY NAMPIANARAN'I JESO TAO AMIN'NY SINAGOGA ARY NY NANDROAHANY DEMONY ARY NANASITRANANY MARARY] Fiandohan'ny Evanjelin'i Jeso-Kristy, Zanak'Andriamanitra. 
41N	1	2	0,00000	 Araka izay voasoratra ao amin'Izaia mpaminany hoe: Indro aho maniraka ny anjeliko eo alohanao, izay hamboatra ny làlanao; 
41N	1	3	0,00000	 injay misy feo miantso any an-efitra hoe: Amboary ny làlan'ny Tompo, ahitsio ny alehany, 
41N	1	4	0,00000	 dia niseho tany an'efitra Joany Batista nitory batemim-pibebahana ho famelan-keloka. 
41N	1	5	0,00000	 Ary nandeha nanatona azy ny tany Jodea rehetra sy ny mponina rehetra tao Jerosalema, ka nataony batemy tamin'ny onin'i Jordany ireo, rahefa niaiky ny fahotany. 
41N	1	6	0,00000	 Volon-drameva no nitafian'i Joany, fehinkibo hoditra no nanodidina ny valahany, ary valala sy tantely remby no fihinany; ary izao no notoriny: 
41N	1	7	0,00000	 Avy aoriako Ilay mahery noho izaho, ka tsy mendrika hiondrika hamaha ny fehin-kapany akory aho. 
41N	1	8	0,00000	 Izaho nanao batemy anareo tamin'ny rano, fa izy kosa hanao batemy anareo amin'ny Fanahy Masina. 
41N	1	9	0,00000	 Ary tamin'izany andro izany, dia tonga avy any Nazareta tanànan'i Galilea Jeso, ka nataon'i Joany batemy tao Jordany. 
41N	1	10	0,00000	 Raha vao niala avy tao anaty rano izy, dia nahita ny lanitra nisokatra, sy ny Fanahy nidina tahaka ny voromailala, nankeo amboniny; 
41N	1	11	0,00000	 ary nisy feo re avy tany an-danitra nanao hoe: Hianao no Zanako malalako, hianao no ankasitrahako. 
41N	1	12	0,00000	 Dia nentin'ny Fanahy ho any an'efitra niaraka tamin'izay izy, 
41N	1	13	0,00000	 ka nitoetra tany efa-polo andro dia nalain'i Satana fanahy sy niara-nitoetra tamin'ny bibidia, ary ny anjely nanompo azy. 
41N	1	14	0,00000	 Ary rahefa natao an-tranomaizina Joany, dia nankany Galilea Jeso nitory ny Evanjelin'ny fanjakan'Andriamanitra 
41N	1	15	0,00000	 ka nanao hoe: Tonga ny fotoana, ary efa akaiky ny fanjakan'Andriamanitra; mibebaha hianareo ary minoa ny Evanjely. 
41N	1	16	0,00000	 Nony nandalo teny amoron'ny ranomasin'i Galilea izy, dia nahita an'i Simona sy Andre rahalahiny nanarato teo amin'ny ranomasina, fa mpanarato izy ireo. 
41N	1	17	0,00000	 Ary hoy Jeso taminy: Andeha hanaraka ahy, fa hataoko mpanarato olona hianareo. 
41N	1	18	0,00000	 Dia nandao ny haratony niaraka tamin'izay izy, ka nanaraka azy. 
41N	1	19	0,00000	 Nony nandeha kelikely izy, dia nahita an'i Jakoba zanak'i Zebede sy Joany rahalahiny, izay teo an-tsambo kely koa nanamboatra ny haratony. 
41N	1	20	0,00000	 Dia niantso azy niaraka tamin'izay izy, ka nilaozan'izy mirahalahy teo an-tsambo keliny Zebede rainy sy ny mpikaramany, fa lasa nanaraka an'i Jeso izy. 
41N	1	21	0,00000	 Ary nankany Kafarnaoma izy ireo, ka ny sabata voalohany ihany dia niditra tao amin'ny sinagoga izy sy nampianatra ny olona. 
41N	1	22	0,00000	 Dia gaga izy ireo tamin'ny fampianarany, satria nampianatra azy toy ny manana fahefana izy, fa tsy mba tahaka ny mpanora-dalàna. 
41N	1	23	0,00000	 Ary tao amin'ny sinagogany dia nisy lehilahy anankiray azon'ny fanahy maloto, ary niantso mafy izy 
41N	1	24	0,00000	 nanao hoe: Mifampaninona izahay sy hianao ry Jeso avy any Nazareta? Tonga hampahita loza anay va hianao? Fantatro raha hianao, dia ilay masin'Andriamanitra. 
41N	1	25	0,00000	 Fa nandrahona azy Jeso nanao hoe: Mangina, ary mivoaha amin'io lehilahy io. 
41N	1	26	0,00000	 Ary ny fanahy maloto nampifanintontsintona azy, dia niantso tamin'ny feo mahery ka nivoaka taminy. 
41N	1	27	0,00000	 Gaga ny olona rehetra ka nifampilaza hoe: Inona ity? Fampianarana vaovao inona re ity? fa ny fanahy maloto avy no didiany ka manaiky azy. 
41N	1	28	0,00000	 Dia niely eran'i Galilea rehetra ny lazany. 
41N	1	29	0,00000	 Raha vao nivoaka avy tao amin'ny sinagoga izy ireo, dia nankany an-tranon'i Simona sy Andre izy sy Jakoba ary Joany. 
41N	1	30	0,00000	 Ary ny rafozam-bavin'i Simona nandry teo am-pandriana fa nanavy, ka noresahin'izy ireo taminy niaraka tamin'izay. 
41N	1	31	0,00000	 Dia nanatona nandray ny tànany Jeso sy nanarina azy, dia afaka ny tazony ka nanompo azy izy. 
41N	1	32	0,00000	 Nony hariva efa maty masoandro, dia nentina teo aminy ny marary rehetra sy ny azon'ny demony, 
41N	1	33	0,00000	 ary ny tao an-tanàna rehetra nitangorona teo am-baravarana avokoa. 
41N	1	34	0,00000	 Dia nanasitrana olona maro nararin'ny aretina samihafa izy, sady nandroaka demony maro, fa tsy navelany hiteny ny demony, satria nahafantatra azy. 
41N	1	35	0,00000	 Nony ampitso nifoha maraina alina koa izy, dia nivoaka nankany amin'ny tany mangingina, ka nivavaka tany. 
41N	1	36	0,00000	 Dia lasa nitady azy Simona sy ny namany, 
41N	1	37	0,00000	 ka nony nahita azy dia nilaza taminy hoe: Tadiavin'ny olona rehetra hianao. 
41N	1	38	0,00000	 Fa izao no navaliny: Andeha isika hankany amin'ny tanàna akaiky, mba hitoriako any koa; fa izany no nivoahako. 
41N	1	39	0,00000	 Dia lasa izy nitory tamin'ny sinagogan'ny olona sy eran'i Galilea rehetra, sady nandroaka ny demony. 
41N	1	40	0,00000	 Ary nisy boka anankiray nanatona azy nandohalika teo anatrehany ka nitaraina taminy nanao hoe: Raha mety hianao dia mahay manadio ahy. 
41N	1	41	0,00000	 Nangoraka azy Jeso ka naninjitra ny tànany, dia nanendry azy sy nanao taminy hoe: Mety aho, madiova hianao. 
41N	1	42	0,00000	 Vantany vao niteny izy, dia niala tamin-dralehilahy ny habokany ka nadio izy. 
41N	1	43	0,00000	 Dia nampandeha azy niaraka tamin'izay Jeso sady namepetra azy mafy 
41N	1	44	0,00000	 nanao hoe: Tandremo, aza milaza izany na amin'iza na amin'iza hianao, fa mandehana misehoa amin'ny mpisorona, ary noho ny nanadiovana anao dia manatera ny fanatitra nodidian'i Moizy, mba ho vavolombelona amin'ny vahoaka. 
41N	1	45	0,00000	 Kanjo nony lasa ralehilahy dia nilazalaza sy nampiely izany hatraiza hatraiza, any ka tsy afa-niditra niharihary tao an-tanàna intsony Jeso, fa nitoetra teny ivelany tamin'ny tany mangingina izy, ary nohatonin'ny olona avy eny tontolo eny.
41N	2	1	0,00000	[NY NAHASITRANAN'I JESO ILAY LEHILAHY MALEMY - NY NIANTSOANA AN'I MATIO - NY FIFADIAN-KANINA - NY AMIN'NY SABATA] Andro vitsivitsy taorian'izany, dia niditra tao Kafarnaoma indray izy. 
41N	2	2	0,00000	 Nony re fa hoe tao an-trano izy, dia nivory betsaka dia betsaka ny olona, ka tsy nisy hitoerana intsony na dia hatrany anoloan'ny varavarana aza; dia nitory teny taminy izy. 
41N	2	3	0,00000	 Tamin'izay dia nisy nanatona azy nitondra lehilahy malemy anankiray, izay nolanjain'olona efa-dahy. 
41N	2	4	0,00000	 Tsy afa-nanatona azy anefa izy ireo noho ny habetsahan'ny vahoaka, ka dia ny tafon-trano nitoerany no nanesorany; nony voasokatra, dia nampidininy teo ny fandriana nandrian'ilay malemy. 
41N	2	5	0,00000	 Ary Jeso nony nahita ny finoan'ireo, dia nanao tamin'ilay malemy hoe: Anaka, voavela ny helokao. 
41N	2	6	0,00000	 Fa nisy mpanora-dalàna sasany nipetraka teo ka nanao anakampo hoe: 
41N	2	7	0,00000	 Ahoana no itenenan'ilay ity toy izany? Miteny ratsy an'Andriamanitra lahy izy. Iza no mahavela fahotana afa-tsy Andriamanitra irery ihany?
41N	2	8	0,00000	 Fantatr'i Jeso tao amin'ny fanahiny niaraka tamin'izay fa nieritreritra izany tao anatiny izy ireo ka hoy izy taminy: Nahoana hianareo no mihevitra toy izany ao am-ponareo?
41N	2	9	0,00000	 Inona no moramora kokoa, ny manao amin'ity malemy hoe: Voavela ny helokao, sa ny manao hoe: Mitsangàna, betao ny fandrianao, ary mandehàna?
41N	2	10	0,00000	 Ary mba ho fantatrareo fa ny Zanak'olona manam-pahefana etý an-tany hanafaka ny fahotana, dia izao no lazaiko aminao, hoy izy tamin'ilay malemy:
41N	2	11	0,00000	 Mitsangàna, betao ny fandrianao, ary modia any an-tranonao. 
41N	2	12	0,00000	 Dia nitsangana niaraka tamin'izay izy ka nambeta ny fandriany, ary lasa nody teo imason'ny olona rehetra; any ka talanjona izy rehetra sady nankalaza an'Andriamanitra nanao hoe: Tsy mbola nahita tahaka izany izahay.
41N	2	13	0,00000	 Ary nivoaka ho any amoron-dranomasina indray izy ka nanatona azy ny vahoaka rehetra, dia nampianatra azy izy. 
41N	2	14	0,00000	 Raha nandalo izy, dia nahita an'i Levì zanak'i Alfe nipetraka tao amin'ny fandraisana hetra, ka nanao taminy hoe: Andeha hanaraka ahy. Dia nitsangana izy ka nanaraka azy.
41N	2	15	0,00000	 Ary raha nipetraka nihinana tao an-tranon-dralehilahy io Jeso, dia nisy poblikàna sy mpanota maro niara-nihinana tamin'izy ireo sy ny mpianany; fa maro ireo, ary nanaraka azy.
41N	2	16	0,00000	 Nony nahita azy niara-nihinana tamin'ny poblikàna sy ny mpanota ny mpanora-dalàna mbamin'ny Farisiana dia nilaza tamin'ny mpianany hoe: Nahoana ny Mpampianatrareo no miara-mihinana sy misotro amin'ny poblikàna sy ny mpanota?
41N	2	17	0,00000	 Raha nahare izany Jeso dia nanao taminy hoe: Tsy ny finaritra no mila dokotera, fa ny marary; tsy tonga hiantso ny marina aho, fa ny mpanota. 
41N	2	18	0,00000	 Ary fanaon'ny mpianatr'i Joany sy ny Farisiana ny mifady hanina, ka nisy nanatona nanao taminy hoe: Nahoana ny mpianatr'i Joany sy ny an'ny Farisiana no mifady hanina, nefa ny mpianatrao kosa tsy mba mifady? 
41N	2	19	0,00000	 Ary hoy Jeso taminy: Moa mahazo mifady ny naman'ny mpampakatra raha mbola ao aminy ny mpampakatra? Raha mbola ao aminy koa ny mpampakatra, dia tsy mahazo mifady izy; 
41N	2	20	0,00000	 fa ho avy ny andro izay hanesorana ny mpampakatra hiala ao aminy, ka amin'izany andro izany vao hifady izy. 
41N	2	21	0,00000	 Tsy misy olona manampina akanjo tonta amin'ny tapa-damba vaovao; fa raha izany dia handrovitra ny tonta ny vaovao ka hitatra ny triatra. 
41N	2	22	0,00000	 Ary tsy misy olona manisy divay vaovao amin'ny siny hoditra tonta; fa raha izany dia ho triatry ny divay ny siny hoditra, ka ho very foana ny divay mbamin'ny siny hoditra; fa raha divay vaovao dia aoka ho ao anaty siny hoditra vaovao koa. 
41N	2	23	0,00000	 Indray sabata raha nandeha namaky ny tanimbary Jeso, dia nioty salohim-bary teny am-pandehanana ny mpianany, 
41N	2	24	0,00000	 ka hoy ny Farisiana taminy: Jereo ange e, nahoana izy ireo no manao ny tsy fanao amin'ny sabata? 
41N	2	25	0,00000	 Fa hoy izy taminy: Moa tsy novakinareo va izay nataon'i Davida raha terin'ny hanoanana izy sy izay nanaraka azy? 
41N	2	26	0,00000	 Fa niditra tao an-tranon'Andriamanitra izy tamin'ny andron'i Abiatara lehiben'ny mpisorona, ka nihinana ny mofo alahatra izay tsy misy mahazo mihinana afa-tsy ny mpisorona ihany, sady nomeny mbamin'ny mpanaraka azy koa. 
41N	2	27	0,00000	 Dia hoy koa izy taminy: Ny sabata no natao ho an'ny olona, fa tsy ny olona no ho an'ny sabata. 
41N	2	28	0,00000	 Koa ny Zanak'olona dia tompon'ny sabata aza.
41N	3	1	0,00000	[JESO NANASITRANA ILAY LEHILAHY MATY TÀNANA SY NY MARARY HAFA KOA - NY NANENDREN'I JESO NY APOSTOLY - JESO MAMALY NY MPANORA-DALÀNA - IZA NO RENINY SY RAHALAHINY?] Indray mandeha koa dia niditra tao amin'ny sinagoga Jeso, ary nisy lehilahy anankiray maty tànana an'ila tao.
41N	3	2	0,00000	 Ary nizaha taratra azy ny sasany na hanasitrana an'io amin'ny sabata izy na tsia, mba hiampangany azy.
41N	3	3	0,00000	 Dia hoy izy tamin'ilay lehilahy maty tànana: Mitsangàna etsy afovoany.
41N	3	4	0,00000	 Ary hoy koa izy tamin'ny olona: Inona no mety hatao amin'ny sabata, ny soa sa ny ratsy ny mamonjy aina sa ny mamono? Fa tsy niteny tsy nivolana izy ireo.
41N	3	5	0,00000	 Dia nijery azy rehetra tamin-katezerana izy, sy nalahelo noho ny hajamban'ny fony, ary nilaza tamin-dralehilahy hoe: Ahinjiro ny tànanao. Dia nahinjiny, ka sitrana ny tànany.
41N	3	6	0,00000	 Ary lasa nivoaka ny Farisiana, ka niaraka tamin'izay dia niara-nihevitra tamin'ny Herodiana hanao izay hahavoazana azy.
41N	3	7	0,00000	 Fa niala teo Jeso sy ny mpianany ka nankany amin'ny ranomasina, ary maro ny olona avy tany Galilea no nanaraka azy.
41N	3	8	0,00000	 Ary maro koa no tany Jodea sy Jerosalema, sy tany Idomea, sy tany an-dafin'i Jordany, ary tamin'ny tany manodidina an'i Tira sy Sidòna no nankeo aminy nony nandre ny nataony. 
41N	3	9	0,00000	 Ary nilaza tamin'ny mpianany izy mba hanomana sambo kely hiandry azy eo noho ny habetsahan'ny vahoaka, fandrao dia poritin'ny olona izy. 
41N	3	10	0,00000	 Fa nahasitrana olona betsaka izy, ka nifanesika hanendry azy izay rehetra nanana aretina. 
41N	3	11	0,00000	 Ary raha mahita azy koa ny fanahy maloto, dia miankohoka eo anatrehany, ka miantso hoe: 
41N	3	12	0,00000	 Hianao no Zanak'Andriamanitra; fa rarany sy rahonany mafy izy ireo mba tsy hanao izay hahafantarana azy. 
41N	3	13	0,00000	 Ary niakatra tamin'ny tendrombohitra anankiray izy, ka niantso izay tiany hankeo aminy, dia nankeo aminy ireo. 
41N	3	14	0,00000	 Ary nanendry roa ambin'ny folo lahy izy hiara-kitoetra aminy sy hirahiny hitory teny, 
41N	3	15	0,00000	 sady hanam-pahefana hanasitrana ny aretina sy handroaka ny demony. 
41N	3	16	0,00000	 Ary Simona nomeny fanampin'anarana hoe Piera; 
41N	3	17	0,00000	 ary Jakoba zanak'i Zebede sy Joany rahalahin'i Jakoba, izay nomeny fanampin'anarana koa hoe Boanerijesy, izany hoe zana-baratra; 
41N	3	18	0,00000	 ary Andre, sy Filipo, sy Bartelemy, sy Matio, sy Tomà, sy Jakoba zanak'i Alfe, sy Tade, sy Simona Zeloty, 
41N	3	19	0,00000	 ary Jodasy Iskariota ilay namadika azy. 
41N	3	20	0,00000	 Niverina nankany an-trano izy, dia nivory indray ny vahoaka, ka tsy afa-nihinana akory izy ireo. 
41N	3	21	0,00000	 Nony nandre izany ny havany dia nivoaka hihazona azy, fa hoy izy ireo: Efa very saina izy. 
41N	3	22	0,00000	 Ny mpanora-dalàna izay nidina avy tany Jerosalema kosa nanao hoe: Efa azon'i Belzeboba izy, ary ny filohan'ny demony no androahany ny demony. 
41N	3	23	0,00000	 Nantsoin'i Jeso izy ireo ka nanaovany fanoharana hoe: Hataon'i Satana ahoana no fandroaka an'i Satana? 
41N	3	24	0,00000	 Raha misy fanjakana miady an-trano, dia tsy haharitra izany fanjakana izany; 
41N	3	25	0,00000	 ary raha misy fianakaviana miady an-trano, dia tsy haharitra izany fianakaviana izany: 
41N	3	26	0,00000	 koa raha mitsangan-kanohitra ny tenany àry i Satana, ka miady an-trano, dia tsy maharitra izy fa rava ny heriny. 
41N	3	27	0,00000	 Tsy misy olona afa-miditra ao an-tranon'ny mahery sy mandroba ny entany, raha tsy afatony aloha ilay mahery, vao robainy ny ao an-tranony. 
41N	3	28	0,00000	 Lazaiko marina aminareo fa hahazo famelan-keloka ihany ny zanak'olombelona amin'ny fahotany rehetra, sy ny fitenenan-dratsy rehetra izay itenenany ratsy an'Andriamanitra; 
41N	3	29	0,00000	 fa izay hiteny ratsy ny Fanahy Masina no tsy hahazo famelan-keloka na oviana na oviana, fa manam-pahotana mandrakizay. 
41N	3	30	0,00000	 Satria hoy izy ireo hoe: Manana fanahy maloto izy.
41N	3	31	0,00000	 Ary tonga ny reniny sy ny rahalahiny, nijanona teo alatrano, ka naniraka nampiantso azy. 
41N	3	32	0,00000	 Fa nisy olona maro nipetraka nanodidina azy, dia nilazana izy natao hoe: Indreo ao alatrano ny reninao sy ny rahalahinao mitady anao. 
41N	3	33	0,00000	 Fa novaliany hoe: Iza moa no reniko sy rahalahiko? 
41N	3	34	0,00000	 Dia nijery izay nipetraka nanodidina azy izy ka nanao hoe: Ireo no reniko sy rahalahiko; 
41N	3	35	0,00000	 fa na iza na iza manao ny sitra-pon'Andriamanitra, dia izy no rahalahiko sy anabaviko ary reniko.
41N	4	1	0,00000	[NY FANOHARANA AMIN'NY VARY AFAFY - NY FANOHARANA AMIN'NY JIRO SY NY FANOHARANA HAFA MARO - TONY NY TAFIO-DRIVOTRA] Ary nampianatra teo amoron-dranomasina indray izy, ka nisy vahoaka be nitangorona teo aminy, izy moa niakatra nipetraka teo an-tsambo kely teo ambonin'ny ranomasina, ny vahoaka rehetra kosa teny amoron-dranomasina. 
41N	4	2	0,00000	 Ary nampianatra azy zavatra maro tamin'ny fanoharana izy, ka nilaza tamin'ny fampianarany hoe: 
41N	4	3	0,00000	 Mihainoa: Indro niainga hamafy ny mpamafy, 
41N	4	4	0,00000	 ka nony namafy izy, ny sasany latsaka teny amoron-dàlana, dia tonga ny voro-manidina ka nitsindroka azy. 
41N	4	5	0,00000	 Ny sasany latsaka tamin'ny tany be vato sy marivo nofo, ka nitsimoka vetivety satria tsy nisy tany lalina; 
41N	4	6	0,00000	 fa nony niposaka ny masoandro, sady nasian'ny hainandro izy no tsy latsa-paka ka maina. 
41N	4	7	0,00000	 Ny sasany latsaka tany anaty tsilo, ary nitombo ny tsilo ka nangeja azy, dia tsy namoa izy.
41N	4	8	0,00000	 Ary ny sasany latsaka tamin'ny tany tsara, dia naniry sy nitombo ary namoa, ka ny sasany avo telopolo heny, ny sasany avo enim-polo heny, ny sasany avo zato heny. 
41N	4	9	0,00000	 Ary hoy izy: Izay manan-tsofina hihainoana, aoka hihaino.
41N	4	10	0,00000	 Nony efa nitokana izy, dia nanontany azy ny amin'ny fanoharana ireo momba azy mbamin'ny roa ambin'ny folo lahy. 
41N	4	11	0,00000	 Ary hoy izy taminy: Hianareo no nomena ny hahalala ny zava-miafina amin'ny fanjakan'Andriamanitra, fa amin-dry zareo any ivelany kosa ny zavatra rehetra dia atao amin'ny fanoharana, 
41N	4	12	0,00000	 mba hahita maso izy fa tsy hahalala, ary handre sofina fa tsy hahafantatra, fandrao hibebaka izy ka havela ny helony. 
41N	4	13	0,00000	 Dia hoy izy: Tsy azonareo va izany fanoharana izany? Koa hataonareo ahoana àry no fahalala ny fanoharana rehetra?
41N	4	14	0,00000	 Ny mpamafy dia mamafy ny teny. 
41N	4	15	0,00000	 Ireto eo amoron-dàlana dia ny olona izay amafazana ny teny; fa raha vao nahare izy, dia tonga Satana ka manesotra ny teny voafafy tao am-pony. 
41N	4	16	0,00000	 Toy izany koa, ireo mandray ny voa amin'ny tany be vato no izay vao mandre ny teny, dia mandray azy an-kafaliana; 
41N	4	17	0,00000	 nefa tsy miorim-paka ao anatiny izy, ka tsy maharitra ela; fa nony tonga ny fahoriana sy ny fanenjehana noho ny teny, dia tafintohina miaraka amin'izay izy. 
41N	4	18	0,00000	 Ireo mandray ny voa ao anatin'ny tsilo no izay mihaino ny teny; 
41N	4	19	0,00000	 fa ny fiahiana izao fiainana izao sy ny fitaky ny harena mbamin'ny fanirian-javatra hafa, dia miditra mamono ny teny, ka tonga tsy mamoa izy. 
41N	4	20	0,00000	 Ary ireo mandray ny voa amin'ny tany lonaka no izay sady mihaino ny teny no mandray azy ka mamoa, ny sasany avo telo-polo heny, ny sasany enim-polo heny, ary ny sasany zato heny.
41N	4	21	0,00000	 Ary hoy koa izy taminy: Moa entina hapetraka ao ambanin'ny vata famarana na ambanin'ny farafara va ny jiro? Moa tsy hapetraka amin'ny fanaovan-jiro va izy?
41N	4	22	0,00000	 Fa tsy misy takona izay tsy haseho, na miafina izay tsy haposaka. 
41N	4	23	0,00000	 Izay manan-tsofina hihainoana, aoka izy hihaino. 
41N	4	24	0,00000	 Dia hoy indray izy: Diniho izay renareo. Araka izay famarana hamaranareo ihany no hamarana ho anareo, ary homena mihoatra aza hianareo. 
41N	4	25	0,00000	 Fa izay manana dia homena, ary izay tsy manana kosa, na dia izay ananany aza dia hoesorina aminy. 
41N	4	26	0,00000	 Ary hoy koa izy: Ny fanjakan'ny lanitra dia tahaka ny lehilahy anankiray mamafy voa amin'ny tany, 
41N	4	27	0,00000	 ka izy matory sy mahatsiaro isan'alina sy isan'andro, ary ny voa mitsimoka sy mitombo, nefa tsy fantany izay faniriny; 
41N	4	28	0,00000	 fa mahavokatra ho azy ny tany, ka tahony no voalohany, dia salohiny no manarakaraka, vao ventim-bary amin'ny salohiny no farany. 
41N	4	29	0,00000	 Ary rahefa vokatra dia jinjana miaraka amin'izay, satria tonga ny taom-pijinjana.
41N	4	30	0,00000	 Ary hoy indray izy: Amin'inona no hampitahantsika ny fanjakan'Andriamanitra, ary fanoharana inona no hanehoantsika azy? 
41N	4	31	0,00000	 Tahaka ny voatsinapy izy, izay kely indrindra amin'ny voa rehetra ambonin'ny tany raha vao afafy, 
41N	4	32	0,00000	 fa tonga lehibe indrindra amin'ny anana rehetra kosa rahefa voafafy sy mitombo, ary mandrantsana vaventy ka azon'ny voro-manidina ialofana ny alokalony. 
41N	4	33	0,00000	 Dia fanoharana maro toy izany no nitoriany teny taminy, araka izay takatry ny sain'izy ireo. 
41N	4	34	0,00000	 Ary tsy niteny taminy afa-tsy tamin'ny fanoharana izy, fa nony mangingina vao nanambara tamin'ny mpianany ny hevitr'ireo rehetra ireo. 
41N	4	35	0,00000	 Androtr'izay ihany, nony hariva ny andro, dia hoy izy taminy: Andeha isika hita ho eny an-dafin-drano. 
41N	4	36	0,00000	 Dia nilaozan'izy ireo teo ny olona ka nentiny tamin'izao tao an-tsambo kely Jeso, ary nisy sambo kely maromaro koa niaraka taminy. 
41N	4	37	0,00000	 Ary nisy tafio-drivotra mahery nampisavoana ny onjan-drano hatrany anaty sambo kely, ka efa nihafeno rano izy. 
41N	4	38	0,00000	 Fa Jeso kosa natory teo am-body sambo kely tambonin'ny ondana, ka nofohazin'izy ireo izy nilazany hoe: Ry Mpampianatra ô! tsy mampaninona anao va raha maty izahay? 
41N	4	39	0,00000	 Dia nifoha izy ka niteny mafy ny rivotra, ary nilaza tamin'ny ranomasina hoe: Mangina, mitonia. Dia nitsahatra ny rivotra, ary nitony dia nitony ny andro. 
41N	4	40	0,00000	 Ary hoy izy tamin'izy ireo: Nahoana no saro-tahotra hianareo? Tsy mbola manam-pinoana ihany va hianareo? Ary natahotra dia natahotra izy ireo ka nifampilaza hoe: Iza moa io, fa ny rivotra sy ny ranomasina avy no manaiky azy?
41N	5	1	0,00000	[NY DEMONY VOAROAKA HO AO AMIN'NY KISOA - ILAY VEHIVAVY NITSI-DRÀ - NY ZANAKAVAVIN'I JAïRA] Nony tafita ny ranomasina izy ireo dia tonga tao amin'ny tanin'ny Geraseny; 
41N	5	2	0,00000	 ka vao niala tao an-tsambo kely izy, dia inty nisy lehilahy anankiray azon'ny fanahy maloto avy tany am-pasana nanatona azy. 
41N	5	3	0,00000	 Tany am-pasana izy io no nitoetra, ary tsy nisy olona nahatana azy am-patorana intsony na dia tamin'ny gadra aza, 
41N	5	4	0,00000	 fa matetika no nafatotra tamin'ny gadra sy tamin'ny rojo vy ny tongony aman-tànany, nefa nopotehiny ny rojo vy ary notapahiny ny gadrany, ka tsy nisy olona nahafolaka azy. 
41N	5	5	0,00000	 Ary mandrakariva dia any am-pasana sy any an-tendrombohitra any foana izy no mirenireny na andro na alina, sady minananana no mandrà-tena amin'ny vato. 
41N	5	6	0,00000	 Fa nony nahatazan-davitra an'i Jeso izy dia nihazakazaka ka niankohoka teo anatrehany, 
41N	5	7	0,00000	 ary niantso tamin'ny feo mahery hoe: Moa mifaninona izaho sy hianao, ry Jeso Zanak'Andriamanitra Avo indrindra? Mifona aminao amin'ny anaran'Andriamanitra re aho, aza dia mampijaly ahy,
41N	5	8	0,00000	 satria Jeso efa nanao taminy hoe: Mivoaha amin'ity lehilahy ity, ry fanahy maloto.
41N	5	9	0,00000	 Ary nanontany azy izy nanao hoe: Iza no anaranao? Dia novaliany hoe: Lejiona no anarako, fa betsaka izahay. 
41N	5	10	0,00000	 Ary nifona dia nifona taminy izy mba tsy horoahiny hiala amin'izany tany izany. 
41N	5	11	0,00000	 Ary teo akaikin'ny tendrombohitra dia nisy kisoa betsaka, andiany iray, nihinana, 
41N	5	12	0,00000	 ka nangataka taminy ireo demony nanao hoe: Alefaso izahay ho any amin'ny kisoa mba hiditra ao aminy. 
41N	5	13	0,00000	 Dia nekeny. Ka nivoaka ny fanahy maloto, dia niditra tao anatin'ny kisoa, ary rifatra nivarina teny amin'ny hantsana ho any amin'ny ranomasina ny kisoa andiany iray, tokony ho roa arivo, ka maty tao tamin'ny ranomasina. 
41N	5	14	0,00000	 Dia nandositra ny mpiandry azy ka nilaza izany tany an-tanàna sy teny an-tsaha; ary nivoaka ny olona hizaha izany zavatra izany. 
41N	5	15	0,00000	 Nankany amin'i Jeso izy ireo, ary nahita an'ilay azon'ny demony (izay nisy lejiona) nipetraka sy nitafy lamba ary nanan-tsaina, ka raiki-tahotra terý. 
41N	5	16	0,00000	 Nony nolazain'izay nahita tamin'izy ireo izay nahazo ilay azon'ny demony sy ny kisoa, 
41N	5	17	0,00000	 dia nihanta tamin'i Jeso izy ireo, mba hiala amin'ny taniny. 
41N	5	18	0,00000	 Nony niakatra teo an-tsambo kely izy, dia niangavy taminy ilay azon'ny demony mba hanaraka azy; 
41N	5	19	0,00000	 fa tsy navelany izy, fa hoy izy taminy: Andeha ihany mody any an-tranonao any amin'ny havanao ka lazao aminy izay zava-dehibe nataon'ny Tompo taminao sy ny namindràny fo taminao. 
41N	5	20	0,00000	 Dia lasa izy ka nampiely tany Dekapaoly ny zavatra rehetra nataon'i Jeso taminy, ary gaga ny olona rehetra.
41N	5	21	0,00000	 Ary rahefa niondrana tamin'ny sambo kely Jeso ka tafita indray, dia nitangoronan'ny vahoaka teo amoron-dranomasina izy. 
41N	5	22	0,00000	 Dia avy ny anankiray amin'ny lehiben'ny sinagoga atao hoe Jaïra, ka nony nahita azy dia niankohoka tamin'ny tongony izy, 
41N	5	23	0,00000	 sady nihanta mafy taminy nanao hoe: Marary efa ho faty ny zanako vavy, ka andeha re mba hametra-tànana aminy hianao, mba ho sitrana sy ho velona izy. 
41N	5	24	0,00000	 Dia nandeha niaraka taminy izy, ary be ny vahoaka nanaraka azy sy nifanety taminy.
41N	5	25	0,00000	 Ary nisy vehivavy anankiray nitsi-drà roa ambin'ny folo taona, 
41N	5	26	0,00000	 izay efa niaritra zavatra mafy betsaka tamin'ny mpanao fanafody maro sy nandany ny fananany rehetra, nefa tsy nihatsara velively, fa vao mainka niharatsiratsy kokoa aza. 
41N	5	27	0,00000	 Nony nahare ny amin'i Jeso izy, dia nisisika tamin'ny vahoaka ka nanendry ny akanjony avy ao ivohony, 
41N	5	28	0,00000	 fa hoy izy: Na dia ny fitafiany ihany aza no voakasiko, dia ho sitrana aho. 
41N	5	29	0,00000	 Dia ritra niaraka tamin'izay ny loharanon'aretiny, ka tsaroany tao amin'ny tenany fa sitrana izy. 
41N	5	30	0,00000	 Teo no ho eo ihany dia fantatr'i Jeso fa nisy hery nivoaka tamin'ny tenany, ka nitodika ny vahoaka izy nanao hoe: Iza no nanendry ny fitafiako? 
41N	5	31	0,00000	 Ary hoy ny mpianany taminy: Hitanao izao vahoaka mifanety aminao izao ka hianao manontany hoe: Iza no nanendry ahy? 
41N	5	32	0,00000	 Dia nijerijery manodidina azy izy hizaha ilay vehivavy izay nanao izany. 
41N	5	33	0,00000	 Natahotra ravehivavy sy tera-kovitra satria fantany izay tonga taminy, ka nanatona azy sy niankohoka teo anatrehany izy, dia nilaza ny marina rehetra. 
41N	5	34	0,00000	 Ary hoy izy taminy: Anaka, ny finoanao no nahavonjy anao; mandehana amim-piadanana, ary sitràna amin'ny aretinao.
41N	5	35	0,00000	 Raha mbola niteny Jeso, dia tonga ny avy any an-tranon'ilay lehiben'ny sinagoga ka nanao taminy hoe: Maty ny zanakao vavy, ka nahoana hianao no mbola manahirana ny Mpampianatra ihany? 
41N	5	36	0,00000	 Fa nony nandre izany teny izany Jeso dia nilaza tamin'ilay lehiben'ny sinagoga hoe: Aza matahotra, fa minoa fotsiny ihany. 
41N	5	37	0,00000	 Ary tsy nisy navelany hanaraka azy afa-tsy Piera sy Jakoba ary Joany rahalahin'i Jakoba. 
41N	5	38	0,00000	 Ary nony tonga tany an-tranon'ilay lehiben'ny sinagoga izy ireo, dia olona nikorontana sy nitomany ary ninaonaona be ihany no hitan'i Jeso. 
41N	5	39	0,00000	 Ary niditra izy ka niteny tamin'ireo hoe: Nahoana hianareo no mitabataba sy mitomany? Tsy maty razazavavy, fa matory. 
41N	5	40	0,00000	 Dia nihomehy azy fatratra ny olona; fa izy kosa nandroaka azy rehetra, dia nitondra ny ray aman-drenin-drazazavavy mbamin'ireo nanaraka azy niditra tao amin'izay niamparan-drazazavavy, 
41N	5	41	0,00000	 ary nandray ny tànany sy nilaza taminy hoe: Talita, komy, izany hoe: Ry zazavavy, hoy aho aminao, mitsangàna. 
41N	5	42	0,00000	 Niaraka tamin'izay dia nitsangana razazavavy ka namindra fa efa roa ambin'ny folo taona izy, dia talanjona indrindra ny olona. 
41N	5	43	0,00000	 Fa norarany mafy izy ireo mba tsy hatao fantatr'olona izany, ary nasainy nomen-kanina razazavavy.
41N	6	1	0,00000	[JESO TSY ENIN-KAJA TAO AMIN'NY TANINY - NY NANIRAHAN'I JESO NY APOSTOLY - NY NAHAFATESAN'I JOANY BATISTA - JESO MAMPITOMBO NY MOFO DIMY, SY MANDEHA ENY AMBONY RANOMASINA] Nony niala teo izy dia nankany amin'ny tany nahabe azy, ary nanaraka azy ny mpianany. 
41N	6	2	0,00000	 Ary rahefa sabata ny andro, dia nampianatra tao amin'ny sinagoga izy, ka be tamin'izay nihaino azy no gaga tamin'ny fampianarany sy nanao hoe: Taiza no nahazahoan'izy io izany rehetra izany? Fahendrena manao ahoana izao nomena azy izao, ary ahoana no ahefan'ny tànany izany asa lehibe izany? 
41N	6	3	0,00000	 Moa tsy io va ilay mpandrafitra, zanak'i Maria, rahalahin'i Jakoba sy Josefa ary Joda sy Simona? Moa tsy atý amintsika va ny anabaviny? Dia tafintohina taminy izy ireo. 
41N	6	4	0,00000	 Fa hoy Jeso taminy: Tsy misy mpaminany tsy enin-kaja afa-tsy amin'ny taniny sy amin'ny fianakaviany ary amin'ny havany ihany. 
41N	6	5	0,00000	 Ary tsy nahazo nanao fahagagana akory izy teo, fa marary vitsivitsy monja no nositraniny tamin'ny fametrahan-tànana, 
41N	6	6	0,00000	 ary gaga izy noho ny tsy finoan'ireo. Dia nitety ny vohitra manodidina sy nampianatra izy. 
41N	6	7	0,00000	 Ary niantso ny roa ambin'ny folo lahy hankeo aminy izy, ka naniraka azy tsiroaroa, sy nanome fahefana azy handroaka ny fanahy maloto. 
41N	6	8	0,00000	 Ary norarany tsy hitondra na inona na inona eny an-dàlana izy ireo na kitapo, na mofo, na farantsa kely varahina amin'ny fehin-kibony, afa-tsy tehina ihany, 
41N	6	9	0,00000	 fa ny tongotra no asiana kapa, ary tsy mitondra akanjo roa. 
41N	6	10	0,00000	 Ary hoy koa izy taminy: Na aiza na aiza halehanareo, dia mitoera amin'izay trano hidiranareo ambara-pialanareo. 
41N	6	11	0,00000	 Ary raha misy tsy mampiantrano na tsy mihaino anareo, dia mialà ao ka ahintsano ny vovoka amin'ny tongotrareo ho fiampangana azy. 
41N	6	12	0,00000	 Dia nandeha izy ireo ka nitory tamin'ny olona fa tsy maintsy mibebaka izy, 
41N	6	13	0,00000	 sy nandroaka demony maro, ary nanosotra diloilo ny marary betsaka sy nanasitrana azy.
41N	6	14	0,00000	 Nahare ny lazan'i Jeso Heroda mpanjaka, fa efa nihamalaza ny anarany. Ary hoy ny sasany: Joany Batista nitsangana tamin'ny maty izay, ka izany no iasan'ireo hery mahagaga aminy; 
41N	6	15	0,00000	 fa ny sasany kosa nanao hoe: Elia izay; ary ny hafa indray dia hoe: Mpaminany izay, dia toy ny iray amin'ny mpaminany. 
41N	6	16	0,00000	 Ary nony nandre izany Heroda dia nanao hoe: Joany izay e, dia ilay notapahiko ny lohany, fa efa nitsangana tamin'ny maty izy. 
41N	6	17	0,00000	 Fa Heroda io ihany no naniraka hisambotra sy hamatotra an'i Joany tany an-tranomaizina, noho ny amin'i Herodiada vadin'i Filipo rahalahiny izay nalainy ho vady. 
41N	6	18	0,00000	 Satria Joany nanao taminy hoe; Tsy mahazo manam-bady ny vadin-drahalahinao hianao. 
41N	6	19	0,00000	 Koa tonga halan'i Herodiada izy sy niriny ho faty aza, saingy tsy azony natao izany 
41N	6	20	0,00000	 noho ny tahotr'i Heroda an'i Joany, izay hitany fa lehilahy marina sy masina, ka narovany sady narahiny hevitra tamin'ny zavatra maro, sy nohenoiny tamin-kafaliana. 
41N	6	21	0,00000	 Ary tonga ny andro tsara, dia ilay fitsingerenan'ny taona nahaterahan'i Heroda ka nanaovany fanasana ho an'ny manamboninahiny sy ny tompon'arivo ary ny loholona tany Galilea. 
41N	6	22	0,00000	 Fa niditra nandihy tao an-trano fanasana ny zanakavavin'i Herodiada ka nahafaly an'i Heroda sy izay niara-nihinana taminy; dia hoy ny mpanjaka tamin-drazazavavy: Angataho amiko izay tianao, fa homeko anao, 
41N	6	23	0,00000	 sady nampiany tamim-pianianana hoe: Na inona na inona hangatahinao amiko dia homeko anao, na dia ny antsasaky ny fanjakako aza. 
41N	6	24	0,00000	 Dia nivoaka razazavavy ka nanontany an-dreniny hoe: Inona no angatahiko? Ary hoy reniny: Ny lohan'i Joany Batista. 
41N	6	25	0,00000	 Dia nidodododo faingana nankao amin'ny mpanjaka izy, ka nangataka hoe: Tiako raha homenao ahy an-dovia izao ankehitriny izao ny lohan'i Joany Batista. 
41N	6	26	0,00000	 Nalahelo ny mpanjaka, kanefa noho ny fianianany sy noho ireo olona niara-nihinana taminy dia tsy sahy nandà an-drazazavavy izy, 
41N	6	27	0,00000	 fa nirahiny faingana ny mpiambina anankiray nasainy hitondra ny lohan'i Joany amin'ny lovia. Dia nandeha nanapaka ny lohan'i Joany tao an-tranomaizina ilay mpiambina, 
41N	6	28	0,00000	 ka nitondra azy tamin'ny lovia, ary nomeny an-drazazavavy dia nomen-drazazavavy an-dreniny kosa. 
41N	6	29	0,00000	 Nony nandre izany ny mpianany, dia tonga naka ny fatiny ka nandevina azy.
41N	6	30	0,00000	 Nony niverina teo amin'i Jeso ny Apostoly, dia nilaza taminy ny zavatra rehetra nataony sy nampianariny. 
41N	6	31	0,00000	 Ary hoy izy taminy: Avia hianareo, ndeha mitokana any amin'ny tany mangingina, ka mialà sasatra kely; fa maro ny olona nifamoivoy ka tsy nisy hihinanany akory. 
41N	6	32	0,00000	 Dia niara-niondrana an-tsambo kely izy ireo ka lasa nitokana any amin'ny tany mangingina. 
41N	6	33	0,00000	 Fa hitan'ny olona ny nandehanany ary maro no nahalala ny halehany, ka nidodododo nandeha an-tongotra avy amin'ny tanàna rehetra, sy tonga tany talohany. 
41N	6	34	0,00000	 Ary nony nivoaka avy tao an-tsambo Jeso dia nahita ireto vahoaka betsaka ka nangoraka azy, satria tahaka ny ondry tsy manam-piandry izy ireo, dia nampianatra azy zavatra maro izy. 
41N	6	35	0,00000	 Nony hariva ny andro dia nanatona azy ny mpianany nanao hoe: Ny tany efitra; ny andro efa hariva, 
41N	6	36	0,00000	 ka alefaso ny olona handeha hividy hanina any amin'ny tanàna sy ny vohitra manodidina. 
41N	6	37	0,00000	 Fa izao no navaliny azy ireo: Omeonareo hanina izy; ka hoy ireo taminy: Handeha hividy mofon-denie roan-jato va izahay ka homenay azy hohaniny? 
41N	6	38	0,00000	 Ary hoy izy taminy: Manana mofo firy hianareo? Mandehana hoe zahao. Ary rahefa nozahany, dia hoy izy: Mofo dimy sy hazandrano roa. 
41N	6	39	0,00000	 Dia nasainy hampipetraka ny olona rehetra hatao antokotokony eny amin'ny ahi-maitso izy ireo; 
41N	6	40	0,00000	 ka nipetraka mitsitokotoko izy, ny sasany zato, ary ny sasany dimam-polo. 
41N	6	41	0,00000	 Dia noraisiny ny mofo dimy sy ny hazandrano roa, ary niandrandra ny lanitra izy, ka nitso-drano. Rahefa izany, novakiny ny mofo dia nomeny ny mpianany mba harosony eny anoloan'ny olona, ary nozarainy tamin'izy rehetra koa ny hazandrano roa. 
41N	6	42	0,00000	 Dia nihinana izy rehetra ka voky; 
41N	6	43	0,00000	 ary ny sombintsombin'ny mofo sy ny hazandrano sisa tsy lany nahafeno sobiky roa ambin'ny folo ka nentiny nody. 
41N	6	44	0,00000	 Dimy arivo lahy anefa no isan'ny nihinana tao. 
41N	6	45	0,00000	 Dia noteren'i Jeso hiondrana an-tsambo kely niaraka tamin'izay ny mpianany, mba hialoha azy eny am-pita ho any Betsaida, ambara-pandràvany ny vahoaka; 
41N	6	46	0,00000	 ary rahefa avy nanao veloma ny olona izy, dia nankany an-tendrombohitra mba hivavaka.
41N	6	47	0,00000	 Nony hariva ny andro, ny sambo kely dia efa mby teny ampovoan'ny ranomasina, ary Jeso irery no teny an-tanety. 
41N	6	48	0,00000	 Ary hitany izy ireo sahirana nivoy mafy erý fa notohain'ny rivotra, ka tokony ho tamin'ny fiambenana fahefatra tamin'ny alina, dia nandeha teny ambonin'ny ranomasina izy nankeo aminy, ka saika handalo azy. 
41N	6	49	0,00000	 Kanjo nony nahita azy nandeha teny ambony rano izy ireo, dia nataony ho matoatoa ihany ka niantsoantso mafy izy; 
41N	6	50	0,00000	 fa nahita azy avokoa izy rehetra ka raiki-tahotra erý. Niaraka tamin'izay dia niteny taminy izy nanao hoe: Matokia, fa izaho ihany, ka aza matahotra. 
41N	6	51	0,00000	 Ary niakatra teo aminy eo an-tsambo kely izy, dia nitsahatra ny rivotra, ka talanjona fatratra izy ireo, 
41N	6	52	0,00000	 fa tsy azony an-tsaina ity fahagagana tamin'ny mofo teo noho ny hadonton'ny fony. 
41N	6	53	0,00000	 Nony tafita izy ireo, dia nitody tao Genezareta ka niantsona teo. 
41N	6	54	0,00000	 Ary rahefa niala tao an-tsambo kely izy ireo, dia nahalala an'i Jeso niaraka tamin'izay ny olona, 
41N	6	55	0,00000	 ka lasa nitety ny manodidina, ary rafitra nitatitra ny marary tamin'ny fandriana ho any amin'izay reny fa misy azy. 
41N	6	56	0,00000	 Na taiza na taiza nalehany, na tamin'ny vohitra, na tany an-tanàna, na tany an-tsaha, dia napetraky ny olona teo an-kianja ny marary, sady niangavy taminy mba havelany hanendry na dia ny sahondran'akanjony ihany aza, ka izay rehetra nanendry azy dia sitrana.
41N	7	1	0,00000	[NY AMIN'NY FANAON-DRAZANA - ILAY VEHIVAVY KANANEANA - ILAY LEHILAHY SADY MARENINA NO MOANA] Ary niangona teo amin'i Jeso ny Farisiana sy ny mpanora-dalàna sasany avy tany Jerosalema, 
41N	7	2	0,00000	 ka nahita ny mpianany sasany nihinana tamin'ny tànana tsy madio, izany hoe tsy voasasa. 
41N	7	3	0,00000	 Fa ny Farisiana sy ny Jody rehetra dia tsy mihinana raha tsy efa voasasany tsara aloha ny tànany, fa mitana ny fanaon-drazana izy; 
41N	7	4	0,00000	 ary raha avy any an-kianja izy dia tsy mihinan-kanina raha tsy efa nisasa. Maro koa ny fomban-drazana hafa noraisiny hotanana, dia ny fanasana ny kapoaka, ny tavoara, ny fanaka varahina, ary ny farafara fihinanana.
41N	7	5	0,00000	 Ka dia nanontany azy ny Farisiana mbamin'ny mpanora-dalàna nanao hoe: Nahoana ny mpianatrao no tsy mitandrina ny fanaon-drazana, fa mihinana amin'ny tànana tsy misasa?
41N	7	6	0,00000	 Ary hoy ny navaliny azy ireo: Marina tokoa ny naminanian'Izaia anareo mpihatsaravelatsihy, araka ny voasoratra hoe: Ity firenena ity manaja ahy amin'ny molony, fa manalavitra ahy ny fony;
41N	7	7	0,00000	 koa foana ny ivavahan'ireo amiko satria didin'olombelona no ataony fampianarana. 
41N	7	8	0,00000	 Ny didin'Andriamanitra foinareo, fa ny fanaon'ny olona kosa tànanareo, toy ny manasa tavoara sy kapoaka, ary manaraka fomba maro toy izany koa hianareo. 
41N	7	9	0,00000	 Dia hoy izy taminy: Marina fa nofoananareo tokoa ny didin'Andriamanitra mba hitandremanareo ny fomban-drazanareo. 
41N	7	10	0,00000	 Fa hoy Moizy: Manajà ny rainao sy ny reninao, ary koa: Izay hanozona ny rainy na ny reniny dia hohelohina ho faty. 
41N	7	11	0,00000	 Fa hoy kosa hianareo: Raha misy milaza amin'ny rainy na amin'ny reniny hoe: Ny zavatra izay tokony ho entiko manampy anao dia efa korbana izany hoe: fanatitra ho an'Andriamanitra, 
41N	7	12	0,00000	 dia tsy avelanareo hanao na inona na inona ho an'ny rainy na ny reniny intsony, 
41N	7	13	0,00000	 ka dia foananareo amin'ny fanaon-drazana asainareo tandremana ny tenin'Andriamanitra; sady maro koa ny zavatra toy izany ataonareo. 
41N	7	14	0,00000	 Ary niantso ny vahoaka nankeo aminy indray izy ka nanao taminy hoe: Mihainoa ahy hianareo rehetra, ka mahafantara. 
41N	7	15	0,00000	 Tsy ny zavatra avy any ivelany miditra ao anatin'ny olona no mahaloto azy, fa izay mivoaka avy ao anatin'ny olona no mahaloto azy. 
41N	7	16	0,00000	 Raha misy manan-tsofina hihainoana, aoka izy hihaino. 
41N	7	17	0,00000	 Nony niala teo amin'ny vahoaka izy ka tonga tany an-trano, dia nanontanian'ny mpianany ny amin'ilay fanoharana, 
41N	7	18	0,00000	 ary hoy izy taminy: Hay! hianareo koa mba kely fahalalana toy izany. Tsy fantatrareo va fa izay avy eo ivelany ka miditra ao anatin'ny olona dia tsy mahaloto azy, 
41N	7	19	0,00000	 satria tsy miditra ao am-pony izany fa ao an-kibony ihany, ka ariana any an-katakonana? Izany no mahadio ny hanina rehetra. 
41N	7	20	0,00000	 Fa izay mivoaka avy amin'ny olona, hoy izy, no mahaloto ny olona; 
41N	7	21	0,00000	 satria avy ao anaty, dia avy amin'ny fon'ny olona no ihavian'ny sain-dratsy: dia ny fakam-badin'olona, ny fijangajangana, ny famonoana olona, 
41N	7	22	0,00000	 ny halatra, ny fahihirana, ny hasomparana, ny hafetsen-dratsy, ny fijejojejoana, ny fialonana, ny vava ratsy, ny fiavonavonana, ny fahadalana; 
41N	7	23	0,00000	 izany zava-dratsy rehetra izany no avy ao anatin'ny olona ka mahaloto azy. 
41N	7	24	0,00000	 Nony niala teo izy dia nankany amin'ny faritanin'i Tira sy Sidona, ary niditra tao an-trano anankiray, fa tsy te-ho fantatr'olona, nefa tsy nahazo niery. 
41N	7	25	0,00000	 Fa vetivety foana dia nisy vehivavy anankiray nanan-janakavavy azon'ny fanahy maloto nandre izany, ka tonga niankohoka tamin'ny tongony. 
41N	7	26	0,00000	 Jentily avy amin'ny firenena Sirofenisa ravehivavy, ary ny nangatahiny taminy dia ny handroahany ny demony amin'ny zanany vavy. 
41N	7	27	0,00000	 Fa hoy izy taminy: Aoka ho voky aloha ny zanaka; fa tsy mety raha alaina ny mofon-jaza ka atsipy ny amboa. 
41N	7	28	0,00000	 Dia namaly ravehivavy ka nanao taminy hoe: Marina izany, Tompoko; kanefa ny amboa kely koa mba mihinana ny sobintsombin'ny mofon-jaza ao ambany latabatra ihany. 
41N	7	29	0,00000	 Ary hoy izy taminy: Mandehana, fa noho izany teny izany, dia efa niala tamin'ny zanakao vavy ny demony. 
41N	7	30	0,00000	 Nony tonga tany an-tranony izy, dia nahita ny zanany vavy nandry teo am-parafara fa efa nialan'ny demony. 
41N	7	31	0,00000	 Niala indray tany amin'ny faritanin'i Tira Jeso, ary namaky ny faritanin'i Sidona ka tonga tany amoron'ny ranomasin'i Galilea, amin'ny faritanin'i Dekapaoly. 
41N	7	32	0,00000	 Tao dia nisy lehilahy anankiray sady marenina no moana nentin'izy ireo teo aminy sy nangatahany mba hametrahany tànana. 
41N	7	33	0,00000	 Dia nitondra azy niavaka tamin'ny vahoaka izy, ka nangarona ny sofiny tamin'ny rantsan-tànany sy nanisy rora ny lelany. 
41N	7	34	0,00000	 Rahefa izany dia niandrandra ny lanitra izy, sady nisento ary nanao taminy hoe: Efeta, izany hoe, misokafa. 
41N	7	35	0,00000	 Niaraka tamin'izay dia nisokatra ny sofiny ary voavaha ny fatoran'ny lelany, ka niteny tsara izy. 
41N	7	36	0,00000	 Ary norarany ny olona tsy hilazalaza izany na amin'iza na amin'iza; fa araka ny nandrarany azy ireo no vao mainka nampielezany izany kokoa aza; 
41N	7	37	0,00000	 sady talanjona loatra izy ireo ka nanao hoe: Tsara avokoa ny zavatra rehetra nataony, fa nampalady ny marenina izy ary nampiteny ny moana.
41N	8	1	0,00000	[NY NAMPITOMBOAN'I JESO NY MOFO FITO - NY NAMALIANY NY FARISIANA - ILAY JAMBA TAO BETSAIDA - PIERA NIEKY AN'I JESO HO KRISTY - NY FAHAFOIZAN-TENA] Tamin'izany andro izany, nony betsaka indray ny vahoaka teo sady tsy nanan-kohanina, dia niantso ny mpianany izy ka nanao taminy hoe: 
41N	8	2	0,00000	 Mampalahelo ahy ity vahoaka, fa efa hateloana izay tsy nisaraka tamiko ka tsy manan-kohanina; 
41N	8	3	0,00000	 ary raha hampodiko ho any an-tranony izy tsy mihinana dia ho reraka eny an-dàlana, fa avy lavitra ny sasany. 
41N	8	4	0,00000	 Dia hoy ny mpianany namaly azy: Aiza no hahitana mofo hahavoky ireo aty an'efitra? 
41N	8	5	0,00000	 Ary izy nanontany azy hoe: Manana mofo firy hianareo? Fito, hoy izy ireo. 
41N	8	6	0,00000	 Dia nasainy hipetraka tamin'ny tany ny vahoaka ary noraisiny ny mofo fito, ka nony vita ny fisaorana dia novakiny, sy nomeny hozarain'ny mpianany, ary nozarainy tamin'ny vahoaka. 
41N	8	7	0,00000	 Ary nanana hazandrano madinika vitsivitsy koa izy, ka notsofiny rano dia nasainy hozaraina. 
41N	8	8	0,00000	 Ary nihinana ny olona ka voky, ary ny sombintsombiny sisa tsy lany nentiny dia nisy fito sobika. 
41N	8	9	0,00000	 Tokony ho efatra arivo anefa no nihinana; dia nampodiny. 
41N	8	10	0,00000	 Dia niondrana an-tsambo kely niaraka tamin'izay izy sy ny mpianany, ka tonga tany amin'ny faritanin'i Dalmanotà. 
41N	8	11	0,00000	 Ary nanatona azy ny Farisiana, ka niady hevitra taminy sy nangataka famantarana avy any an-danitra taminy, mba hakany fanahy azy. 
41N	8	12	0,00000	 Dia nisento mafy izy ka nanao hoe: Ahoana no itadiavan'ity taranaka ity famantarana? Lazaiko aminareo marina tokoa fa tsy homena famantarana ity taranaka ity. 
41N	8	13	0,00000	 Dia nilaozany izy ireo ka niondrana an-tsambo kely indray izy nankeny am-pita. 
41N	8	14	0,00000	 Ary nanadino tsy nitondra mofo ny mpianatra, ka tsy nisy afa-tsy mofo iray monja teo an-tsambo kely. 
41N	8	15	0,00000	 Jeso kosa nananatra azy nanao hoe: Mitandrema tsara hianareo fandrao azon'ny lalivain'ny Farisiana sy lalivain'i Heroda. 
41N	8	16	0,00000	 Dia niara-nihevitra izy ireo ka nifampilaza hoe: Noho isika tsy manana mofo izay. 
41N	8	17	0,00000	 Fantatr'i Jeso ny heviny ka hoy izy taminy: Ahoana no iheveranareo izay tsy fanananareo mofo? Mbola tsy misy hevitra sy tsy mahazo saina ihany va hianareo? Donto ny fonareo? 
41N	8	18	0,00000	 Mana-maso fa tsy mahita va hianareo? ary manan-tsofina fa tsy mahare? Ary tsy mahatadidy va hianareo? 
41N	8	19	0,00000	 Raha nizara ny mofo dimy tamin'ny olona dimy arivo aho, firy no sobiky feno ny sombintsombiny sisa tsy lany nangoninareo? Roa ambin'ny folo, hoy ireo taminy. 
41N	8	20	0,00000	 Ary raha nizara ny mofo fito tamin'ny olona efatra arivo, firy no sobika feno ny sombintsombiny sisa tsy lany nangoninareo? Fito, hoy ireo taminy. 
41N	8	21	0,00000	 Ka nahoana ary, hoy izy taminy, no mbola tsy mahalala ihany hianareo? 
41N	8	22	0,00000	 Dia tonga tany Betsaida izy ireo, ary nisy nitondra lehilahy jamba anankiray teo aminy, sy nangataka taminy mba hanendry azy. 
41N	8	23	0,00000	 Dia noraisin'i Jeso ny tànan'ilay jamba, ka nentiny nivoaka ny tanàna izy; nasiany rora ny masony, nametrahany tànana izy, ary nanontaniany raha mahita zavatra. 
41N	8	24	0,00000	 Dia niandrandra ilay jamba ka nanao hoe: Ny fahitako ny olona mamindra dia sahalahala amin'ny hazo. 
41N	8	25	0,00000	 Dia nametrahany tànana indray ny masony, ka nasainy nijery izy, izay vao sitrana tsara sy nahita mazava ny zavatra rehetra. 
41N	8	26	0,00000	 Ary nasain'i Jeso nody any an-tranony izy sy nilazany hoe: Modia any an-tranonao, fa aza miakatra ao an-tanàna na milaza izany amin'ny olona ao an-tanàna. 
41N	8	27	0,00000	 Avy ao Jeso sy ny mpianany, dia nankany amin'ny vohitra manodidina an'i Sezarean'i Filipo, ary teny an-dàlana dia nanontany ny mpianany izy nanao hoe: Ataon'ny olona ho iza moa aho? 
41N	8	28	0,00000	 Ary namaly azy ireo, nanao hoe: Joany Batista, hoy ny sasany; Elia, hoy ny sasany; ary anankiray amin'ny mpaminany, hoy kosa ny sasany. 
41N	8	29	0,00000	 Fa hianareo kosa, manao ahy ho iza? hoy izy tamin'izy ireo. Dia namaly Piera ka nanao taminy hoe: Hianao no Kristy. 
41N	8	30	0,00000	 Ary norarany mafy izy ireo mba tsy hilazalaza azy na amin'iza na amin'iza. 
41N	8	31	0,00000	 Tamin'izay nambarany tamin'izy ireo fa ny Zanak'olona dia tsy maintsy hijaly mafy sy hatosiky ny loholona mbamin'ny lohandohan'ny mpisorona sy mpanora-dalàna, ary hovonoina, fa hitsangana indray raha afaka hateloana, 
41N	8	32	0,00000	 sady nataony mazava tsara no filaza izany. Dia nentin'i Piera nitanila izy ka noteneniny mafy. 
41N	8	33	0,00000	 Fa nihodina nijery ny mpianany izy, ary niteny mafy an'i Piera hoe: Mialà amiko, ry Satana, satria tsy mihevitra araka an'Andriamanitra hianao, fa araka ny olombelona. 
41N	8	34	0,00000	 Dia nantsoiny ny vahoaka mbamin'ny mpianany ka nilazany hoe: Raha misy ta-hanaraka ahy, aoka izy handà ny tenany sy hitondra ny hazo fijaliana ka hanaraka ahy. 
41N	8	35	0,00000	 Fa izay te-hamonjy ny ainy no hahavery azy, ary izay hahafoy azy noho ny fitiavany ahy sy ny Evanjely no hamonjy azy. 
41N	8	36	0,00000	 Inona no soa azon'ny olona raha mahazo izao tontolo izao izy, nefa very ny fanahiny? 
41N	8	37	0,00000	 Sa inona no azon'ny olona omena ho takalon'ny fanahiny? 
41N	8	38	0,00000	 Izay ho menatra ahy sy ny teniko amin'ity taranaka mpijangajanga sy mpanota ity, dia ho menatra azy koa ny Zanak'olona rahefa avy amin'ny voninahitry ny Rainy izy otronin'ny anjely masina.
41N	8	39	0,00000	 Dia hoy koa izy: Lazaiko marina aminareo fa ny sasany aminareo eto dia tsy hanandra-pahafatesana raha tsy efa mahita ny fanjakan'Andriamanitra tonga amin'ny voninahitra.
41N	9	1	0,00000	[NY NIOVAN'I JESO-KRISTY TAREHY - ILAY ZAZALAHY AZON'NY DEMONY MOANA - NY NILAZAN'I JESO NY HIJALIANY - NY AMIN'NY FANETREN-TENA - NY FANAFINTOHINANA] Henemana taorian'izany dia nalain'i Jeso Piera sy Jakoba ary Joany ka nentiny nitokana tany an-tampon'ny tendrombohitra avo anankiray, dia niova tarehy teo anatrehany izy. 
41N	9	2	0,00000	 Tonga nanjelanjelatra sady fotsy hoatra ny oram-panala ny fitafiany, ka tsy misy mpamotsy lamba mahafotsy toy izany etý an-tany. 
41N	9	3	0,00000	 Ary niseho tamin'izy ireo Elia sy Moizy, sady niresaka tamin'i Jeso. 
41N	9	4	0,00000	 Dia niteny Piera ka nanao tamin'i Jeso hoe: Raby ô, mahafinaritra ny mitoetra atý; aoka hanao lay telo izahay, ny iray ho anao, ny iray ho an'i Moizy, ary ny iray ho an'i Elia. 
41N	9	5	0,00000	 Fa tsy fantany izay nolazainy, satria raiki-tahotra loatra izy ireo. 
41N	9	6	0,00000	 Tamin'izay dia nisy rahona nanarona azy; ary nisy feo avy tao amin'io rahona io nanao hoe: Ity no Zanako malalako indrindra, henoy izy. 
41N	9	7	0,00000	 Niaraka tamin'izay dia nijerijery manodidina izy ireo, nefa tsy nahita olona intsony, fa Jeso irery sisa teo aminy. 
41N	9	8	0,00000	 Nony nidina avy tany an-tendrombohitra izy ireo, dia norarany tsy hilazalaza amin'olona ny zavatra vao hitany, mandrapitsangan'ny Zanak'olona amin'ny maty. 
41N	9	9	0,00000	 Dia notanany tao am-pony izany zavatra izany, sady nifampaka saina izy ny amin'izay hevitr'izany hoe, mitsangana amin'ny maty. 
41N	9	10	0,00000	 Ary nanontany azy izy ireo nanao hoe: Ahoana ary no ilazan'ny Farisiana sy ny mpanora-dalàna fa tsy maintsy ho avy aloha Elia? 
41N	9	11	0,00000	 Dia hoy Jeso hoe: Tsy maintsy ho avy aloha Elia sy hanavao ny zavatra rehetra; fa ahoana kosa no nanoratana ny amin'ny Zanak'olona fa tokony hijaly mafy izy sy hotevatevaina izaitsizy? 
41N	9	12	0,00000	 Ary lazaiko aminareo fa efa tonga sahady Elia, sady nataon'ny olona taminy izay sitraky ny fony, araka ny nanoratana azy. 
41N	9	13	0,00000	 Nony tafaverina teo amin'ny mpianany izy dia nahita vahoaka betsaka nanodidina azy, sy mpanora-dalàna niady hevitra taminy. 
41N	9	14	0,00000	 Gaga ny olona rehetra nony nahita an'i Jeso, ka nidodododo hiarahaba azy niaraka tamin'izay. 
41N	9	15	0,00000	 Dia nanontany azy ireo izy nanao hoe: Ny amin'ny inona no iadianareo hevitra amin'ireto? 
41N	9	16	0,00000	 ka novalian'ny anankiray tamin'ny vahoaka hoe: Ry Mpampianatra ô, nitondra ny zanako lahy azon'ny demony moana nankaty aminao aho; 
41N	9	17	0,00000	 fa na aiza na aiza ahazoany azy dia sady akapokapony izy no mandoa vory sy mikitronify, ka efa mihamalazolazo erý; ary efa nangataka ny mpianatrao handroaka azy aho, fa tsy nahomby izy ireo. 
41N	9	18	0,00000	 Dia niteny Jeso nanao hoe: Ry taranaka tsy mino, mandra-pahoviana no hitoerako aminareo? mandra-pahoviana no handeferako aminareo? Ento atý amiko izy. 
41N	9	19	0,00000	 Dia nentiny nankeo aminy izy, ary vantany vao nahita azy ny demony, dia nampifanintotsintona ny zaza ka lavo nitsinkasina sady nandoa vory. 
41N	9	20	0,00000	 Dia nanontany ny rain-drazazalahy Jeso nanao hoe: Hoatrinona izay no nahatongavan'izao taminy? Ka novaliany hoe: Hatry ny fony izy mbola kely; 
41N	9	21	0,00000	 ary matetika izy no nazeran'ny demony tamin'ny afo sy tany anaty rano mba hahafaty azy; ka raha mba misy hainao re, mamindra fo aminay, ary vonjeo izahay! 
41N	9	22	0,00000	 Dia hoy Jeso taminy: Raha hainao ny mino, tsy misy tsy azo atao ho an'izay mino. 
41N	9	23	0,00000	 Niaraka tamin'izay, dia sady niantso mafy ny rain-drazazalahy no nanao an-dranomaso hoe: Mino aho, Tompoko, fa vonjeo re ity tsy finoako. 
41N	9	24	0,00000	 Ary nony nahita ny vahoaka nidodododo nanatona azy Jeso, dia niteny mafy ny fanahy maloto izy nanao hoe: Ry fanahy marenina sy moana, izaho mandidy anao, mivoaha amin'io zaza io, ka aza miditra ao aminy intsony. 
41N	9	25	0,00000	 Dia sady ninananana ny demony no nampifanintontsintona azy mafy vao niala taminy, ka efa toy ny maty ilay zazalahy, ary efa nataon'ny maro hoe maty aza. 
41N	9	26	0,00000	 Fa noraisin'i Jeso tamin'ny tànany izy, dia nareniny, ka nitsangana. 
41N	9	27	0,00000	 Nony tonga tany an-trano izy, dia nanontanian'ny mpianany mangingina hoe: Nahoana no tsy naharoaka azy izahay? 
41N	9	28	0,00000	 Ka hoy izy taminy: Tsy azo roahina afa-tsy amin'ny fivavahana sy ny fifadian-kanina izany karazan-demony izany. 
41N	9	29	0,00000	 Nony niala teo izy ireo, dia namaky an'i Galilea, ary tsy tian'i Jeso ho fantatr'olona izany, 
41N	9	30	0,00000	 fa nampianatra ny mpianany izy ary nanao taminy hoe: Hatolotra eo an-tanan'ny olombelona ny Zanak'olona, dia hovonoiny, fa hitsangana amin'ny maty izy raha afaka hateloana aorian'ny hahafatesany. 
41N	9	31	0,00000	 Tsy fantatr'izy ireo anefa izany teny izany, sady tsy sahiny nanontaniana azy koa. 
41N	9	32	0,00000	 Dia tonga tany Kafarnaoma izy ireo, ary nony mby tao an-trano, dia nanontany ny mpianany Jeso nanao hoe: Inona izany niadianareo hevitra tany an-dàlana izany? 
41N	9	33	0,00000	 Fa tsy niteny tsy nivolana izy, satria ny amin'izay ho lehibe indrindra amin'izy rehetra no niadiany hevitra teny an-dàlana. 
41N	9	34	0,00000	 Dia nipetraka izy ary niantso ny roa ambin'ny folo lahy ka nanao taminy hoe: Izay te-ho voalohany no ho farany indrindra sy ho mpanompon'ny olona rehetra. 
41N	9	35	0,00000	 Ary nandray zaza anankiray izy, napetrany teo afovoany, sy nofihininy, ary hoy izy tamin'ny mpianany hoe: 
41N	9	36	0,00000	 Na iza na iza handray anankiray amin'ny zazakely toy itony amin'ny anarako, dia handray ahy, ary izay mandray ahy dia tsy mandray ahy, fa izay naniraka ahy. 
41N	9	37	0,00000	 Ary niteny Joany ka nanao taminy hoe: Mpampianatra ô, nahita olona anankiray nandroaka demony amin'ny anaranao izahay; nefa tsy namantsika ka noraranay. 
41N	9	38	0,00000	 Fa hoy Jeso: Aza raranareo izy; fa tsy misy olona hanao fahagagana amin'ny anarako ka hanaratsy ahy vetivety foana. 
41N	9	39	0,00000	 Fa izay tsy manohitra antsika dia momba antsika. 
41N	9	40	0,00000	 Na iza na iza hanome rano eran'ny kapoaka anareo amin'ny anarako, satria an'ny Kristy hianareo, dia lazaiko marina aminareo fa tsy ho very valisoa izy. 
41N	9	41	0,00000	 Ary na iza na iza hanafintohina ny anankiray amin'ireny madinika mino ahy ireny, dia tsaratsara kokoa ho azy ny hanantonana vato fikosohan-dafarina amin'ny vozony, ka havarina any anaty ranomasina izy. 
41N	9	42	0,00000	 Raha ny tànanao no manafintohina anao, tapaho izy; fa aleo kilemaina miditra any amin'ny fiainana hianao, toy izay manan-tanan-droa havarina any amin'ny gehena, dia any amin'ny afo tsy azo vonoina, 
41N	9	43	0,00000	 izay misy olitra tsy mety maty sy afo tsy maty mandrakizay. 
41N	9	44	0,00000	 Ary raha ny tongotrao no manafintohina anao, tapaho izy, fa aleo tapa-tongotra an'ila miditra any amin'ny fiainana hianao toy izay manana tongotra roa havarina any amin'ny gehen'afo tsy azo vonoina, 
41N	9	45	0,00000	 izay misy olitra tsy mety maty sy afo tsy maty mandrakizay. 
41N	9	46	0,00000	 Raha ny masonao no manafintohina anao, esory izy, fa aleo toka-maso miditra any amin'ny fanjakan'Andriamanitra hianao, toy izay mana-maso roa havarina any amin'ny gehen'afo, 
41N	9	47	0,00000	 izay tsy mety maty ny olitr'izy ireo ary tsy azo vonoina ny afo. 
41N	9	48	0,00000	 Fa izy rehetra any hosiraina amin'ny afo, toy ny sorona rehetra siraina amin'ny sira. 
41N	9	49	0,00000	 Tsara ny fanasina: fa rahefa lefy izy, inona no hampodianareo ny tsirony? Tano tsara ny sira aminareo, ka mihavàna hianareo.
41N	10	1	0,00000	[TSY AZO RAVANA NY FANAMBADIANA - JESO SY NY ZAZAKELY - ILAY ZATOVO NANAN-KARENA - NY NILAZAN'I JESO FANINTELONY NY HIJALIANY - NY FANGATAHAN'NY ZANAK'I ZEBEDE - BARTIME, JAMBA TAO JERIKAO] Nony niala teo izy dia tonga tany amin'ny sisin-tanin'i Jodea, an-dafin'i Jordany; ary nivory teo aminy indray ny vahoaka, ka nampianariny indray araka ny fanaony.
41N	10	2	0,00000	 Dia nanatona azy ny Farisiana mba haka fanahy azy ka nanontany hoe: Mahazo misao-bady va ny lehilahy?
41N	10	3	0,00000	 Ary izao no navaliny azy ireo: Ahoana no nandidian'i Moizy anareo? 
41N	10	4	0,00000	 Dia hoy izy: Nomen'i Moizy làlana hanao taratasy fisaoram-bady sy hisao-bady ny lehilahy. 
41N	10	5	0,00000	 Fa hoy kosa Jeso: Ny hamafin'ny fonareo no nanoratany izany didy izany ho anareo. 
41N	10	6	0,00000	 Fa tamin'ny niandohan'izao tontolo izao, dia lehilahy iray sy vehivavy iray ihany no nataon'Andriamanitra; 
41N	10	7	0,00000	 noho izany dia handao ny ray aman-dreniny ny lehilahy, ka hikambana amin'ny vadiny, 
41N	10	8	0,00000	 ary ho nofo iray izy roroa; koa tsy roa intsony izy, fa nofo iray ihany. 
41N	10	9	0,00000	 Koa aoka izay nakamban'Andriamanitra tsy hosarahin'olombelona. 
41N	10	10	0,00000	 Nony mby tao an-trano, dia nanontany azy ny amin'izany indray ny mpianany, 
41N	10	11	0,00000	 ka hoy izy taminy: Na iza na iza misaotra ny vadiny ka mampakatra vehivavy hafa, dia mijangajanga mandika ny lalàm-panambadiana; 
41N	10	12	0,00000	 ary raha ny vavy koa no misaotra ny lahy ka manambady hafa, dia mijangajanga. 
41N	10	13	0,00000	 Ary nisy nitondra zazakely maromaro mba hametrahany tànana, nefa notenenin'ny mpianatra mafy ireo nitondra; 
41N	10	14	0,00000	 ka tezitra Jeso nony nahita izany sady nanao taminy hoe: Avelao hanatona ahy ny zaza, fa aza raranareo, satria ny toa azy no hanana ny fanjakan'Andriamanitra. 
41N	10	15	0,00000	 Lazaiko marina aminareo fa na iza na iza tsy handray ny fanjakan'Andriamanitra tahaka ny zazakely, dia tsy hiditra any. 
41N	10	16	0,00000	 Dia nofihininy izy ireo, sy nametrahany tànana, ary notsofiny rano. 
41N	10	17	0,00000	 Nony nivoaka handeha izy, dia nisy lehilahy anankiray nidodododo nandohalika teo anatrehany ka nanontany azy hoe: Ry Mpampianatra tsara ô, inona no hataoko hahazoako ny fiainana mandrakizay? 
41N	10	18	0,00000	 Ary hoy Jeso taminy: Nahoana no ataonao hoe tsara aho? Tsy misy tsara afa-tsy Andriamanitra irery. 
41N	10	19	0,00000	 Fantatrao ny didy hoe: Aza mijangajanga; aza mamono olona; aza mangalatra; aza mety ho vavolombelona tsy marina; aza manambaka; manajà ny rainao aman-dreninao. 
41N	10	20	0,00000	 Dia hoy ny navaliny azy: Mpampianatra ô, hatry ny fony kely aho no efa nitandrina izany rehetra izany. 
41N	10	21	0,00000	 Ary nijery azy Jeso, dia tia azy ka nanao taminy hoe: Zavatra iray loha no tsy ampy aminao: mandehana, amidio ny fanananao rehetra ka omeo ny mahantra, dia hanan-drakitra any an-danitra hianao, ary rahefa izany dia avia hanaraka ahy. 
41N	10	22	0,00000	 Nampahory azy izany teny izany fa nanan-karena be izy, ka niala tamin'alahelo. 
41N	10	23	0,00000	 Ary nijerijery manodidina Jeso ka nanao tamin'ny mpianany hoe: Akory ny hasarotry ny hidiran'ny mpanan-karena amin'ny fanjakan'Andriamanitra! 
41N	10	24	0,00000	 Nony gaga tamin'izany teniny izany ny mpianany, dia hoy indray Jeso taminy: Sarotra, anaka, ny hidiran'izay miankina amin'ny harena amin'ny fanjakan'Andriamanitra. 
41N	10	25	0,00000	 Moramora kokoa ny hidiran'ny rameva amin'ny vody fanjaitra noho ny hidiran'ny mpanan-karena amin'ny fanjakan'Andriamanitra. 
41N	10	26	0,00000	 Vao mainka gaga izy ireo ka nifampilaza hoe: Iza ary no mety ho voavonjy? 
41N	10	27	0,00000	 Fa nojeren'i Jeso izy ka nilazany hoe: Amin'ny olombelona zava-tsy vitany izany; tsy mba toy izany amin'Andriamanitra, satria mahavita ny zavatra rehetra Andriamanitra.
41N	10	28	0,00000	 Ary hoy Piera taminy: Indro izahay efa nahafoy ny zavatra rehetra ka nanaraka anao. 
41N	10	29	0,00000	 Dia hoy ny navalin'i Jeso azy: Lazaiko marina aminareo fa tsy misy olona mahafoy trano, na rahalahy, na anabavy, na ray, na reny, na zanaka, na tany noho ny fitiavany ahy sy ny Evanjely, 
41N	10	30	0,00000	 ka tsy hahazo zato heny ankehitriny amin'ity fiainana ity, dia trano, rahalahy, anabavy, reny, zanaka, tany, na dia ao anatin'ny fanenjehana aza, ary ny fiainana mandrakizay any amin'ny ho avy. 
41N	10	31	0,00000	 Fa maro amin'izay farany no ho voalohany, ary amin'izay voalohany no ho farany. 
41N	10	32	0,00000	 Ary nony mby teny an-dàlana ho any Jerosalema izy ireo, dia Jeso no loha làlana, ka sady gaga ny mpianany no natahotra teny am-panarahana azy. Dia nalainy indray ny roa ambin'ny folo lahy ka nilazany ny hanjo azy: 
41N	10	33	0,00000	 Indro fa miakatra ho any Jerosalema isika, ary ny Zanak'olona dia hatolotra amin'ny lohandohan'ny mpisorona sy ny mpanora-dalàna, ary hohelohina ho faty ka hatolony amin'ny jentily; 
41N	10	34	0,00000	 dia hoesoiny, hororany, hokapohiny, ary hovonoiny, fa hitsangana indray amin'ny andro fahatelo. 
41N	10	35	0,00000	 Ary nanatona azy Jakoba sy Joany zanak'i Zebede ka nanao hoe: Ry Mpampianatra ô, tianay mba hataonao aminay izay hangatahinay aminao. 
41N	10	36	0,00000	 Inona, hoy izy, no tianareo hataoko aminareo? 
41N	10	37	0,00000	 Dia hoy ireo: Aoka ny anankiray aminay mba hipetraka eo an-kavananao, ary anankiray mba ho eo an-kavianao any amin'ny voninahitrao. 
41N	10	38	0,00000	 Ary hoy Jeso taminy: Tsy fantatrareo izay angatahinareo; moa mahasotro ny kapoaka izay hosotroiko va hianareo, na mahazaka ny batemy izay hanaovana batemy ahy? 
41N	10	39	0,00000	 Zakanay, hoy ireo taminy. Fa hoy kosa Jeso: Raha ny kapoaka hosotroiko, dia hosotroinareo ihany tokoa, ary ny batemy hanaovana batemy ahy dia hanaovana batemy anareo ihany koa; 
41N	10	40	0,00000	 fa raha ny hipetraka ao an-kavanako na ao an-kaviako kosa, dia tsy ahy ny hanome izany, fa ho an'izay nanamboarana azy ihany izany. 
41N	10	41	0,00000	 Nony nandre izany izy folo lahy dia tezitra tamin'i Jakoba sy Joany; 
41N	10	42	0,00000	 fa nantsoin'i Jeso izy ireo ka nilazany hoe: Fantatrareo fa amin'ny fanjakan'izao tontolo izao, dia ny mpifehy no mitsangana ho tompo mandidy, ary ny lehibe no miseho ho mpanapaka manam-pahefana. 
41N	10	43	0,00000	 Fa aminareo kosa tsy mba tahaka izany; fa izay te-ho lehibe indrindra no aoka ho mpanomponareo, 
41N	10	44	0,00000	 ary izay te-ho ambony indrindra eo aminareo no aoka ho andevonareo rehetra. 
41N	10	45	0,00000	 Fa ny Zanak'olona tsy tonga mba hotompoina, fa mba hanompo ary hahafoy ny ainy ho fanavotana ny maro. 
41N	10	46	0,00000	 Dia tonga tao Jerikao izy ireo. Ary tamin'izy sy ny mpianany mbamin'ny vahoaka betsaka niala tao Jerikao, dia nipetraka nangataka teo amoron-dàlana kosa Bartime jamba zanak'i Time. 
41N	10	47	0,00000	 Nony reny fa hoe Jeso Nazareana izay, dia rafitra niantso izy nanao hoe: Ry Jeso Zanak'i Davida ô, mamindrà fo amiko. 
41N	10	48	0,00000	 Ary maro no nandrahona azy mafy mba hampangina azy, fa vao mainka niantso mafimafy kokoa izy nanao hoe: Ry Zanak'i Davida ô, mamindrà fo amiko. 
41N	10	49	0,00000	 Dia nijanona Jeso, ka nampiantso azy. Ary nantsoin'ny olona izy sy nilazany hoe: Matokia! mitsangàna, fa antsoiny hianao. 
41N	10	50	0,00000	 Dia nariany ny lambany, ka niezaka nanatona an'i Jeso izy. 
41N	10	51	0,00000	 Inona, hoy Jeso taminy, no tianao hataoko aminao? Dia hoy ilay jamba: Rabony ô, aoka mba hahiratra aho. 
41N	10	52	0,00000	 Mandehana, hoy Jeso, fa ny finoanao no nahavonjy anao. Dia nahiratra niaraka tamin'izay izy, ka nanaraka azy teny an-dàlana.
41N	11	1	0,00000	[NY NIDIRAN'I JESO TAO JEROSALEMA - NY AVIAVY VOAOZONA - IREO MPIVAROTRA TAO AN-TEMPOLY VOAROAKA] Nony mby akaiky an'i Jerosalema sy tonga tao Betania anilan'ny tendrombohitra Oliva izy, dia naniraka roalahy tamin'ny mpianany, 
41N	11	2	0,00000	 ary nilaza taminy hoe: Mankanesa amin'itsy vohitra tandrifinareo itsy; raha vao tonga any hianareo, dia hahita zanak'ampondra anankiray mifatotra, izay tsy mbola nitaingenan'olona; vahao izy ka ento mankaty amiko. 
41N	11	3	0,00000	 Ary raha misy manao aminareo hoe: Ahoana no anaovanareo izao? valio hoe: Misy ilàn'ny Tompo azy; dia halefany hoentina atý miaraka amin'izay izy. 
41N	11	4	0,00000	 Dia nandeha izy ireo ka nahita zanak'ampondra mifatotra teo alatrano anilan'ny varavarana, teo an-tsampanan-dàlana, dia novahany. 
41N	11	5	0,00000	 Ary ny sasany tamin'ny olona teo nanao taminy hoe: Ahoana no amahanareo io zanak'ampondra io? 
41N	11	6	0,00000	 Fa novaliany araka ny nandidian'ny Tompo azy izy ireo, ka namela azy hoentiny. 
41N	11	7	0,00000	 Dia nentiny tany amin'i Jeso ny zanak'ampondra, ka nataony teo amboniny ny fitafiany, ary nitaingina teo izy. 
41N	11	8	0,00000	 Maro no namelatra ny fitafiany teny amin'ny làlan-kalehany, ary ny sasany nanapaka rantsan-kazo dia namafy izany teny amin'ny làlana koa. 
41N	11	9	0,00000	 Ary na izay nandeha teo alohany, na izay nanaraka teo aoriany dia samy niantso hoe: Hosana! 
41N	11	10	0,00000	 Hohasoavina anie ilay avy amin'ny anaran'ny Tompo; hohasoavina anie ny fanjakan'i Davida raintsika izay efa tonga izao; hosana any amin'ny avo indrindra. 
41N	11	11	0,00000	 Dia niditra tao Jerosalema izy namantana tao amin'ny tempoly, ka nony avy nijerijery ny zavatra rehetra dia nankany Betania nomban'ny roa ambin'ny folo lahy, fa efa hariva rahateo ny andro.
41N	11	12	0,00000	 Nony ampitso, raha niala tany Betania izy, dia noana, 
41N	11	13	0,00000	 ary nahatazan-davitra aviavy iray mandravina izy, dia nankao hizaha raha sendra misy voany; fa nony mby teo izy, dia tsy nahita na inona na inona afa-tsy ravina, satria tsy taom-pamoazan'ny aviavy tamin'izay. 
41N	11	14	0,00000	 Dia hoy izy tamin'ny aviavy: Aoka tsy hisy olona hihinana voa aminao intsony mandrakizay; ary ren'ny mpianany izany.
41N	11	15	0,00000	 Dia tonga tany Jerosalema izy ireo, ka nony niditra tao amin'ny tempoly Jeso, dia nandroaka izay nivarotra sy nividy tao, ary nanjera ny latabatry ny mpampisambo-bola sy ny fipetrahan'ny mpivaro-boromailala, 
41N	11	16	0,00000	 ary tsy navelany hisy olona mitondra entana hamaky ny tempoly, 
41N	11	17	0,00000	 sady nampianatra izy, nanao hoe: Moa tsy voasoratra hoe: Ny tranoko dia hatao trano fivavahana ho an'ny firenena rehetra? fa hianareo kosa efa nanao azy ho zohy fieren'ny jiolahy. 
41N	11	18	0,00000	 Nony nahare izany ny lohandohan'ny mpisorona sy ny mpanora-dalàna dia nitady izay hahafaty azy; saingy natahotra azy izy ireo satria nigagan'ny vahoaka rehetra ny fampianarany. 
41N	11	19	0,00000	 Nony hariva ny andro dia niala tao an-tanàna izy. 
41N	11	20	0,00000	 Ary ny ampitso maraina raha nandalo izy ireo, dia hitan'ny mpianany fa maina hatramin'ny fakany ilay aviavy. 
41N	11	21	0,00000	 Dia nahatsiahy Piera ka nanao taminy hoe: Raby ô, he! maina ilay aviavy nozoninao. 
41N	11	22	0,00000	 Ary hoy ny navalin'i Jeso azy: Manàna finoana an'Andriamanitra. 
41N	11	23	0,00000	 Fa lazaiko marina aminareo fa na zovy na zovy hilaza amin'ity tendrombohitra ity hoe: Mialà hianao eo, ka mianjerà any an-dranomasina, raha mino tsy amim-pisalasalana ao an-pony izy, fa ho tanteraka izay lazainy, dia ho hitany ny fahatanterahan'izany. 
41N	11	24	0,00000	 Koa amin'izany lazaiko marina aminareo, fa na inona na inona angatahinareo amin'ny fivavahana, minoa fa ho azonareo izany, dia ho tanteraka tokoa izany. 
41N	11	25	0,00000	 Ary raha mitsangana hivavaka hianareo ka sendra manana alahelo amin'olona, dia mamelà azy, mba hamelan'ny Rainareo any an-danitra ny helokareo koa. 
41N	11	26	0,00000	 Fa raha tsy mamela hianareo, dia tsy havelan'ny Rainareo any an-danitra koa ny helokareo. 
41N	11	27	0,00000	 Dia tonga tany Jerosalema indray izy ireo. Ary raha niasa dia teo anatin'ny tempoly Jeso, dia nanatona azy ny lohandohan'ny mpisorona sy mpanora-dalàna ary ny loholona, 
41N	11	28	0,00000	 ka nilaza taminy hoe: Fahefana avy aiza no anaovanao izao zavatra izao? Ary iza no nanome fahefana anao hanao izany? 
41N	11	29	0,00000	 Dia hoy Jeso taminy: Mba hanontaniako zavatra iray loha koa àry hianareo, ka raha voavalinareo, dia holazaiko aminareo izay fahefana anaovako izao. 
41N	11	30	0,00000	 Avy aiza ny batemin'i Joany, avy any an-danitra sa avy amin'ny olona? Valio aho. 
41N	11	31	0,00000	 Dia nieritreritra izy ireo, ka nanao hoe: Raha valiantsika hoe avy any an-danitra mantsy, dia hataony hoe: Nahoana àry no tsy ninoanareo? 
41N	11	32	0,00000	 Ary raha ataontsika hoe avy amin'ny olona kosa, ny vahoaka indray no atahorantsika; fa ataon'izy rehetra ho mpaminany marina tokoa Joany. 
41N	11	33	0,00000	 Dia izao no navaliny an'i Jeso: Tsy fantatray. Ary izaho kosa, hoy Jeso taminy, tsy hilaza aminareo izay fahefana anaovako izao.
41N	12	1	0,00000	[NY FANOHARANA AMIN'NY MPIASA TANIM-BOALOBOKA RATSY FANAHY - NY FANDOAVAN-KETRA HO AN'I SEZARA - NY HITSANGANAN'NY MATY - IZAY DIDY AMBONY INDRINDRA - NY FAHARATSIAN'NY MPANORA-DALÀNA - NY RAKITR'ILAY VEHIVAVY MPITONDRATENA] Ary niteny tamin'izy ireo tamin'ny fanoharana izy nanao hoe: Nisy lehilahy anankiray namboly voaloboka, ka namefy azy manodidina, nandavaka tany hanaovana famiazana, nanorina tilikambo tao, ary nampanofa azy tamin'ny mpamboly voaloboka, dia lasa nankany an-tany hafa. 
41N	12	2	0,00000	 Nony tonga ny fotoana, dia naniraka ankizilahy anankiray ho any amin'ny mpamboly izy mba handray vokatry ny tanim-boaloboka: 
41N	12	3	0,00000	 fa nosamborin'izy ireo ilay mpanompo, ka sady nokapohiny no nampodiny maina. 
41N	12	4	0,00000	 Dia naniraka ankizilahy anankiray hafa ho any aminy indray izy, fa io koa dia sady noratrainy ny lohany no nalany baràka. 
41N	12	5	0,00000	 Ary naniraka ankizilahy anankiray hafa koa izy, fa novonoiny; ary nisy maro hafa koa, fa ny sasany nokapohiny, ary ny sasany novonoiny. 
41N	12	6	0,00000	 Dia ny zanany lahy tokana malalany indrindra no sisa tao aminy, ka io no nirahiny tamin'ny farany, fa hoy izy: Hanaja ny zanako izy. 
41N	12	7	0,00000	 Kanjo ireto mpiasa nifampilaza hoe: Inty ny mpandova; andeha hovonointsika izy, dia ho lasantsika ny lova. 
41N	12	8	0,00000	 Dia nosamboriny izy ka novonoiny, ary natsipiny any ivelan'ny tanim-boaloboka. 
41N	12	9	0,00000	 Inona àry no hataon'ny tompon'ny tanim-boaloboka amin'izany? Ho avy izy, ka ny mpiasa haringany, ary ny tanim-boalobony hafindrany amin'ny hafa. 
41N	12	10	0,00000	 Moa tsy mbola novakinareo va ny teny ao amin'ny Soratra Masina hoe: Ny vato narian'ny mpanao trano no tonga vato fehizoro; 
41N	12	11	0,00000	 avy tamin'Andriamanitra izao ka mahagaga eo imasontsika? 
41N	12	12	0,00000	 Ary nitady hisambotra azy izy ireo, satria fantany fa izy ihany no lazainy amin'izany fanoharana izany, saingy natahotra ny vahoaka izy; koa nandao azy, dia lasa. 
41N	12	13	0,00000	 Tamin'izay dia naniraka ny sasany tamin'ny Farisiana sy Herodiana izy ireo mba hamandrika azy amin'ny teniny, 
41N	12	14	0,00000	 ka nony tonga ireo dia nanao taminy hoe: Ry Mpampianatra ô, fantatray fa marina hianao ka tsy mampaninona anao ny olona, satria tsy mba mizaha tavan'olona hianao, fa mampianatra ny làlan'Andriamanitra araka ny marina. Moa mety va sa tsia ny mandoa hetra ho an'i Sezara: handoa izahay sa tsy handoa? 
41N	12	15	0,00000	 Fa fantatr'i Jeso ny fihatsarambelatsihiny, ka hoy izy taminy: Nahoana hianareo no maka fanahy ahy? Itondray denie iray aho hozahako. 
41N	12	16	0,00000	 Dia nitondrany iray izy ka hoy izy taminy: Sarin'iza, sy anaran'iza io? An'i Sezara, hoy iretsy. 
41N	12	17	0,00000	 Dia hoy Jeso taminy: Aloavy ho an'i Sezara àry izay an'i Sezara, ary ho an'Andriamanitra izay an'Andriamanitra. Dia nigagan'izy ireo izy.
41N	12	18	0,00000	 Dia ny Sadoseana izay mandà ny fitsanganan'ny maty kosa indray no nankeo aminy ka nanontany azy hoe: 
41N	12	19	0,00000	 Ry Mpampianatra ô, izao no nosoratan'i Moizy ho antsika: Raha misy lehilahy maty momba ka mbola velona ny vadiny, dia aoka ny rahalahiny no hampakatra ny vadiny mba hiteraka hamelo-maso azy. 
41N	12	20	0,00000	 Ary nisy olona fito mirahalahy, ka nanam-bady aloha ny lahimatoa, dia maty momba. 
41N	12	21	0,00000	 Dia nanam-bady an-dravehivavy indray ny faharoa, fa maty momba koa izy; toraka izany koa ny fahatelo. 
41N	12	22	0,00000	 Ary samy nanam-bady azy izy fito, fa maty momba avokoa. Faran'izy rehetra dia maty koa ravehivavy. 
41N	12	23	0,00000	 Koa amin'ny fitsanganan'ny maty, rahefa tafatsangana izy ireo, iza no ho vadin-dravehivavy, fa efa samy nanam-bady azy avokoa izy fito mirahalahy? 
41N	12	24	0,00000	 Ary hoy ny navalin'i Jeso azy: Moa tsy diso hevitra va hianareo noho ny tsy fahafantaranareo ny Soratra Masina sy ny fahefan'Andriamanitra? 
41N	12	25	0,00000	 Fa rehefa tafantsangana ny maty, dia tsy hisy mpampakatra sy ampakarina intsony, fa ho tahaka ny anjely any an-danitra izy. 
41N	12	26	0,00000	 Ary raha ny amin'ny fitsanganan'ny maty, moa tsy mbola novakinareo va ao amin'ny bokin'i Moizy, amin'ilay misy ny voaroy, izay nolazain'Andriamanitra taminy hoe: Izaho no Andriamanitr'i Abrahama, sy Andriamanitr'Isaaka, ary Andriamanitr'i Jakoba? 
41N	12	27	0,00000	 Tsy Andriamanitry ny maty izy, fa an'ny velona. Koa diso lehibe loatra hianareo. 
41N	12	28	0,00000	 Ary nisy mpanora-dalàna anankiray nahare izany ady hevitra izany sy nahita ny namalian'i Jeso azy tsara, ka mba rafitra nanatona azy koa sy nanontany azy hoe: Inona no voalohany amin'ny didy rehetra? 
41N	12	29	0,00000	 Ary Jeso namaly azy hoe: Ny voalohany indrindra amin'izy rehetra dia ity: Mihainoa, ry Israely: ny Tompo Andriamanitsika no hàny Tompo tokana; 
41N	12	30	0,00000	 koa tiavo ny Tompo Andriamanitrao amin'ny fonao rehetra, sy amin'ny fanahinao rehetra, sy amin'ny sainao rehetra, ary amin'ny herinao rehetra. Izany no didy voalohany. 
41N	12	31	0,00000	 Ary ity no faharoa mitovy aminy ihany koa: Tiavo ny namanao tahaka ny tenanao. Tsy misy didy lehibe mihoatra noho ireo. 
41N	12	32	0,00000	 Dia hoy ilay mpanora-dalàna taminy: Tsara izany, ry Mpampianatra, marina indrindra ny nilazanao fa tokana Andriamanitra, ary tsy misy hafa afa-tsy izy, 
41N	12	33	0,00000	 ka ny tia azy amin'ny fo rehetra, sy amin'ny fanahy rehetra, ary amin'ny hery rehetra, ary ny tia namana tahaka ny tena, dia lehibe lavitra noho ny sorona dorana rehetra sy ny fanatitra hafa rehetra. 
41N	12	34	0,00000	 Nony hitan'i Jeso fa namaly tamim-pahendrena izy, dia hoy izy taminy: Tsy lavitra ny fanjakan'Andriamanitra hianao. Ary hatramin'izay dia tsy nisy olona sahy nanontany azy intsony.
41N	12	35	0,00000	 Ary mbola nampianatra tao anatin'ny tempoly Jeso, dia niteny nanao hoe: Ahoana no ilazan'ny mpanora-dalàna fa ny Kristy dia zanak'i Davida? 
41N	12	36	0,00000	 Nefa Davida ihany no nampilazain'ny Fanahy Masina hoe: Ny Tompo nilaza tamin'ny Tompoko hoe: Mipetraha eo an-kavanako hianao mandra-panaoko ny fahavalonao ho fitoeran-tongotrao. 
41N	12	37	0,00000	 Koa raha antsoin'i Davida ho Tompony izy, ahoana no maha-zanany azy? Ary nihaino azy an-kafaliana ny vahoaka be.
41N	12	38	0,00000	 Dia izao koa no nolazainy tamin'ny fampianarany: Mahìna amin'ny mpanora-dalàna, izay tia ny mitsangantsangana miakanjo mirebareba, sy ny arahabaina eny an-kianja, 
41N	12	39	0,00000	 ary ny fipetrahana voalohany ao amin'ny sinagoga mbamin'ny fitoerana ambony amin'ny fanasana. 
41N	12	40	0,00000	 Fa miseho ho manao fivavahana lavareny izy ireny, kanjo mihinana ny fananan'ny mpitondratena, ka vao mainka hohelohina mafimafy kokoa. 
41N	12	41	0,00000	 Raha nipetraka tandrifin'ny fandatsahan-drakitra Jeso, dia nijery ny fandatsaky ny olona tao, ary maro ny mpanan-karena no nandatsaka be. 
41N	12	42	0,00000	 Ary nisy mpitondratena mahantra anankiray tonga tao koa, ka nandatsaka farantsa kely roa ankevitry ny variroaventy avy.
41N	12	43	0,00000	 Dia nantsoin'i Jeso ny mpianany ka nilazany hoe: Lazaiko marina aminareo fa io mpitondratena mahantra io no nandatsaka indrindra tamin'izay rehetra nandatsaka tao amin'ny fandatsahan-drakitra; 
41N	12	44	0,00000	 satria ireo rehetra ireo nandatsaka ny ambim-bavany, fa izy kosa nandatsaka izay ilainy, dia izay rehetra nananany sy ivelomany.
41N	13	1	0,00000	[NY HANDRAVANA AN'I JEROSALEMA SY NY HANENJEHANA NY APOSTOLY - NY FAMETAVETANA LOZAN-TANY - NY NIHAVIAN'NY TOMPO] Nony nivoaka avy ao amin'ny tempoly izy, dia hoy ny mpianany anankiray taminy: Ry Mpampianatra ô, jereo ange, endrey ireto vato sy izato rafitra! 
41N	13	2	0,00000	 Ary hoy ny navalin'i Jeso azy: Hitanao va ireo rafitra lehibe ireo? Tsy havela hisy vato mifanongoa eo izay tsy horavana. 
41N	13	3	0,00000	 Ary nony nipetraka teo amin'ny tendrombohitra Oliva tandrifin'ny tempoly izy, dia nanontany azy manokana Piera, sy Jakoba, sy Joany, ary Andre nanao hoe: 
41N	13	4	0,00000	 Lazao aminay rahoviana no ho tonga izany, ary inona no ho famantarana hahalalana fa efa ho tanteraka izany rehetra izany? 
41N	13	5	0,00000	 Ary izao no navalin'i Jeso azy: Tandremo fandrao hisy hamitaka anareo; 
41N	13	6	0,00000	 fa maro no ho avy amin'ny anarako hanao hoe: Izaho no izy; ary maro no ho voafitany. 
41N	13	7	0,00000	 Ary raha mandre ady sy honohono hoe: hiady, hianareo, dia aza matahotra; fa tsy maintsy ho tonga izany, nefa tsy mbola izany no farany. 
41N	13	8	0,00000	 Fa hisy firenena hitsangana hiady amin'ny firenena, sy fanjakana hiady amin'ny fanjakana, ary hisy horohoron-tany amin'ny tany samihafa, sady hisy mosary. Izany no ho fiandohan'ny fahoriana. 
41N	13	9	0,00000	 Tandremo koa ny amin'ny tenanareo, fa hotorina amin'ny mpitsara hianareo, sy hokapohina ao amin'ny sinagoga, ary hoentina eo anatrehan'ny mpanapaka sy ny mpanjaka noho ny amiko, mba ho vavolombeloko eo aminy. 
41N	13	10	0,00000	 Kanefa tsy maintsy hotorìna amin'ny firenena rehetra aloha ny Evanjely. 
41N	13	11	0,00000	 Ary rahefa entina hanatrika ny mpitsara hianareo, dia aza heverina mialoha izay holazainareo; fa izay hevitra homena anareo no lazao, satria tsy hianareo no hiteny, fa ny Fanahy Masina. 
41N	13	12	0,00000	 Amin'izany, ny rahalahy dia hanolotra ny rahalahiny hovonoina, ny ray hanolotra ny zanany lahy, ny zanaka hikomy amin-drainy aman-dreniny ka hamono azy; 
41N	13	13	0,00000	 ary ho halan'ny olona rehetra hianareo noho ny anarako; fa izay haharitra hatramin'ny farany no ho voavonjy. 
41N	13	14	0,00000	 Ary raha hitanareo eo amin'izay tsy tokony hisy azy ny fahavetavetan'ny fandravana (aoka hahafantatra izay mamaky ity), dia aoka izay any Jodea handositra any an-tendrombohitra; 
41N	13	15	0,00000	 aoka izay any ambony tafon-trano, tsy hidina ao an-tranony, na hiditra haka zavatra ao, 
41N	13	16	0,00000	 ary aoka izay any an-tsaha, tsy hiverina haka ny fitafiany. 
41N	13	17	0,00000	 Loza ho an'ny bevohoka sy ny mitaiza kely amin'izany andro izany! 
41N	13	18	0,00000	 Mivavaha mba tsy ho amin'ny ririnina izany, 
41N	13	19	0,00000	 fa amin'izany andro izany dia hisy fahoriana lehibe izay tsy mbola nisy toa azy hatramin'ny naharian'Andriamanitra ny zavatra rehetra ka mandraka ankehitriny, ary tsy hisy toy izany intsony. 
41N	13	20	0,00000	 Ary raha tsy nohafohezin'ny Tompo izany andro izany, dia tsy nisy olona ho voavonjy; fa nohafoheziny izany noho ny olom-pinidy izay nofidiny. 
41N	13	21	0,00000	 Amin'izany, raha misy milaza aminareo hoe: Indry ato ny Kristy, na indro ary izy, aza mino hianareo; 
41N	13	22	0,00000	 fa hisy Kristy sandoka sy mpaminany sandoka hiseho ary hanao famantarana sy fahagagana hamitahany na dia ny olom-pinidy aza, raha azo atao izany. 
41N	13	23	0,00000	 Koa mintandrema hianareo, fa efa voalazako anareo rahateo izao ny zavatra rehetra.
41N	13	24	0,00000	 Fa amin'izany andro izany, rahefa afaka izany fahoriana izany, ny masoandro hihamaizina, ny volana tsy hazava intsony, 
41N	13	25	0,00000	 ny kintana any an-danitra hiraraka, ary ny herin'ny lanitra hihozongozona. 
41N	13	26	0,00000	 Dia ho hita amin'izay ny Zanak'olona avy eo ambonin'ny rahona amin-kery lehibe sy voninahitra. 
41N	13	27	0,00000	 Amin'izay izy dia haniraka ny anjely ary hanangona ny olom-pinidy avy amin'ny vazan-tany efatra, hatramin'ny faran'ny tany ka hatramin'ny faran'ny lanitra. 
41N	13	28	0,00000	 Alaovy ho fanoharana ny aviavy. Raha vao manaroka ny rantsany ka mandravina, dia fantatrareo fa efa antomotra ny fahavaratra. 
41N	13	29	0,00000	 Toy izany koa, rahefa hitanareo fa tonga izany zavatra izany, dia fantaro fa efa antomotra mby eo am-baravarana izy. 
41N	13	30	0,00000	 Lazaiko marina aminareo fa tsy ho lany ity taranaka ity mandra-pahatongan'izany rehetra izany. 
41N	13	31	0,00000	 Ho levona ny tany aman-danitra, fa ny teniko tsy mba ho levona. 
41N	13	32	0,00000	 Izany andro sy ora izany anefa, dia tsy misy mahalala, na ny anjely any an-danitra, na ny Zanaka koa aza, afa-tsy ny Ray ihany. 
41N	13	33	0,00000	 Mitandrema, miambena, ary mivavaha, fa tsy fantatrareo izay hihavian'ny fotoana: 
41N	13	34	0,00000	 tahaka ny lehilahy iray nandeha hivahiny, ka nandao ny tranony, ary nanome fahefana ny mpanompony sy nanolo-draharaha hataony avy, dia nandidy ny mpiandry varavarana hiambina. 
41N	13	35	0,00000	 Koa miambena àry, fa tsy fantatrareo izay hahatongavan'ny tompon-trano, na ho hariva, na ho misasak'alina, na ho maneno akoho, na ho maraina, 
41N	13	36	0,00000	 fandrao tonga tampoka izy ka tratrany matory hianareo. 
41N	13	37	0,00000	 Ary izao lazaiko aminareo izao, dia lazaiko amin'ny olona rehetra koa: Miambena.
41N	14	1	0,00000	[JESO TAO AN-TRANON'I SIMONA BOKA - NY PAKA FARANY - NY NAMORONAN'I JESO NY EOKARISTIA - JESO TAO GETSEMANY - JESO VOASAMBOTRA - JESO TAO AMIN'NY MPISORONA LEHIBE - PIERA NANDÀ AZY] Rahefa indroa andro sisa ny Paka sy ny Azima, dia nitady hisambotra am-pitaka an'i Jeso ny lohandohan'ny mpisorona sy ny mpanora-dalana mba hamonoany azy; 
41N	14	2	0,00000	 nefa, hoy izy, tsy tokony ho amin'ny andro fety fandrao mitabataba ny vahoaka. 
41N	14	3	0,00000	 Ary nony tany Betania tao an-tranon'i Simona boka izy, dia nisy vehivavy anankiray niditra raha mbola nipetraka nihinana izy. Nitondra tavoara alabastra feno diloilo manitra sarobidy natao tamin'ny salohin'ny narda ravehivavy, ary novakiny ny tavoara, dia naidiny tamin'ny lohan'i Jeso ny menaka.
41N	14	4	0,00000	 Maro tamin'izay teo no tezitra ka nifampilaza hoe: Nahoana re no lanina foana toy izao ity zava-manitra?
41N	14	5	0,00000	 Denie telon-jato mahery iny raha namidy ka homena ny mahantra. Dia nimonomonona tamin-dravehivavy izy ireo. 
41N	14	6	0,00000	 Fa hoy Jeso taminy: Avelao izy; nahoana hianareo no manao ny mampalahelo azy? Asa soa no nataony tamiko, 
41N	14	7	0,00000	 fa ny mahantra dia misy eto aminareo mandrakariva, ka azonareo asian-tsoa araka izay tianareo, fa izaho kosa tsy ho eto aminareo mandrakariva; 
41N	14	8	0,00000	 nanao izay azony natao izy; nohosorany rahateo ny tenako ho fandevenana ahy. 
41N	14	9	0,00000	 Lazaiko marina aminareo fa na aiza na aiza hitoriana ity Evanjely ity amin'izao tontolo izao, dia holazaina koa izao nataon-dravehivavy izao ho fankalazana azy. 
41N	14	10	0,00000	 Ary Jodasy Iskariota, ilay isan'izy roa ambin'ny folo lahy, dia nankany amin'ny lohandohan'ny mpisorona mba hanolotra azy. 
41N	14	11	0,00000	 Faly ireo nony nandre izany, ka nanaiky hanome vola azy. Ary Jodasy dia nitady izay fotoana mety hamadihany azy. 
41N	14	12	0,00000	 Ary tamin'ny andro voalohan'ny Azima izay famonoana ny Paka, dia nilaza tamin'i Jeso ny mpianany nanao hoe: Aiza no tianao halehanay hamboaranay ny hihinananao ny Paka? 
41N	14	13	0,00000	 Dia naniraka roa lahy tamin'ny mpianany izy ka nilazany hoe: Mankanesa any an-tanàna, ary hifanena amin'ny lehilahy iray mitondra siny feno rano hianareo, ka manaraha azy. 
41N	14	14	0,00000	 Dia lazao amin'ny tompon'ny trano izay hidirany hoe: Izao no asain'ny Mpampianatra lazaina aminao: Aiza ny efitrano hiarahako mihinana ny Paka amin'ny mpianatro? 
41N	14	15	0,00000	 Dia hotoroany efi-trano malalaka voavoatra tsara hianareo ka ao no anamboary ho antsika. 
41N	14	16	0,00000	 Dia nandeha ny mpianany ka tonga tany an-tanàna, ary nahita araka izay nolazainy taminy sy nanamboatra ny Paka. 
41N	14	17	0,00000	 Nony hariva ny andro, dia tonga izy sy ny roa ambin'ny folo lahy. 
41N	14	18	0,00000	 Ary raha nipetraka nihinana izy, dia hoy Jeso: Lazaiko marina aminareo fa hamadika ahy ny anankiray aminareo izay miara-mihinana amiko. 
41N	14	19	0,00000	 Dia nalahelo izy ireo, ka samy nanontany azy tsirairay hoe: Izaho va izany? 
41N	14	20	0,00000	 Ary hoy izy taminy: Ny anankiray aminareo roa ambin'ny folo lahy izay miara-mandray amiko amin'ny tànany ao an-dovia. 
41N	14	21	0,00000	 Ny Zanak'olona dia mandeha araka ny nanoratana azy; nefa loza ho an'izay hamadika azy! Tsara ho an'izany lehilahy izany ny tsy teraka. 
41N	14	22	0,00000	 Ary raha mbola nihinana izy, dia nandray mofo Jeso, ka nony efa notsofiny rano sy novakiny dia nomeny azy ireo, sy nataony hoe: Raiso, ity no vatako. 
41N	14	23	0,00000	 Rahefa izany dia nandray ny kalisy izy, ka nony efa nisaotra, dia nomeny azy izany sy nisotroan'izy rehetra. 
41N	14	24	0,00000	 Ary nolazainy taminy hoe: Ity no rako, dia ny ran'ny fanekena vaovao izay alatsaka ho an'ny maro. 
41N	14	25	0,00000	 Lazaiko marina aminareo fa tsy hisotro ny vokatry ny voaloboka intsony aho mandra-pihavin'ny andro hisotroako izay vaovao any amin'ny fanjakan'Andriamanitra. 
41N	14	26	0,00000	 Nony efa nanao hira fiderana izy ireo, dia nankany amin'ny tendrombohitra Oliva. 
41N	14	27	0,00000	 Ary hoy Jeso taminy: Ho tafintohina noho ny amiko hianareo rehetra anio alina; fa efa voasoratra hoe: Hokapohina ny mpiandry, dia hihahaka ny ondry; 
41N	14	28	0,00000	 fa rahefa tafatsangana indray aho, dia hialoha anareo any Galilea. 
41N	14	29	0,00000	 Dia hoy Piera taminy: Na dia ho tafintohina noho ny aminao aza izy rehetra, izaho tsy mba ho tafintohina na oviana na oviana. 
41N	14	30	0,00000	 Ary hoy Jeso taminy: Lazaiko marina aminao fa anio alina ihany, raha mbola tsy haneno fanindroany akory ny akoho, dia handà ahy intelo hianao. 
41N	14	31	0,00000	 Fa vao mainka niteny mafimafy kokoa izy nanao hoe: Na dia hiara-maty aminao aza aho, dia tsy handà anao. Ary nilaza toy izany koa izy rehetra. 
41N	14	32	0,00000	 Ary tonga tany amin'ny saha atao hoe Getsemany izy ireo, dia hoy izy tamin'ny mpianany: Mipetraha eto hianareo mandra-pivavako. 
41N	14	33	0,00000	 Ary nentiny hiaraka aminy Piera sy Jakoba ary Joany, dia nihoron-koditra sy ory indrindra izy. 
41N	14	34	0,00000	 Ary hoy izy taminy: Ory ny fanahiko ka ila hahafaty ahy; mijanòna eto hianareo, ary miareta tory. 
41N	14	35	0,00000	 Dia nandroso kely izy, ka niankohoka tamin'ny tany, ary nivavaka mba ho afaka amin'izany ora izany, raha azo atao, 
41N	14	36	0,00000	 nanao hoe: Aba, Raiko, azonao atao ny zavatra rehetra, ka aoka tsy hikasika ahy ity kapoaka ity, kanefa aoka tsy ny sitra-poko no ho tanteraka, fa ny anao. 
41N	14	37	0,00000	 Dia nankeo amin'ny mpianany izy, ka nahita azy natory, ary nilaza tamin'i Piera hoe: Ry Simona, matory va hianao? Tsy nahari-tory ora iray akory va hianao? 
41N	14	38	0,00000	 Miambena hianareo, ary mivavaha, mba tsy ho latsaka amin'ny fakam-panahy. Marisika ihany ny fanahy, fa ny nofo no osa. 
41N	14	39	0,00000	 Dia lasa indray izy nivavaka, ka ilay teny teo ihany no nataony. 
41N	14	40	0,00000	 Nony niverina indray izy, dia nahita azy natory fa efa nilondolondo ny masony, ka tsy hitan'izy ireo izay havaly azy. 
41N	14	41	0,00000	 Ary niverina fanintelony izy, ka nanao taminy hoe: Matoria amin'izao hianareo, ary mialà sasatra. - Aoka izay; tonga ny fotoana: indro hatolotra eo an-tànan'ny mpanota ny Zanak'olona. 
41N	14	42	0,00000	 Mitsangàna hianareo, andeha isika: indro efa akaiky ilay hamadika ahy. 
41N	14	43	0,00000	 Niaraka tamin'izay raha mbola niteny izy, dia tamy Jodasy Iskariota isan'izy roa ambin'ny folo lahy, mbamin'ny vahoaka be nitondra sabatra sy langilangy, nirahin'ny lohandohan'ny mpisorona sy ny mpanora-dalàna ary ny loholona. 
41N	14	44	0,00000	 Izy ireo dia efa nomen'ilay mpamadika azy famantarana toy izao: Izay horohako no izy, ka sambory, ary ento tsy amim-pisalasalana. 
41N	14	45	0,00000	 Vantany vao tonga izy dia nanatona an'i Jeso ka nanao heo: Arahaba, Raby, dia nanoroka azy izy. 
41N	14	46	0,00000	 Ary nosamborin'ireo izy, dia nohazoniny. 
41N	14	47	0,00000	 Fa ny anankiray amin'izay teo aminy nanatsoaka sabatra, dia namely ny mpanompon'ny lehiben'ny mpisorona, ka nahafaka ny sofiny an'ila. 
41N	14	48	0,00000	 Ary niteny Jeso ka nanao tamin'izy ireo hoe: Mova tsy ny hisambotra jiolahy no fihavinareo nitondra sabatra sy langilangy hisambotra ahy! 
41N	14	49	0,00000	 Teo aminareo isan'andro aho, nampianatra teo amin'ny tempoly, kanefa tsy nosamborinareo, fa izany no ahatanterahan'ny Soratra Masina. 
41N	14	50	0,00000	 Dia nandao azy ny mpianany rehetra fa lasa nandositra. 
41N	14	51	0,00000	 Ary nisy tovolahy anankiray nanaraka azy, lamba fotsiny no teny an-kodiny, nosamborin'ireo koa; 
41N	14	52	0,00000	 dia nariany ny lambany, ka lasa nandositra niboridana izy.
41N	14	53	0,00000	 Ary Jeso nentin'izy ireo ho any amin'ny lehiben'ny mpisorona izay nivorian'ny lohandohan'ny mpisorona rehetra sy ny mpanora-dalàna ary ny loholona. 
41N	14	54	0,00000	 Piera kosa nanaraka azy teny lavidavitra eny hatrany an-tokotanin'ny lehiben'ny mpisorona, dia niara-nipetraka tamin'ny mpanompo teo anilan'ny afo, sy namindro. 
41N	14	55	0,00000	 Tamin'izay ny lohandohan'ny mpisorona sy ny mpisaina rehetra dia nitady izay hiampangana an'i Jeso hamonoany azy, nefa tsy nahita; 
41N	14	56	0,00000	 fa maro no niampanga lainga azy, nefa tsy nifanaraka ny fiampangany. 
41N	14	57	0,00000	 Nony inona dia nisy nitsangana niampanga lainga azy nanao hoe: 
41N	14	58	0,00000	 Renay izy io nanao hoe: Horavako ity tempoly nataon-tànana ity, dia hanangana hafa tsy nataon-tànana indray aho amin'ny hateloana; 
41N	14	59	0,00000	 fa tsy nifanaraka ny fiampangany na dia tamin'izany aza. 
41N	14	60	0,00000	 Dia nitsangana teo afovoan'izy rehetra ny lehiben'ny mpisorona, ka nanontany an'i Jeso hoe: Nahoana no tsy valianao izany fiampangan'ireo anao izany? 
41N	14	61	0,00000	 Fa tsy niteny izy, na namaly akory. Dia nanontany azy indray ny lehiben'ny mpisorona nanao hoe: Hianao va no Kristy Zanak'Ilay isaorana? 
41N	14	62	0,00000	 ka novalin'i Jeso hoe: Izaho no izy; ary ho hitanareo ny Zanak'olona mipetraka eo an-kavanan'ilay mahefa ny zavatra rehetra sy avy eo ambonin'ny rahon'ny lanitra. 
41N	14	63	0,00000	 Dia notriarin'ny lehiben'ny mpisorona ny fitafiany, ka hoy izy hoe: Inona indray no ilantsika vavolombelona? 
41N	14	64	0,00000	 Efa renareo teo ny nitenenany ratsy an'Andriamanitra, ka ahoana no hevitrareo? Dia nataon'izy rehetra fa mendrika ho faty izy, 
41N	14	65	0,00000	 ka ny sasany nandrora azy, dia nanarona ny tavany, sy namely totohondry azy ary nanao hoe: Vinanio; ny mpanompo avy no namely tehamaina azy. 
41N	14	66	0,00000	 Ary raha mbola teo ambany amin'ny tokotany Piera, dia nankeo aminy ny anankiray tamin'ny ankizivavin'ny lehiben'ny mpisorona. 
41N	14	67	0,00000	 Nony nahita an'i Piera namindro izy, dia nijery azy, ka nanao taminy hoe: Hianao koa naman'i Jeso Nazareana. 
41N	14	68	0,00000	 Fa nolaviny hoe: Tsy fantatro, ary tsy azoko akory izay lazainao. Dia nivoaka nankany alatrano izy ary naneno ny akoho. 
41N	14	69	0,00000	 Fa nahita azy indray ilay ankizivavy, ka nilaza tamin'izay teo hoe: Naman'ireny koa io lehilahy io; 
41N	14	70	0,00000	 fa nandà indray izy. Nony afaka kelikely, dia hoy indray ny olona teo tamin'i Piera: Naman'ireny tokoa hianao, fa Galileana koa. 
41N	14	71	0,00000	 Tamin'izay sady niozona izy no nianiana hoe: Tsy fantatro akory izany lehilahy antsoinareo izany. 
41N	14	72	0,00000	 Niaraka tamin'izay dia naneno fanindroany ny akoho. Ary tsaroan'i Piera ilay teny nolazain'i Jeso taminy hoe: Tsy mbola haneno fanindroany akory ny akoho, dia handà ahy intelo hianao; ka dia nitomany izy.
41N	15	1	0,00000	[JESO TEO ANATREHAN'I PILATY - NY NANAMELOHANA AZY - JESO VOALATSA SY VOAHOMBO TAMIN'NY HAZO FIJALIANA - NY NAHAFATESANY - JESO NALEVINA] Raha vao maraina koa ny andro, ny lohandohan'ny mpisorona dia niara-nihevitra tamin'ny loholona sy ny mpanora-dalàna ary ny mpisaina rehetra, ka namatotra an'i Jeso, dia nitondra azy sy nanolotra azy tamin'i Pilaty. 
41N	15	2	0,00000	 Ary Pilaty nanontany azy hoe: Hianao va no mpanjakan'ny Jody? Dia namaly izy ka nanao taminy hoe: Voalazanao. 
41N	15	3	0,00000	 Ary maro ny zavatra niampangan'ny lohandohan'ny mpisorona azy, 
41N	15	4	0,00000	 ka nanontany azy indray Pilaty nanao hoe: Tsy mamaly akory va hianao? He izato hamaroan'ny zavatra iampangany anao! 
41N	15	5	0,00000	 Fa tsy namaly intsony Jeso na dia kely aza, ka gaga Pilaty.
41N	15	6	0,00000	 Ary isaky ny fetin'ny Paka dia fanaony ny mandefa mpifatotra iray, izay angatahin'ny vahoaka ; 
41N	15	7	0,00000	 ka nisy kosa lehilahy iray atao hoe Barabasy niara-nifatotra tamin'ny mpikomy namany, satria nahafaty olona tamin'ny fikomiana. 
41N	15	8	0,00000	 Dia niakatra ny vahoaka ka nangataka azy mba hanao araka izay fanaony aminy; 
41N	15	9	0,00000	 fa namaly Pilaty nanao hoe: Tianareo va raha ny mpanjakan'ny Jody no alefako ho anareo? 
41N	15	10	0,00000	 satria fantany fa fialonana no nanoloran'ny lohandohan'ny mpisorona azy taminy. 
41N	15	11	0,00000	 Kanjo ny mpisorona namoky ny vahoaka fa aleo Barabasy no halefany ho azy. 
41N	15	12	0,00000	 Ka hoy indray Pilaty taminy: Inona àry no tianareo hataoko amin'ilay antsoinareo hoe mpanjakan'ny Jody? 
41N	15	13	0,00000	 Dia niantso indray izy ireo nanao hoe: Fantsiho amin'ny hazo fijaliana izy. 
41N	15	14	0,00000	 Fa inona àry no ratsy nataony? hoy Pilaty taminy. Dia vao mainka niantso mafimafy kokoa izy ireo nanao hoe: Fantsiho amin'ny hazo fijaliana izy. 
41N	15	15	0,00000	 Ary noho Pilaty te-hahazo sitraka amin'ny vahoaka, dia nandefa an'i Barabasy ho azy izy, ary nampikapoka an'i Jeso sy nanolotra azy hofantsihana tamin'ny hazo fijaliana. 
41N	15	16	0,00000	 Dia nentin'ny miaramila Jeso ho ao amin'ny tokotany, izany hoe ao amin'ny fitsarana, sady novoriny ny miaramila namany. 
41N	15	17	0,00000	 Nony efa nampitafiny kapaoty jaky izy, dia nosatrohany fehiloha tsilo izay norandraniny ny lohany. 
41N	15	18	0,00000	 Ary dia niarahaba azy izy nanao hoe: Arahaba, ry mpanjakan'ny Jody. 
41N	15	19	0,00000	 Sady nikapoka volotara ny lohany sy nandrora azy, ary nandohalika nitsaoka azy. 
41N	15	20	0,00000	 Nony efa nolalaoviny toy izany izy, dia nesoriny ny kapaoty jaky teny aminy, ka natafiny azy indray ny fitafiany, vao nentiny hofantsihana amin'ny hazo fijaliana izy. 
41N	15	21	0,00000	 Ary nisy lehilahy Sireneana atao hoe Simona, rain'i Aleksandra sy Rofosy, nandalo avy any an-tsaha, dia noteren'izy ireo hilanja ny hazo fijaliany, 
41N	15	22	0,00000	 ary izy dia nentiny tao amin'ny tany atao hoe Golgota izay adika hoe tanin'ny karan-doha. 
41N	15	23	0,00000	 Dia nomeny divay miharo mira izy hosotroiny, fa tsy nety nisotro. 
41N	15	24	0,00000	 Nony voafantsika tamin'ny hazo fijaliana izy, dia nozarainy ny akanjony, ka loka no nataony hahazoany izay ho anjarany avy. 
41N	15	25	0,00000	 Ary tamin'ny ora fahatelo no namantsihana azy tamin'ny haso fijaliana. 
41N	15	26	0,00000	 Ny filazana ny anton'ny namonoana azy dia voasoratra hoe: MPANJAKAN'NY JODY. 
41N	15	27	0,00000	 Ary nisy mpangalatra roalahy niara-nofantsihany taminy tamin'ny hazo fijaliana: ny anankiray teo an-kavanany, ary ny anankiray teo an-kaviany; 
41N	15	28	0,00000	 ka tanteraka ny Soratra Masina manao hoe: Natao isan'ny ratsy fanahy izy. 
41N	15	29	0,00000	 Ary izay nandalo dia sady nanevateva azy no nanakifikifi-doha nanao hoe: Hia! ry ilay mandrava ny tempolin'Andriamanitra, sy manangana azy indray amin'ny hateloana ity! 
41N	15	30	0,00000	 Vonjeo ilay ity ny tenan'ialahy, ka mialà amin'ny hazo fijaliana! 
41N	15	31	0,00000	 Ny lohandohan'ny mpisorona sy ny mpanora-dalàna dia naneso azy toy izany koa, fa izao no resany eo: Ny sasany novonjeny, fa ny tenany kosa tsy hainy vonjena. 
41N	15	32	0,00000	 Aoka ny Kristy mpanjakan'Israely hidina hiala amin'ny hazo fijaliana amin'izao, mba ho hitantsika ka hinoantsika. Dia ireo niara-nofantsihana taminy avy koa no naneso azy. 
41N	15	33	0,00000	 Nony tamin'ny enina, dia rakotra aizina ny tany rehetra hatramin'ny sivy; 
41N	15	34	0,00000	 ary tamin'ny sivy, dia niantso mafy Jeso nanao hoe: Eloy, Eloy, lamà sabaktany? izany hoe: Ry Andriamanitra ô! ry Andriamanitra ô, nahoana no dia nilaozanao aho? 
41N	15	35	0,00000	 Nony nandre izany ny sasany tamin'izay teo, dia nanao hoe: Indro miantso an'i Elia izy. 
41N	15	36	0,00000	 Dia nihazakazaka ny anankiray tamin'izy ireo, novontosany vinaingitra ny sponjy sy notohiziny volotara, dia natohony azy hotsentsefiny, ka hoy izy: Aoka hoe hozahantsika raha ho avy hanafaka azy Elia! 
41N	15	37	0,00000	 Fa niantso mafy Jeso, dia niala aina. 
41N	15	38	0,00000	 Ary triatra nisasaka roa hatrany ambony ka hatraty ambany ny efitra lamba tao amin'ny tempoly. 
41N	15	39	0,00000	 Ilay kapiteny nitsangana teo an-tandrifin'i Jeso, nony nahita fa niala aina tamim-piantsoana mafy toy izany izy, dia nanao hoe: Zanak'Andriamanitra tokoa io lehilahy io. 
41N	15	40	0,00000	 Ary nisy vehivavy nijery teny lavidavitra teny koa; anisan'ireny Maria Madelena, sy Maria renin'i Jakoba zandriny sy Josefa, ary koa Salome, 
41N	15	41	0,00000	 izay nanaraka azy sy nanompo azy fony izy tany Galilea. Fanampin'ireo koa nisy vehivavy maro izay niara-niakatra taminy tany Jerosalema. 
41N	15	42	0,00000	 Ary nony hariva ny andro, satria andro Fiomanana, izany hoe andro mialoha ny sabata, 
41N	15	43	0,00000	 dia tonga Josefa avy any Arimatia, loholona malaza izay nanantena ny fanjakan'Andriamanitra koa. Sahy nanatona an'i Pilaty izy, nangataka ny vatan'i Jeso. 
41N	15	44	0,00000	 Gaga Pilaty noho izy maty sahady, ka nampaka ilay kapiteny sy nanontany azy na efa maty ela izy na tsia. 
41N	15	45	0,00000	 Nony reny ny filazan'ilay kapiteny, dia nomeny an'i Josefa ny faty. 
41N	15	46	0,00000	 Dia nividy lamba Josefa, ka nony efa nampidina ny maty dia namono lamba azy, sy nandevina azy tamin'ny fasana nolavahana tamin'ny vato, ary nanakodia ny vato tamin'ny varavaram-pasana. 
41N	15	47	0,00000	 Nojeren'i Maria Madelena sy Maria renin'i Josefa tsara izay nametrahany azy.
41N	16	1	0,00000	[IREO VEHIVAVY TAO AMIN'NY FASANA - NY NISEHOAN'I JESO TAMIN'I MADELENA - NY NISEHOAN'I JESO TAMIN'NY APOSTOLY - NY NIAKARANY TANY AN-DANITRA] Ary rahefa afaka ny sabata, dia nividy zava-manitra Maria Madelena, sy Maria renin'i Jakoba, ary Salome, mba handeha hanosotra ny vatan'i Jeso. 
41N	16	2	0,00000	 Nony marainakoan'ny andro voalohany amin'ny herinandro, dia nandeha izy, ka tonga teo amin'ny fasana, ilay vao miposaka iny ny masoandro. 
41N	16	3	0,00000	 Ary izy nifampilaza hoe: Iza re no hasaintsika manakodia ny vato amin'ny varavaram-pasana e? 
41N	16	4	0,00000	 Kanjo nony nitraka izy, dia tazany ny vato, fa lehibe dia lehibe, ka indro efa voakodia izy. 
41N	16	5	0,00000	 Nony niditra tao am-pasana izy, dia nahita tovolahy iray niakanjo fotsy nipetraka teo an-kavanam-pasana, ka taitra. 
41N	16	6	0,00000	 Fa hoy ilay zatovo taminy: Aza matahotra hianareo; mitady an'i Jeso Nazareana ilay nofantsihana tamin'ny hazo fijaliana hianareo; efa nitsangana tamin'ny maty izy, ka tsy eto; teo no nametrahany azy. 
41N	16	7	0,00000	 Fa mandehana lazao amin'ny mpianany sy amin'i Piera fa hialoha anareo any Galilea izy, ka any no hahitanareo azy araka ny efa voalazany taminareo. 
41N	16	8	0,00000	 Dia nivoaka ny fasana izy ireo ka nandositra, fa sady tora-kovitra no raiki-tahotra, ary tsy nilaza na inona na inona tamin'ny olona izy noho ny tahony. 
41N	16	9	0,00000	 Rahefa nitsangana tamin'ny maty Jeso, ny marainakoan'ny andro voalohany amin'ny herinandro, dia Maria Madelena, ilay namoahany demony fito, no nisehoany voalohany. 
41N	16	10	0,00000	 Ka lasa io nilaza izany tamin'ireo mpanaraka azy, izay mbola nalahelo sy nitomany. 
41N	16	11	0,00000	 Nefa nony nandre izy ireo fa hoe velona indray izy ka efa hitan-dravehivavy, dia tsy nino izany izy. 
41N	16	12	0,00000	 Manaraka izany, Jeso dia niseho tamin'ny endrika hafa tamin'ny roalahy amin'izy ireo, izay nankany an-tsaha. 
41N	16	13	0,00000	 Dia lasa ireo nilaza tamin'ny namany; fa tsy ninoany koa. 
41N	16	14	0,00000	 Tamin'ny farany dia ny tenan'izy iraika ambin'ny folo lahy no nisehoany teo am-pihinanana indrindra, ka nomeny tsiny noho ny tsy finoany sy ny hamafin'ny fony, satria tsy nino izay nahita azy tafantsangana tamin'ny maty izy ireo. 
41N	16	15	0,00000	 Ary hoy izy taminy: Mandehana hianareo amin'izao tontolo izao, mitoria ny Evanjely amin'ny voary rehetra. 
41N	16	16	0,00000	 Izay hino ka hatao batemy dia ho voavonjy; fa izay tsy hino dia hohelohina. 
41N	16	17	0,00000	 Ary izao no famantarana homba izay mino: Handroaka demony amin'ny anarako izy, hiteny amin'ny fiteny tsy mbola hainy izy, 
41N	16	18	0,00000	 handray menarana izy, ary na misotro zava-mahafaty aza izy dia tsy hampaninona azy izany; hametra-tànana amin'ny marary izy, dia ho sitrana ireny. 
41N	16	19	0,00000	 Ary rahefa niteny tamin'izy ireo Jeso Tompo, dia nakarina any an-danitra, ka mipetraka eo an-kavanan'Andriamanitra. 
41N	16	20	0,00000	 Ary izy ireo kosa dia lasa nitory hatraiza hatraiza, ka sady niara-niasa taminy ny Tompo no nankatò ny fampianarany tamin'ny fahagagana nomba azy.
42N	1	1	0,00000	[SASIN-TENY - NY HAHATERAHAN'I JOANY BATISTA - NY HAHATERAHAN'NY MPAMONJY - NY NAMANGIAN'I MARIA AN'I ELIZABETA - NY NAHATERAHAN'I JOANY BATISTA] Noho ny maro efa nanoratra ny tantaran'ny zavatra inoana tokoa amintsika 
42N	1	2	0,00000	 sy noraisintsika tamin'ny vavolombelona sady nahita maso no mpitory teny hatramin'ny voalohany, 
42N	1	3	0,00000	 dia nataoko fa mety koa, rahefa niala nenina aho hahalala tsara ny zavatra rehetra hatramin'ny niandohany, ny hanoratra azy milamina tsara ho anao, ry Teofily manan-kaja, 
42N	1	4	0,00000	 mba ho fantatrao fa marina tokoa izay nampianarina anao.
42N	1	5	0,00000	 Tamin'ny andron'i Heroda mpanjakan'i Jodea, nisy mpisorona anankiray atao hoe Zakaria isan'ny fianakavian'i Abià, ary ny vadiny dia taranak'i Aarona sy natao hoe Elizabeta. 
42N	1	6	0,00000	 Samy marina teo imason'Andriamanitra izy mivady, sady nitondra tena tsy nanan-tsiny tamin'ny didy sy ny tenin'ny Tompo rehetra. 
42N	1	7	0,00000	 Tsy nanan-janaka izy, fa momba Elizabeta, ary efa samy zokiolona izy mivady. 
42N	1	8	0,00000	 Indray andro, nony nanao ny raharahan'ny mpisorona teo anatrehan'Andriamanitra Zakaria araka ny anjaran'ny antokony, 
42N	1	9	0,00000	 dia voatendrin'ny loka araka ny fanaon'ny mpisorona hiditra ao amin'ny tempolin'ny Tompo, hanolotra ny emboka, 
42N	1	10	0,00000	 ary ny vahoaka rehetra dia tao alatrano no nivavaka, tamin'ny ora fanolorana ny emboka. 
42N	1	11	0,00000	 Fa nisy anjelin'ny Tompo niseho taminy, nitsangana teo an-kavanan'ny otely fanolorana ny emboka. 
42N	1	12	0,00000	 Taitra Zakaria nony nahita azy ka raiki-tahotra. 
42N	1	13	0,00000	 Fa hoy ny anjely taminy: Aza matahotra, ry Zakaria, fa efa nohenoina ny fangatahanao, ka Elizabeta vadinao dia hiteraka zazalahy aminao, ary Joany no hataonao anarany: 
42N	1	14	0,00000	 dia ho faly sy ho ravo hianao, ary maro koa no ho faly amin'ny hahaterahany. 
42N	1	15	0,00000	 Fa ho lehibe eo imason'ny Tompo izy: tsy hisotro divay na zava-mahamamo izy, sady ho fenon'ny Fanahy Masina hatrany an-kibon-dreniny; 
42N	1	16	0,00000	 maro amin'ny zanak'Israely no hampodiny amin'ny Tompo Andriamanitra, 
42N	1	17	0,00000	 dia hialoha azy amin'ny fanahy sy ny herin'i Elia izy hampody ny fon'ny ray ho amin'ny zanaka ary ny tsy manoa ho amin'ny fahendren'ny olo-marina, hamboatra firenena voavonona ho an'ny Tompo.
42N	1	18	0,00000	 Dia hoy Zakaria tamin'ny anjely: Inona no hahafantarako izany? fa izaho efa antitra, ary koa efa zokiolona ny vadiko. 
42N	1	19	0,00000	 Namaly ny anjely nanao taminy hoe: Izaho no Gabriely, ilay mitsangana eo anatrehan'Andriamanitra, ary nirahina aho hiteny aminao hampandre anao izany teny mahafaly izany; 
42N	1	20	0,00000	 fa indro, ho moana hianao ka tsy hahay miteny ambara-pahatongan'izany, noho hianao tsy nino ny teniko, izay ho tanteraka amin'ny fotoan'androny. 
42N	1	21	0,00000	 Niandry an'i Zakaria anefa ny olona ka gaga noho izy naharitra ela tao anatin'ny tempoly; 
42N	1	22	0,00000	 kanjo nony nivoaka izy, dia tsy nahay niteny taminy, ka fantatry ny olona fa nahita fahitana tao anatin'ny tempoly izy: dia baikon'ny moana no nitenenany taminy, fa moana tokoa izy. 
42N	1	23	0,00000	 Ary nony tapitra ny anjara androny amin'ny raharahany, dia nody tany an-tranony izy. 
42N	1	24	0,00000	 Ary taorian'izany andro izany dia nitoe-jaza Elizabeta vadiny, ary niery dimy volana ka nanao hoe: 
42N	1	25	0,00000	 Izao no nataon'ny Tompo tamiko, tamin'ny andro nitsinjovany ahy hahafa-tondro-maso ahy amin'ny olona. 
42N	1	26	0,00000	 Ary rahefa nandray enina izy, dia nirahin'Andriamanitra ny anjely Gabriely ho any amin'ny tanàna anankiray any Galilea atao hoe Nazareta, 
42N	1	27	0,00000	 ho any amin'ny Virjiny anankiray fofom-badin'ilay lehilahy atao hoe Josefa, taranak'i Davida, ary ny anaran'ilay Virjiny dia Maria. 
42N	1	28	0,00000	 Ary nony niditra tao aminy ilay anjely dia nanao hoe: Arahaba, ry ilay feno hasoavana, ny Tompo ao aminao; nosoavina noho ny vehivavy hianao. 
42N	1	29	0,00000	 Taitra izy nahare izany, ka nieritreritra izay tokony ho hevitr'izany fiarahabana izany. 
42N	1	30	0,00000	 Fa hoy ny anjely taminy: Aza matahotra, ry Maria, fa sitrak'Andriamanitra hianao. 
42N	1	31	0,00000	 Ary indro, hitoe-jaza hianao, ka hiteraka zazalahy, ary Jeso no hataonao anarany. 
42N	1	32	0,00000	 Ho lehibe izy ka hatao hoe Zanaky ny Avo indrindra; dia homen'Andriamanitra ny fiketrahan'i Davida rainy izy, ka hanjaka mandrakizay amin'ny taranak'i Jakoba, 
42N	1	33	0,00000	 ary tsy hanam-pahataperana ny fanjakany. 
42N	1	34	0,00000	 Fa hoy Maria tamin'ilay anjely: Ahoana no hahatongavan'izany, fa tsy mahalala lahy aho? 
42N	1	35	0,00000	 Ny Fanahy Masina, hoy ny anjely namaly azy, no ho tonga ao aminao, ary ny herin'ny Avo indrindra hanaloka anao; noho izany dia hatao hoe Zanak'Andriamanitra ny Masina haterakao. 
42N	1	36	0,00000	 Ary indro, Elizabeta rahavavinao dia efa mitoe-jaza koa na dia efa antitra aza, ary efa mandray enina izy izao ilay natao hoe momba, 
42N	1	37	0,00000	 fa tsy hisy tsy ho hain'Andriamanitra atao. 
42N	1	38	0,00000	 Dia hoy Maria: Inty aho ankizivavin'ny Tompo, aoka anie ho tanteraka amiko araka ny teninao. Dia niala teo aminy ny anjely. 
42N	1	39	0,00000	 Niainga Maria tamin'izany andro izany, ka nandeha haingana ho any amin'ny tany be tendrombohitra, ho any an-tanàna anankiray any Jodà, 
42N	1	40	0,00000	 ary niditra tao an-tranon'i Zakaria ka niarahaba an'i Elizabeta. 
42N	1	41	0,00000	 Nony vao ren'i Elizabeta ny fiarahaban'i Maria azy, dia nientana ny zaza tao an-kibony, ary feno ny Fanahy Masina Elizabeta, 
42N	1	42	0,00000	 ka nanandra-peo niantso mafy hoe: Nosoavina noho ny vehivavy rehetra hianao, ary nosoavina ny hateraky ny kibonao. 
42N	1	43	0,00000	 Ary avy aiza amiko izao no mba vangian'ny renin'ny Tompoko aho?
42N	1	44	0,00000	 Fa indro raha vao ren'ny sofiko ny feonao niarahaba ahy, dia nientan-kafaliana ny zaza tao an-kiboko. 
42N	1	45	0,00000	 Ary sambatra ilay nino fa ho tanteraka izay nampilazain'ny Tompo taminy! 
42N	1	46	0,00000	 Ary hoy Maria: Mankalaza ny Tompo ny fanahiko, 
42N	1	47	0,00000	 ary faly sy ravo amin'Andriamanitra Mpamonjy ahy ny foko, 
42N	1	48	0,00000	 fa notsinjoviny ny fiambanian'ny ankizivaviny. Fa indro, hatramin'izao, dia hataon'ny taranaka rehetra hoe, sambatra aho, 
42N	1	49	0,00000	 satria efa nanao zavatra lehibe tamiko ilay Mahefa. Ary masina ny anarany, 
42N	1	50	0,00000	 sady amin'izay matahotra azy hatramin'ny taranaka fara mandimby ny famindram-pony. 
42N	1	51	0,00000	 Nahefa asa mahery tamin'ny sandriny izy: dia nampihahafiny izay niavonavona tamin'ny fisainan'ny fony; 
42N	1	52	0,00000	 naongany hiala tamin'ny fiketrahany ny mpanapaka, fa ny ambany kosa nasandrany; 
42N	1	53	0,00000	 ary ny noana novokisany soa, fa ny mpanan-karena kosa, dia nampodiny mitondra tànam-polo.
42N	1	54	0,00000	 Niahy an'Israely mpanompony izy, fa tsy hadinony ny famindram-pony 
42N	1	55	0,00000	 tamin'i Abrahama sy ny taranany mandrakizay, araka ny efa voalazany tamin'ny razantsika. 
42N	1	56	0,00000	 Nitoetra tokony ho telo volana tao amin'i Elizabeta Maria vao nody tany an-tranony. 
42N	1	57	0,00000	 Ary nony tonga ny andro hiterahan'i Elizabeta dia tera-dahy izy. 
42N	1	58	0,00000	 Ary nahare ny miara-monina aminy sy ny havany fa efa nankalazain'ny Tompo ny famindram-pony taminy, ka dia niara-nifaly taminy. 
42N	1	59	0,00000	 Nony afaka havaloana, dia tonga izy hamora ny zaza, ary Zakaria, araka ny anaran-drainy no ndeha hataony anarany. 
42N	1	60	0,00000	 Fa niteny reniny nanao hoe: Tsia, tsy izany, fa hatao hoe Joany izy. 
42N	1	61	0,00000	 Fa hoy izy ireo taminy: Tsy misy na dia iray aza amin'ny havanao manana izany anarana izany. 
42N	1	62	0,00000	 Ary nanao baikon'ny moana tamin'ny rainy izy ireo nanontany izay tiany hatao anarany. 
42N	1	63	0,00000	 Dia nangataka fàfana izy, ary nanoratra hoe: Joany no anarany; ka gaga daholo izy rehetra. 
42N	1	64	0,00000	 Niaraka tamin'izay dia nisokatra ny vavany, ary nivaha ny lelany, dia niteny izy ka nisaotra an'Andriamanitra. 
42N	1	65	0,00000	 Azon'ny tahotra avokoa ny mponina rehetra teny manodidina, ary niely hatraiza hatraiza tany amin'ny tendrombohitr'i Jodea izany zava-mahatalanjona rehetra izany. 
42N	1	66	0,00000	 Ary izay rehetra nahare dia nandatsaka izany tao am-pony ka nanao hoe: Ho inona re ity zaza ity? Fa nomba azy ny tànan'ny Tompo. 
42N	1	67	0,00000	 Ary dia feno ny Fanahy Masina Zakaria rainy, ka naminany hoe: 
42N	1	68	0,00000	 Isaorana anie ny Tompo Andriamanitr'Israely, noho izy namangy sy nanavotra ny olony, 
42N	1	69	0,00000	 ary nanangana tandro-pamonjena ho antsika tao amin'ny fokon'i Davida mpanompony, 
42N	1	70	0,00000	 araka ny nolazainy tamin'ny vavan'ireo mpaminaniny masina hatramin'ny andro tany aloha, 
42N	1	71	0,00000	 mba hamonjy antsika amin'ny fahavalontsika sy amin'ny tànan'izay rehetra mankahala antsika. 
42N	1	72	0,00000	 He izany nanaovany famindra-po tamin'ny razantsika sy nahatsiarovany ny fanekeny masina, 
42N	1	73	0,00000	 dia ilay fianianana nataony tamin'i Abrahama razantsika hanome antsika 
42N	1	74	0,00000	 fahafahana amin'ny tànan'ny fahavalontsika, mba hanompoantsika azy tsy aman-tahotra, 
42N	1	75	0,00000	 amim-pahamasinana sy fahamarinana, eo anatrehany amin'ny andro rehetra hiainantsika. 
42N	1	76	0,00000	 Ary hianao kosa, ry zaza, dia hatao hoe mpaminanin'ny Avo indrindra, fa hialoha ny Tompo hianao hamboatra ny halehany, 
42N	1	77	0,00000	 mba hanome ny olony ny fahalalam-pamonjena amin'ny famelana ny helony: 
42N	1	78	0,00000	 Noho ny halehiben'ny famindra-pon'ny Andriamanitsika nampiposaka ny Masoandro hamangy antsika avy any ambony, 
42N	1	79	0,00000	 mba hanilo izay rehetra mipetraka ao amin'ny maizina sy amin'ny aloky ny fahafatesana, ka hitarika ny diantsika ho amin'ny làlam-piadanana. 
42N	1	80	0,00000	 Dia nitombo sy nihahery fanahy ny zaza, ary nitoetra tany an'efitra, ambara-pahatongan'ny andro hisehoany amin'Israely.
42N	2	1	0,00000	[NY NAHATERAHAN'I JESO TAO BETLEHEMA - NY NANKANESAN'NY MPIANDRY ONDRY TANY AMINY - NY NANDIOVAN'I MARIA TENA - JESO EFA 12 TAONA, TAO AN-TEMPOLY] Tamin'izany andro izany dia namoaka didy Sezara Aogosta hampanoratra ny anaran'ny vahoakany amin'ny tany rehetra: 
42N	2	2	0,00000	 dia fony Sirinosy no governoran'i Siria no natao izany fanoratana voalohany izany. 
42N	2	3	0,00000	 Dia samy nankany amin'ny tanàna nihaviany avy izy rehetra mba hosoratana. 
42N	2	4	0,00000	 Ary Josefa koa niakatra avy tany Galilea avy tao an-tanàna Nazareta hankany Jodea ho ao an-tanànan'i Davida atao hoe Betlehema, fa taranaka sy fianakavian'i Davida izy, 
42N	2	5	0,00000	 mba hosoratana izy sy Maria vadiny izay bevohoka. 
42N	2	6	0,00000	 Fa raha tao izy, dia tonga ny fotoana hiterahan'i Maria, 
42N	2	7	0,00000	 ary niteraka ny zanany lahimatoa izy, dia nohodidininy lamban-jaza ka nampandriny teo amin'ny fihinanam-bilona, fa tsy nisy hitoerany tao an-tranom-bahiny. 
42N	2	8	0,00000	 Ary tamin'izany tany izany nisy mpiandry ondry nitoetra tany an-tsaha niambina ny ondriny nandritra ny alina. 
42N	2	9	0,00000	 Ary nisy anjelin'ny Tompo nitsangana teo anilany, ary ny voninahitr'Andriamanitra nanelatrelatra manodidina azy ireo ka natahotra dia natahotra izy. 
42N	2	10	0,00000	 Fa hoy ny anjely taminy: Aza matahotra hianareo, fa indro fifaliana lehibe ho an'ny vahoaka rehetra no lazaiko aminareo; 
42N	2	11	0,00000	 fa Mpamonjy no teraka ho anareo anio ao an-tanànan'i Davida, dia Kristy Tompo. 
42N	2	12	0,00000	 Ary izao no ho famantarana ho anareo: dia hahita zaza kely voahodidina lamba-jaza, sady mandry ao amin'ny fihinanam-bilona hianareo. 
42N	2	13	0,00000	 Ary niaraka tamin'izay nisy antokon'ny tafika any an-danitra tonga teo amin'ilay anjely, ka nidera an'Andriamanitra, nanao hoe: 
42N	2	14	0,00000	 Voninahitra ho an'Andriamanitra any amin'ny avo indrindra, ary fiadanana etý an-tany ho amin'ny olona tsara sitra-po! 
42N	2	15	0,00000	 Ary rahefa nandao azy ireo ny anjely ka nankany an-danitra, dia niresaka ny mpiandry ondry nanao hoe: Andeha isika ho any Betlehema hizaha izany zavatra vao tonga nampahafantarin'ny Tompo antsika izany. 
42N	2	16	0,00000	 Dia nankany haingana izy, ka nahita an'i Maria sy Josefa ary ny Zaza kely mandry amin'ny fihinanam-bilona; 
42N	2	17	0,00000	 ary rahefa nahita izy ireo, dia nampiely ny teny nolazaina taminy ny amin'izany Zaza izany. 
42N	2	18	0,00000	 Ary izay rehetra nandre dia gaga avokoa tamin'izay nolazain'ny mpiandry ondry taminy; 
42N	2	19	0,00000	 fa Maria kosa nitadidy izany zavatra rehetra izany, ka nieritreritra azy tao am-pony. 
42N	2	20	0,00000	 Ary nody ny mpiandry ondry nidera sy nankalaza an'Andriamanitra noho ny zavatra rehetra reny sy hitany, araka izay nolazaina taminy. 
42N	2	21	0,00000	 Ary rahefa afaka ny havaloan'andro ka hoforana ny Zaza, dia natao hoe Jeso no anarany, araka ilay nataon'ny anjely fony tsy mbola torontoronina tao an-kibo izy. 
42N	2	22	0,00000	 Ary rahefa tapitra ny andro fidiovany araka ny lalàn'i Moizy, dia nentiny ho any Jerosalema izy mba hatolotra amin'ny Tompo, 
42N	2	23	0,00000	 araka ny voasoratra ao amin'ny Lalàn'ny Tompo hoe: Ny lahy voalohan-teraka rehetra dia hatao hoe masina ho an'ny Tompo, 
42N	2	24	0,00000	 ary mba hanatitra fanatitra domohina roa, na zana-boromailala roa, araka ny voalaza ao amin'ny Lalàn'ny Tompo. 
42N	2	25	0,00000	 Ary indro, nisy lehilahy atao hoe Simeona tao Jerosalema; ary marina sady mpivavaka tsara izany lehilahy izany ka niandry ny fanalana alahelo an'Israely, ary tao aminy ny Fanahy Masina, 
42N	2	26	0,00000	 sady efa nanambaran'ny Fanahy Masina izy fa tsy hahita fahafatesana mandra-pahitany ny Kristin'ny Tompo. 
42N	2	27	0,00000	 Dia nentin'ny Fanahy Masina izy hankao amin'ny tempoly, ka nony nitondra an'i Jeso zazakely ny rainy aman-dreniny hanao araka ny voadidin'ny Lalàna ny aminy, 
42N	2	28	0,00000	 dia nitrotro azy izy ka nisaotra an'Andriamanitra nanao hoe: 
42N	2	29	0,00000	 Ankehitriny, ry Tompo, vao alefanao am-piadanana araka ny teninao ny mpanomponao, 
42N	2	30	0,00000	 fa ny masoko nahita ny famonjena avy aminao, 
42N	2	31	0,00000	 izay namboarinao teo anatrehan'ny firenena rehetra, 
42N	2	32	0,00000	 dia fahazavana hanilo ny jentily sady voninahitr'Israely olonao. 
42N	2	33	0,00000	 Dia gaga ny ray aman-drenin'ny Zaza noho ny zavatra nolazaina ny aminy. 
42N	2	34	0,00000	 Ary nitso-drano azy ireo Simeona, ka nilaza tamin'i Maria renin'ny Zaza hoe: Indro, ity Zaza ity no voatendry ho fandavoana sy ho fananganana ny maro amin'Israely ary ho famantarana hotoerina, 
42N	2	35	0,00000	 -ary ny fanahinao aza hotanterahin-tsabatra - mba hiseho ny hevitry ny fo maro. 
42N	2	36	0,00000	 Ary nisy koa mpaminanivavy anankiray, dia Ana, zanak'i Fanoela fokon'i Asera; efa antitra dia antitra izy, dia fito taona no nanambadiany taorian'ny nahavirjiny azy, 
42N	2	37	0,00000	 ary efa mpitondratena tokony ho efatra amby valopolo taona, sady tsy niala tao amin'ny tempoly, fa nanompo an'Andriamanitra andro aman'alina tamin'ny fifadian-kanina sy fivavahana. 
42N	2	38	0,00000	 Tonga koa izy tamin'izany fotoana izany, ka nidera an'Andriamanitra, ary nilazalaza ny Zaza tamin'izay rehetra niandry ny fanavotana an'i Jerosalema. 
42N	2	39	0,00000	 Ary nony tanterak'izy ireo ny zavatra rehetra araka ny Lalàn'ny Tompo, dia nody tany Galilea tao Nazareta tanànany izy. 
42N	2	40	0,00000	 Ary nitombo sy nihatanjaka ny Zaza sady feno fahendrena, ary tao aminy ny fahasoavan'Andriamanitra. 
42N	2	41	0,00000	 Ary isan-taona ny ray aman-dreniny dia nankany Jerosalema amin'ny andro fetin'ny Paka; 
42N	2	42	0,00000	 ka nony efa roa ambin'ny folo taona izy, dia niakatra araka ny fanao amin'izany fety izany izy ireo, 
42N	2	43	0,00000	 ary nony tapitra ny andro fety ka nody izy, dia nijanona tany Jerosalema Jeso zazakely, nefa tsy fantatry ny rainy aman-dreniny izany. 
42N	2	44	0,00000	 nataon'izy ireo ho niaraka tamin'ny niray dia taminy izy, ka nandeha làlana indray andro vao nitady azy tamin'ny havany sy ny olom-pantany; 
42N	2	45	0,00000	 ary nony tsy nahita azy, dia niverina tany Jerosalema indray nitady azy. 
42N	2	46	0,00000	 Ary nony afaka hateloana, dia hitany tao anatin'ny tempoly izy nipetraka teo afovoan'ny mpampianatra ka nihaino sady nanontany azy, 
42N	2	47	0,00000	 ary talanjona izay rehetra nandre azy noho ny fahendreny sy ny famaliny. 
42N	2	48	0,00000	 Ary nony nahita azy izy ireo dia gaga, ary hoy reniny taminy: Anaka, nahoana hianao no nanao toy izany taminay? Inty rainao sy izaho malahelo nitady anao. 
42N	2	49	0,00000	 Fa hoy izy taminy: Nahoana no nitady ahy hianareo? Tsy fantatrareo va fa tsy maintsy ho ao amin'ny Raiko aho? 
42N	2	50	0,00000	 Faingy tsy azon'izy ireo ny teny nolazainy taminy. 
42N	2	51	0,00000	 Dia niara-nidina taminy nankany Nazareta izy, ary dia nanaiky azy; fa reniny kosa nandinika tsara izany zavatra rehetra izany tao am-pony. 
42N	2	52	0,00000	 Ary Jeso nitombo fahendrena sy tena, ary nandroso nahatehotia tamin'Andriamanitra sy ny olona.
42N	3	1	0,00000	[NY TORITENIN'I JOANY BATISTA - NY NANANARANY NY VAHOAKA SY NY POBLIKÀNA ARY NY MIARAMILA - NY NANAMBARANY AN'I JESO-KRISTY - NY NANAOVAN'I JOANY BATEMY AN'I JESO - NY RAZAN'I JESO-KRISTY] Tamin'ny taona fahadimy ambin'ny folon'ny nanjakan'i Tibera Sezara, fony Pontsy Pilaty no governora tany Jodea, Heroda no tetrarka tany Galilea, Filipo rahalahiny no tetrarka tany Itorea sy Trakonitida, Lisania no tetrarka tany Abilena, 
42N	3	2	0,00000	 ary Ana sy Kaifa no lehiben'ny mpisorona, dia tonga tamin'i Joany zanak'i Zakaria tany an'efitra ny tenin'Andriamanitra. 
42N	3	3	0,00000	 Dia nankany amin'ny tany rehetra amoron'i Jordany izy, nitory batemim-pibebahana ho famelan-keloka, 
42N	3	4	0,00000	 araka ny voasoratra ao amin'ny bokin'ny tenin'Izaia mpaminany hoe: Re ny feon'ilay miantso any an'efitra hoe: Amboary ny làlan'ny Tompo, ahitsio ny halehany; 
42N	3	5	0,00000	 ny lohasaha rehetra hototofana, ny tendrombohitra sy ny havoana rehetra haetry, ny melomeloka hahitsy, ary ny làlana mikitoantoana hohamarinina, 
42N	3	6	0,00000	 dia hahita ny famonjen'Andriamanitra ny nofo rehetra.
42N	3	7	0,00000	 Ary hoy izy tamin'ireo vahoaka be nidodododo hataony batemy: Ry taranaky ny menarana, iza no nanoro hevitra anareo handositra ny hatezerana ho avy? 
42N	3	8	0,00000	 Manaova asa mendrika vokatry ny fibebahana, ary aza manao anakampo hoe: Abrahama no rainay; fa lazaiko marina aminareo fa azon'Andriamanitra atao ny manangana zanaka ho an'i Abrahama na dia amin'ireto vato ireto aza. 
42N	3	9	0,00000	 Efa mby eo am-poto-kazo sahady ny famaky; koa ny hazo rehetra izay tsy mamoa voa tsara dia hokapaina ka hatsipy any anaty afo. 
42N	3	10	0,00000	 Ary hoy ny vahoaka nanontany azy: Inona àry no hataonay? 
42N	3	11	0,00000	 Dia namaly izy ka nanao hoe: Izay manana akanjo roa dia aoka hanome ny tsy manana; ary izay manan-kanina dia aoka hanao toy izany koa. 
42N	3	12	0,00000	 Ary nisy poblikàna nanatona hataony batemy koa, ka nanao taminy hoe: Inona no hataonay, ry mpampianatra ô? 
42N	3	13	0,00000	 Dia hoy izy taminy: Aza mampandoa mihoatra noho izay nasaina halainareo. 
42N	3	14	0,00000	 Ary nisy miaramila koa nanontany azy hoe: Ary izahay kosa, inona no mba tokony hataonay? Dia hoy ny navaliny azy: Fadio ny fanaovana an-keriny sy ny fitorohana, ary mahaiza mianina amin'izay karamanareo. 
42N	3	15	0,00000	 Ary raha mbola niandry ny olona, sy samy nisaina tao am-pony fa Joany angaha no Kristy, 
42N	3	16	0,00000	 dia niteny Joany ka nanao tamin'izy rehetra hoe: Izaho manao batemy anareo amin'ny rano, fa avy ilay mahery noho izaho, ary tsy mendrika hamaha ny fehin-kapany akory aho: izy no hanao batemy anareo amin'ny Fanahy Masina sy ny afo; 
42N	3	17	0,00000	 eny an-tànany ny fikororohany ary hodioviny ny famoloany, ka ny vary hangoniny ao an-tsompitra, fa ny mololo kosa hodorany any amin'ny afo tsy mety maty. 
42N	3	18	0,00000	 Fananarana maro hafa koa no nentiny nitory ny Evanjely tamin'ny olona; 
42N	3	19	0,00000	 fa Heroda tetrarka, izay nanariny noho ny amin'i Herodiada vadin-drahalahiny sy noho ny ratsy rehetra nataony, 
42N	3	20	0,00000	 dia nanampy heloka indray ka nanidy an'i Joany tao an-tranomaizina. 
42N	3	21	0,00000	 Tamin'ilay natao batemy iny ny vahoaka rehetra dia natao batemy koa Jeso, ka raha mbola nivavaka izy dia nisokatra ny lanitra; 
42N	3	22	0,00000	 ary nidina teo amboniny ny Fanahy Masina naka endri-batana toy ny an'ny voromailala, dia nisy feo re avy any an-danitra nanao hoe: Hianao no Zanako malalako, hianao no ankasitrahako indrindra. 
42N	3	23	0,00000	 Tokony ho telopolo taona Jeso tamin'izy nanomboka nitory ny Evanjely, dia nataon'ny olona ho zanak'i Josefa izay zanak'i Helý, zanak'i Matata, 
42N	3	24	0,00000	 zanak'i Levì, zanak'i Melkì, sanak'i Janè, zanak'i Josefa, 
42N	3	25	0,00000	 zanak'i Matatiasa, zanak'i Amosa, zanak'i Nahoma, zanak'i Heslý, zanak'i Nagè, 
42N	3	26	0,00000	 zanak'i Mahata, zanak'i Matatiasa, zanak'i Semeì, zanak'i Joseka, zanak'i Jodà, 
42N	3	27	0,00000	 zanak'i Joanàna, zanak'i Rezà, zanak'i Zorobabela, zanak'i Salatiela, zanak'i Nerì 
42N	3	28	0,00000	 zanak'i Melkì, zanak'i Adì, zanak'i Kosama, zanak'i Elimadama, zanak'i Hera, 
42N	3	29	0,00000	 zanak'i Jesosa, zanak'i Eliezera, zanak'i Jorima, zanak'i Matata, zanak'i Levì, 
42N	3	30	0,00000	 zanak'i Simeona, zanak'i Jodà, zanak'i Josefa, zanak'i Jonàna, zanak'i Eliakima, 
42N	3	31	0,00000	 zanak'i Meleà, zanak'i Menà, zanak'i Matatà, zanak'i Natàna, zanak'i Davida, 
42N	3	32	0,00000	 zanak'i Jesè, zanak'i Obeda, zanak'i Booza, zanak'i Salmona, zanak'i Naasona, 
42N	3	33	0,00000	 zanak'i Aminadaba, zanak'i Arama, zanak'i Esròna, zanak'i Faresa, zanak'i Jodà, 
42N	3	34	0,00000	 zanak'i Jakoba, zanak'Isaaka, zanak'i Abrahama, zanak'i Tarè, zanak'i Nakora, 
42N	3	35	0,00000	 zanak'i Saroga, zanak'i Reo, zanak'i Falega, zanak'i Hebera, zanak'i Salè, 
42N	3	36	0,00000	 zanak'i Kainàna, zanak'i Arfaksada, zanak'i Sema, zanak'i Noe, zanak'i Lameka,
42N	3	37	0,00000	 zanak'i Matosalè, zanak'i Enoka, zanak'i Jareda, zanak'i Malaleela, zanak'i Kainàna, 
42N	3	38	0,00000	 zanak'i Enosa, zanak'i Seta, zanak'i Adama, zanak'Andriamanitra.
42N	4	1	0,00000	[NY NAKAN'NY DEMONY FANAHY AN'I JESO - JESO TSY VOAHAJA TAO NAZARETA - DEMONY VOAROAKA SY MARARY MARO SITRANA] Ary feno ny Fanahy Masina Jeso, dia niverina avy tany Jordany ka nentin'ny Fanahy tany an'efitra efa-polo andro, 
42N	4	2	0,00000	 sady nalain'ny demony fanahy izy no tsy nihinana na inona na inona nandritra izany andro izany; ka noana nony tapitra izany. 
42N	4	3	0,00000	 Dia hoy ny demony taminy: Raha Zanak'ndriamanitra hianao, asaovy tonga mofo io vato io. 
42N	4	4	0,00000	 Fa hoy Jeso taminy: Efa voasoratra hoe: Tsy ny mofo ihany no iveloman'ny olona, fa ny teny rehetra avy amin'Andriamanitra. 
42N	4	5	0,00000	 Dia nentin'ny demony niakatra tany amin'ny tendrombohitra avo anankiray izy, ka nanehoany indray mipy maso ny fanjakana rehetra amin'izao tontolo izao, 
42N	4	6	0,00000	 ary hoy izy taminy: Homeko anao avokoa izao fanapahana rehetra izao sy ny voninahiny, satria nomena ahy ka mba omeko izay tiako kosa. 
42N	4	7	0,00000	 Koa izao àry: raha mitsaoka ahy hianao, dia ho anao avokoa izy. 
42N	4	8	0,00000	 Fa izao no navalin' i Jeso azy: Efa voasoratra hoe: Ny Tompo Andriamanitrao no hivavahanao, ary izy irery ihany no hotompoinao. 
42N	4	9	0,00000	 Dia nentiny tany Jerosalema indray izy, ka napetrany teo an-tampon'ny tempoly, ary nilazany hoe: Raha Zanak'Andriamanitra hianao, mianjerà any ambany any; 
42N	4	10	0,00000	 fa efa voasoratra hoe: Nomeny didy hiambina anao ny anjeliny, 
42N	4	11	0,00000	 ary hitondra anao eo an-tànany izy ireo fandrao tafintohina amin'ny vato ny tongotrao. 
42N	4	12	0,00000	 Fa namaly Jeso ka nanao taminy hoe: Efa voasoratra hoe: Tsy haka fanahy ny Tompo Andriamanitrao hianao. 
42N	4	13	0,00000	 Nony tapitra nanao izao fakam-panahy azy rehetra izao ny demony, dia nandao azy aloha mandra-pihavin'ny fotoana indray. 
42N	4	14	0,00000	 Tamin'izay Jeso, dia nentin'ny herin'ny Fanahy niverina tany Galilea indray, ary niely tamin'ny tany manodidina rehetra ny lazany. 
42N	4	15	0,00000	 Nampianatra tao amin'ny sinagogan'izy ireo izy, ka nankalazain'izy rehetra. 
42N	4	16	0,00000	 Nony tonga tany Nazareta tanàna nahabe azy izy, dia niditra tao amin'ny sinagoga araka ny fanaony tamin'ny andro sabata, ary nitsangana hanao ny famakian-teny. 
42N	4	17	0,00000	 Natolotra azy ny bokin'Izaia mpaminany, ka nony novelariny dia hitany ny teny voasoratra hoe: 
42N	4	18	0,00000	 Ato amiko ny Fanahin'ny Tompo, fa nanosotra ahy hitory teny soa mahafaly amin'ny malahelo izy sy naniraka ahy hankahery ny torotoro fo, 
42N	4	19	0,00000	 hilaza fahafahana amin'ny mpifatotra sy fahiratana amin'ny jamba, hanafaka izay nampahorina ary hitory ny taom-pahasoavan'ny Tompo sy ny andron'ny famaliana. 
42N	4	20	0,00000	 Nony nahorony ny boky dia naveriny tamin'ny mpitandrina ka nipetraka izy, ary nifantoka tany aminy avokoa ny mason'izy rehetra tao amin'ny sinagoga. 
42N	4	21	0,00000	 Dia rafitra niteny taminy indray Jeso nanao hoe: Androany no efa tanteraka eo amin'ny sofinareo izany Soratra izany. 
42N	4	22	0,00000	 Ary nankalaza azy izy rehetra, sady talanjona noho ny tenim-pahasoavana naloaky ny vavany, ka hoy izy ireo: Tsy ny zanak'i Josefa va ity? 
42N	4	23	0,00000	 Ary hoy kosa Jeso taminy: Marina raha tsy ataonareo amiko ilay oha-bolana hoe: Dokotera, sitrano aloha ny tenanao. Ny zava-mahagaga renay nataonao tany Kafarnaoma mba ataovy eto amin'ny tany nahabe anao koa. 
42N	4	24	0,00000	 Dia notohiziny hoe: Lazaiko marina aminareo fa tsy misy mpaminany hajaina amin'ny tany nahabe azy. 
42N	4	25	0,00000	 Ary lazaiko marina aminareo koa fa maro no mpitondratena tamin'Israely tamin'ny andron'i Elia, raha nihantona telo taona sy enim-bolana ny orana ka voan'ny mosary mafy ny tany rehetra, 
42N	4	26	0,00000	 nefa tamin'izy ireo tsy nisy nanirahana an'i Elia na dia anankiray aza, fa tamin'ilay vehivavy mpitondratena tany Sareptà any amin'ny tany Sidòna ihany; 
42N	4	27	0,00000	 ary be koa no boka tao amin'Israely tamin'ny andron'i Elisea mpaminany, nefa tsy nisy sitrana na iray aza, fa Naamàna Siriana ihany. 
42N	4	28	0,00000	 Dia tezitra mafy izay rehetra tao amin'ny sinagoga raha nandre izany, 
42N	4	29	0,00000	 ka tafantsangana nandroaka azy hiala ao an-tanàna, sady nitondra azy tany an-tampon'ny tendrombohitra iorenan'ny tanànany mba hazerany any an-tevana; 
42N	4	30	0,00000	 fa namaky teo afovoan'izy ireo izy dia lasa. 
42N	4	31	0,00000	 Ary nidina tany Kafarnaoma tanànan'i Galilea izy, ka nampianatra ny olona tamin'ny sabata, 
42N	4	32	0,00000	 ary gaga ny olona tamin'ny fampianarany, satria niteny toy ny manam-pahefana izy. 
42N	4	33	0,00000	 Tao amin'ny sinagoga dia nisy lehilahy azon'ny demony maloto, ka niantso mafy 
42N	4	34	0,00000	 nanao hoe: Aoka re, fa mifandraharaha inona aminao izahay, ry Jeso avy any Nazareta ô? Tonga handringana anay va hianao? Fantatro raha hianao, dia ilay Masin'Andriamanitra. 
42N	4	35	0,00000	 Fa notenenin'i Jeso mafy izy nataony hoe: Mangina, ary mialà amin'io lehilahy io. Dia nandavo azy tamin'ny tany teo afovoan'ny olona teo ny demony vao nivoaka niala taminy, nefa tsy nandratra azy akory. 
42N	4	36	0,00000	 Talanjona izy rehetra, ka nifampilaza hoe: Teny manao ahoana re izany? fa mandidy ny fanahy maloto amin-kery sy fahefana izy, dia miala ireny. 
42N	4	37	0,00000	 Ary niely tamin'izany tany rehetra izany ny lazany. 
42N	4	38	0,00000	 Nony nitsangana niala tao amin'ny sinagoga Jeso, dia niditra tao an-tranon'i Simona. Sendra azon'ny tazo mahery ny rafozambavin'i Simona tamin'izay, ka niangavian'ny olona izy hahasitrana azy. 
42N	4	39	0,00000	 Niondrika teo amin'ny marary izy nandidy ny tazo, dia niala ny tazo, ka nitsangana niaraka tamin'izay ravehivavy ary nampihinana azy ireo. 
42N	4	40	0,00000	 Nony maty ny masoandro, izay nanana marary na inona na inona aretiny dia samy nitondra ny azy teo aminy, ka nametra-tànana tamin'izy ireo tsirairay avy izy, dia nahasitrana azy. 
42N	4	41	0,00000	 Nisy demony nivoaka tamin'ny olona maro koa niantso hoe: Hianao no Zanak'Andriamanitra; fa norahonany tsy hiteny izy ireo noho izy nahalala azy ho Kristy. 
42N	4	42	0,00000	 Raha vao naraina ny andro, dia lasa nankany amin'ny toerana mangingina anankiray izy. Vahoaka maro no nandeha nikaroka azy, ka nony tonga tao aminy dia nitady hihazona azy tsy hisaraka aminy intsony; 
42N	4	43	0,00000	 fa hoy izy taminy: Tsy maintsy mitory ny fanjakan'Andriamanitra amin'ny tanàna maro hafa koa aho, fa izany no nanirahana ahy. 
42N	4	44	0,00000	 Dia nitory teny tao amin'ny sinagogan'i Galilea manontolo izy.
42N	5	1	0,00000	[NY NAMPAHAZOAN'I JESO HAZANDRANO BETSAKA AN'I PIERA - NY NANASITRANANY AN'ILAY BOKA SY ILAY LEHILAHY MALEMY - NY NIANTSOANY AN'I MATIO - NY AMIN'NY FIFADIANA] Ary indray andro raha nijoro teo amoron'ny farihin'i Genezareta izy, dia nifanesika taminy ny vahoaka mba hihaino ny tenin'Andriamanitra. 
42N	5	2	0,00000	 Nahita sambo kely roa niantsona teo amoron-drano izy (fa niala hanasa ny haratony ny mpanarato), 
42N	5	3	0,00000	 dia niditra tamin'ny sambo kely anankiray izay an'i Simona ka nangataka taminy mba hihataka kely amin'ny tany, vao nipetraka teo an-tsambo kely nampianatra ny vahoaka. 
42N	5	4	0,00000	 Rahefa nitsahatra niteny izy, dia nanao tamin'i Simona hoe: Mandrosoa eny amin'ny lalina, dia alatsaho ny haratonareo hahazoana hazandrano; 
42N	5	5	0,00000	 fa hoy ny navalin'i Simona azy: Tompoko, efa niasa mafy nandritra ny alina izahay, fa tsy nahazo na inona na inona; nefa noho ny teninao dia halatsako ihany ny harato. 
42N	5	6	0,00000	 Nony nanao izany izy, dia nahazo hazandrano be dia be ka nisy triatra ny haratony. 
42N	5	7	0,00000	 Ary nanàtsika ny namany izay teny amin'ny sambo kely hafa izy ireo mba ho avy hanampy azy; dia tonga ireo, nofenoiny ny sambo kely roa ka efa saika nilentika ny sambo. 
42N	5	8	0,00000	 Nony nahita izany Simona Piera dia niankohoka tamin'ny tongotr'i Jeso ka nanao hoe: Mialà amiko, Tompoko, fa mpanota aho; 
42N	5	9	0,00000	 fa talanjona izy sy izay rehetra teo aminy, noho ny habetsahan'ny hazandrano azony; 
42N	5	10	0,00000	 ary toy izany koa Jakoba sy Joany zanak'i Zebede izay iray raharaha tamin'i Simona. Dia hoy Jeso tamin'i Simona: Aza matahotra, fa hatramin'izao dia hanarato olona hianao. 
42N	5	11	0,00000	 Dia nampiantsona ny sambo kely tamin'ny tany niaraka tamin'izay izy ireo, ka namoy ny zavatra rehetra ary nanaraka azy. 
42N	5	12	0,00000	 Raha tao amin'ny tanàna anankiray izy, dia indro nisy lehilahy rakotry ny habokana nahita azy, niankohoka nitaraina taminy nanao hoe: Tompoko, raha mety hianao, mahay manadio ahy. 
42N	5	13	0,00000	 Dia naninjitra ny tànany izy nanendry azy, sy nanao hoe: Mety aho, madiova hianao, ka afaka niaraka tamin'izay ny habokany. 
42N	5	14	0,00000	 Noraran'i Jeso tsy hilaza izany na amin'iza na amin'iza izy; fa mandehana misehoa amin'ny mpisorona, hoy izy, ary manatera ny fanatitra noho ny fahasitrananao, araka ny voadidin'i Moizy, mba ho vavolombelona amin'ny olona. 
42N	5	15	0,00000	 Fa mainka niely ny lazany, ka nirohotra be dia be ny vahoaka mba hihaino azy sy mba hositraniny amin'ny aretiny; 
42N	5	16	0,00000	 izy kosa nefa amin'izany dia mihataka mankany an'efitra ka mivavaka tao.
42N	5	17	0,00000	 Indray andro raha nampianatra izy, dia nipetraka manodidina azy teo koa ny Farisiana sy ny mpampiana-dalàna sasany avy tamin'ny tanàna rehetra tany Galilea sy Jodea mbamin'i Jerosalema, ary tao aminy hanasitranany ny marary ny herin'ny Tompo. 
42N	5	18	0,00000	 Dia indro nisy olona nitondra lehilahy malemy anankiray tamin'ny fandriany ka nitady hampiditra sy hametraka azy teo anatrehany; 
42N	5	19	0,00000	 fa tsy nahita izay hampidirany azy izy ireo noho ny habetsahan'ny olona, ka niakatra teo ambonin'ny tafon-trano izy, ary nanesorany ny tafo, dia nampidininy teo afovoan'ny olona teo anatrehan'i Jeso ralehilahy mbamin'ny fandriany. 
42N	5	20	0,00000	 Nony nahita ny finoan'izy ireo Jeso, dia nanao hoe: Ralehilahy, voavela ny helokao. 
42N	5	21	0,00000	 Tamin'izany ny mpanora-dalàna sy ny Farisiana dia nisaintsaina anakampo nanao hoe: Iza moa ity miteny ratsy toy izao ity? Iza no mahavela heloka afa-tsy Andriamanitra irery? 
42N	5	22	0,00000	 Fa fantatr'i Jeso ny heviny, ka hoy izy taminy: Nahoana hianareo no mieritreritra ao am-ponareo? 
42N	5	23	0,00000	 Inona no mora holazaina kokoa, ny hoe: Voavela ny helokao, sa ny hoe: Mitsangàna ka mandehana? 
42N	5	24	0,00000	 Ary mba ho fantatrareo fa manam-pahefana hamela heloka ety an-tany ny Zanak'olona, dia izao no lazaiko aminao, hoy izy tamin'ilay malemy: mitsangàna, ento ny fandrianao, ary modia any an-tranonao. 
42N	5	25	0,00000	 Niaraka tamin'izay dia nitsangana teo imason'ny olona izy, ary nitondra ny farafara nandriany, ka lasa nody any an-tranony nankalaza an'Andriamanitra. 
42N	5	26	0,00000	 Nitolagaga avokoa izy rehetra, ka sady nankalaza an'Andriamanitra no raiki-tahotra nanao hoe: Nahita zava-mahagaga isika androany. 
42N	5	27	0,00000	 Taorian'izany, dia nandeha izy ka nahita poblikàna anankiray atao hoe Levì nipetraka teo amim-pamorian-ketra, ary hoy izy taminy: Manaraha ahy. 
42N	5	28	0,00000	 Dia nafoiny ny zavatra rehetra, ka nitsangana nanaraka azy izy. 
42N	5	29	0,00000	 Nanao fanasana lehibe ho azy tao an-tranony Levì, ary nisy poblikàna sy olon-kafa betsaka koa niara-nihinana taminy teo. 
42N	5	30	0,00000	 Nimonjomonjo ny Farisiana sy ny mpanora-dalàna ka nanao tamin'ny mpianany hoe: Nahoana no miara-mihinana sy misotro amin'ny poblikàna sy ny mpanota hianareo? 
42N	5	31	0,00000	 Fa novalian'i Jeso hoe: Tsy ny finaritra no mila dokotera, fa ny marary. 
42N	5	32	0,00000	 Tsy tonga hiantso ny marina aho, fa ny mpanota hibebaka. 
42N	5	33	0,00000	 Dia hoy indray ry zareo taminy: Nahoana no ny mpianatr'i Joany sy ny an'ny Farisiana mifady hanina matetika sy mivavaka lalandava, fa ny anao kosa mihinana sy misotro ihany? 
42N	5	34	0,00000	 Ary hoy izy tamin'ireo: Moa hianareo mahazo mampifady hanina ny zatovon'ny mpampakatra, raha mbola eo aminy koa ny mpampakatra? 
42N	5	35	0,00000	 Fa ho avy ny andro hanesorana ny mpampakatra aminy, ka amin'izany vao hifady hanina izy ireo. 
42N	5	36	0,00000	 Dia nanao fanoharana taminy indray izy nanao hoe: Tsy misy olona manampina lamba tonta amin'ny tapa-damba notriarina tamin'ny vaovao, fa raha izany, ny vaovao moa triatra, ny tonta koa tsy hifanendrika amin'ny tapa-damba vaovao. 
42N	5	37	0,00000	 Tsy misy manisy divay vaovao amin'ny hoditra tonta koa, fa raha izany dia hotriarin'ny divay vaovao ny siny hoditra ka ny divay moa raraka, ny siny hoditra koa very maina; 
42N	5	38	0,00000	 fa siny hoditra vaovao no tokony hasiana ny divay vaovao, dia samy haharitra izy roroa. 
42N	5	39	0,00000	 Ary tsy misy olona vao avy nisotro divay tranainy ka hangataka ny vaovao, satria hoy izy hoe: Ny tranainy no tsaratsara kokoa.
42N	6	1	0,00000	[NY MPIANATRA NIOTY SALOHIM-BARY - ILAY MATY TÀNANA - IZY ROA AMBIN'NY FOLO LAHY - OLONA MARO SITRANA - ILAY TORITENY TANY AN-TENDROMBOHITRA - IZAY SAMBATRA - IZAY HAHITA LOZA - NY TENA FITIAVANA NAMANA - NY TENA FAHENDRENA] Indray sabata raha nandeha namaky ny tanimbary Jeso, dia nioty salohim-bary ny mpianany, ka nohaniny nony efa nokosokosohiny tamin'ny tànany. 
42N	6	2	0,00000	 Dia hoy ny Farisiana sasany taminy: Nahoana hianareo no manao ny tsy fanao amin'ny sabata? 
42N	6	3	0,00000	 Ary Jeso namaly azy hoe: Tsy novakianareo va izay nataon'i Davida raha noana izy mbamin'izay nanaraka azy, 
42N	6	4	0,00000	 fa niditra tao an-tranon'Andriamanitra izy ka naka ny mofo alahatra, dia nihinana izany sy nanome izay nanaraka azy koa, nefa tsy misy mahazo mihinana azy afa-tsy ny mpisorona ihany? 
42N	6	5	0,00000	 Sady nampiany hoe: Ny Zanak'olona no tompon'ny sabata. 
42N	6	6	0,00000	 Indray sabata hafa koa dia niditra tao amin'ny sinagoga izy ka nampianatra, ary nisy lehilay anankiray maty tànana an-kavanana teo. 
42N	6	7	0,00000	 Tamin'izay dia nitsikilo azy ny mpanora-dalàna sy ny Farisiana na hanasitrana amin'ny andro sabata izy na tsia, mba hahitany antony hiampangana azy. 
42N	6	8	0,00000	 Fa fantatr'i Jeso kosa ny hevitr'izy ireo, ka hoy izy tamin'ilay maty tànana: Mitsangàna ka mijoroa etsy afovoany. Dia nitsangana ilay io ka nijoro, 
42N	6	9	0,00000	 ary hoy Jeso tamin'izy ireo: Manontany anareo aho, inona no mety hatao amin'ny sabata, ny manao soa sa ny manao ratsy; ny mamonjy aina sa ny manala aina? 
42N	6	10	0,00000	 Dia noherikerehiny nojerena daholo izy rehetra teo ka hoy izy tamin-dralehilahy: Ahinjiro ny tànanao. Dia nahinjiny ka sitrana terý ny tànany. 
42N	6	11	0,00000	 Fa iretsy kosa safotry ny hatezerana, ka nioko ny amin'izay hanaovany an'i Jeso.
42N	6	12	0,00000	 Ary tamin'izany andro izany, dia lasa tany an-tendrombohitra izy mba hivavaka, ka nivavaka tamin'Andriamanitra nandritra ny alina. 
42N	6	13	0,00000	 Nony maraina ny andro dia niantso ny mpianany izy ka nifidy roa ambin'ny folo lahy tamin'izy ireo, izay nomeny anarana hoe Apostoly: 
42N	6	14	0,00000	 dia Simona izay nataony hoe Piera, sy Andre rahalahiny, Jakoba sy Joany, Filipo sy Bartelemy, 
42N	6	15	0,00000	 Matio sy Tomà, Jakoba zanak'i Alfe, sy Simona izay atao hoe Zeloty, 
42N	6	16	0,00000	 ary Jodà rahalahin'i Jakoba, sy Jodasy Iskariota ilay namadika. 
42N	6	17	0,00000	 Dia niara-nidina tamin'izy ireo izy ka nankeo amin'ny tany lemaka izay nijanonan'ny mpianany maro sy ny vahoaka betsaka avy tany Jodea rehetra sy Jerosalema, ary ny tanin'i Tira sy Sidòna amoron-tsiraka, 
42N	6	18	0,00000	 izay tonga teo mba hihaino azy, sy mba hositraniny amin'ny aretiny: dia nositraniny izay nampijalin'ny fanahy maloto, 
42N	6	19	0,00000	 ary nitady hanendry azy ny vahoaka rehetra, satria nisy hery niala taminy ka nahasitrana azy rehetra.
42N	6	20	0,00000	 Tamin'izay, dia niatrana nijery an'ireo mpianany izy, ka nanao hoe: Sambatra hianareo mahantra, fa anareo ny fanjakan'ny lanitra. 
42N	6	21	0,00000	 Sambatra hianareo noana ankehitriny, fa ho voky hianareo. Sambatra hianareo mitomany ankehitriny, fa hifaly hianareo. 
42N	6	22	0,00000	 Ho sambatra hianareo raha hankahalain'ny olona, horoahiny amin'ny fikambanany, hotevatevainy ary holaviny toy ny zava-dratsy ny anaranareo, noho ny amin'ny Zanak'olona. 
42N	6	23	0,00000	 Mifalia hianareo amin'izany andro izany ary miravoravoa, fa indro lehibe ny valisoanareo any an-danitra; fa tahaka izany koa no nataon'ny razany tamin'ny mpaminany. 
42N	6	24	0,00000	 Fa loza ho anareo kosa, ry mpanan-karena, fa manana ny fahafaham-ponareo hianareo. 
42N	6	25	0,00000	 Loza ho anareo izay voky ankehitriny, fa ho noana hianareo. Loza ho anareo izay mihomehy ankehitriny, fa hitomany sy higogogogo hianareo. 
42N	6	26	0,00000	 Loza ho anareo raha hataon'ny olona tsara laza hianareo, fa tahaka izany no nataon'ny razany tamin'ny mpaminany sandoka. 
42N	6	27	0,00000	 Fa izao no lazaiko aminareo izay mihaino ahy: Tiavo ny fahavalonareo, manaova soa an'izay mankahala anareo, 
42N	6	28	0,00000	 misaora an'izay manozona anareo ary mivavaha ho an'izay manisy ratsy anareo. 
42N	6	29	0,00000	 Raha misy mamely ny takolakao anankiray, dia atolory azy koa ny ilany; ary raha misy maka ny lambanao, aza sakanana na halainy mbamin'ny akanjonao aza. 
42N	6	30	0,00000	 Omeo izay rehetra mangataka aminao, ary raha misy mifaoka ny anananao, dia aza mitaky izany aminy intsony. 
42N	6	31	0,00000	 Izay tianareo hataon'ny olona aminareo, no mba ataovy amin'ny olona koa. 
42N	6	32	0,00000	 Raha izay tia anareo ihany no tianareo, fankasitrahana inona no tokony ho anareo? Fa na dia ny mpanota aza tia izay tia azy koa. 
42N	6	33	0,00000	 Raha izay manisy soa anareo ihany no asianareo soa, fankasitrahana inona moa no tokony ho anareo? Fa na dia ny mpanota aza mba manao toraka izany ihany koa. 
42N	6	34	0,00000	 Ary raha izay antenainareo hanonitra ihany no ampisamborinareo, fankasitrahana inona moa no tokony ho anareo? Fa na dia ny mpanota koa aza, mampisambotra ny mpanota ihany, mba handraisany toraka izany. 
42N	6	35	0,00000	 Fa hianareo kosa, tiavo ny fahavalonareo, manaova soa ary mampisambora tsy manantena valiny: dia ho lehibe ny valisoanareo, ary hianareo ho zanaky ny Avo indrindra, dia ilay tsara fo amin'ny tsy mpankasitraka sy ny ratsy fanahy. 
42N	6	36	0,00000	 Aoka ho mpamindra fo tahaka ny Rainareo mpamindra fo hianareo. 
42N	6	37	0,00000	 Ary aza mitsara, dia tsy hotsaraina hianareo; aza manameloka, dia tsy hohelohina hianareo; mamelà, dia havela hianareo. 
42N	6	38	0,00000	 Manomeza, dia homena hianareo; fatra tsara, mifatratra, sady mihintsana no avo loha no homena ho ao am-pofoanareo: fa izay famarana namaranareo ihany no hamarana ho anareo koa.
42N	6	39	0,00000	 Ary izao koa no fanoharana nataony tamin'izy ireo: Moa ny jamba mahatari-dàlana ny jamba va? Moa tsy hiara-mianjera any an-kady va izy roa? 
42N	6	40	0,00000	 Ny mpianatra tsy mihoatra noho ny mpampianatra, fa izay mpianatra tapi-pianarana no hoatra ny mpampianatra azy ihany. 
42N	6	41	0,00000	 Nahoana no ny sombim-bozaka amin'ny mason'ny rahalahinao jerenao, nefa ny sakamandimby ao amin'ny masonao tsy hitanao? 
42N	6	42	0,00000	 Ary ataonao ahoana no filaza amin'ny rahalahinao hoe: Ry rahalahy, aoka hoesoriko ny sombim-bozaka amin'ny masonao, nefa ny sakamandimby ao amin'ny masonao aza tsy hitanao? Ry mpihatsaravelatsihy, esory aloha ny sakamandimby amin'ny masonao, izay vao ho hitanao ny hanesoranao ny sombim-bozaka amin'ny mason'ny rahalahinao. 
42N	6	43	0,00000	 Fa tsy misy hazo tsara mamoa voa ratsy, na hazo ratsy mamoa voa tsara. 
42N	6	44	0,00000	 Fa samy fantatra amin'ny voany avy ny hazo rehetra; fa tsy misy mioty aviavy amin'ny tsilo, na voaloboka amin'ny voaroitsilo. 
42N	6	45	0,00000	 Ny olona tsara fanahy dia mamoaka ny tsara avy amin'ny rakitra tsaran'ny fony; ary ny olona ratsy fanahy kosa mamoaka ny ratsy avy amin'ny rakitra ratsin'ny fony; fa ny be ao am-pony no itenenan'ny vavany. 
42N	6	46	0,00000	 Ary nahoana hianareo no miantso ahy hoe: Tompoko, Tompoko, nefa tsy manao izay lazaiko? 
42N	6	47	0,00000	 Hasehoko anareo izay azo anoharana ny olona rehetra manatona ahy ka mihaino ny teniko sy manatanteraka azy:
42N	6	48	0,00000	 tahaka ny olona anankiray manao trano izy, izay nihady lalina aloha vao nandatsaka ny fototra eo ambonin'ny vatolampy, ka nony tondraka ny rano dia nasian'ny riaka mafy izany trano izany, nefa tsy nampihontsina azy akory izany, satria tsara orina tambony vatolampy izy. 
42N	6	49	0,00000	 Fa izay mihaino ihany kosa nefa tsy manaraka, dia tahaka ny olona anankiray nanorina ny tranony eo ambonin'ny tany tsy àry fototra, ka vao nasian'ny riaka, dia nirodana niaraka tamin'izay, ary loza ny faharavan'izany trano izany.
42N	7	1	0,00000	[NY ANKIZILAHIN'ILAY KAPITENY - NY ZANAKALAHIN'ILAY MPITONDRATENA TANY NAIMA - NY MPIANATR'I JOANY TANY AMIN'I JESO - ILAY VEHIVAVY MPANOTA TAO AN-TRANON'I SIMONA FARISIANA] Rahefa tapitra nampandre ny vahoaka izany toriteniny rehetra izany Jeso, dia niditra tao Kafarnaoma. 
42N	7	2	0,00000	 Ary nisy kapiteny anankiray nanana ankizilahy tiany tokoa, narary efa ho faty. 
42N	7	3	0,00000	 Nony nahare ny amin'i Jeso ilay kapiteny, dia naniraka loholon'ny Jody ho any aminy mba hangataka azy ho avy hanasitrana ilay ankizilahiny. 
42N	7	4	0,00000	 Ary rahefa tonga tany amin'i Jeso izy ireo, dia nangataka mafy taminy ka nanao hoe: Mendrika hanaovanao izany izy, 
42N	7	5	0,00000	 fa sady tia ny firenentsika no nanao ny sinagogantsika aza. 
42N	7	6	0,00000	 Dia niara-nandeha tamin'izy ireo Jeso. Fa nony mby teo akaikin'ny trano izy, dia nampaniraka ny sasantsasany tamin'ny sakaizany ilay kapiteny hilaza aminy hoe: Tompo ô, aza dia misahirana toy izao re, fa tsy mendrika hidiranao ao ambanin'ny tafon-tranoko akory aho; 
42N	7	7	0,00000	 ary na dia ny tenako aza dia noheveriko ho tsy mendrika hanatona anao akory, fa manonòna teny iray monja, dia ho sitrana ny ankiziko 
42N	7	8	0,00000	 Fa izaho olona manan-dehibe mba mifehy miaramila koa, ka ny anankiray ilazako hoe: Mandehana, dia mandeha; ny anankiray ataoko hoe: Avia, dia avy; ary ny mpanompoko koa hoe: Ataovy izany, dia manao izy. 
42N	7	9	0,00000	 Gaga Jeso nony nandre izany, ka nitodika ny vahoaka nanaraka azy nanao hoe: Lazaiko marina aminareo fa tsy mbola nahita finoana lehibe toy izany aho, na dia tamin'Israely aza. 
42N	7	10	0,00000	 Ary nony tafaverina tao an-tranon'ilay kapiteny ireo iraka, dia nahita fa sitrana ilay ankizilahy narary.
42N	7	11	0,00000	 Taorian'izany, dia nankany amin'ny tanàna anankiray atao hoe Naima izy, ary mpianany maro sy vahoaka betsaka no niaraka taminy. 
42N	7	12	0,00000	 Rahefa mby teo akaikin'ny vavahadin'ny tanàna izy, dia indro nisy fatin'ny zazalahy anankiray nentina halevina, zanak'olona lahy tokana sady mpitondratena indray reniny, ka vahoaka be avy ao an-tanàna no nanaraka azy. 
42N	7	13	0,00000	 Nangoraka ny Tompo nony nahita an-dravehivavy, ka nanao taminy hoe: Aza mitomany. 
42N	7	14	0,00000	 Ary nanatona izy ka nanendry ny tranovorona; dia nijanona ny mpilanja, ary hoy Jeso: Ry zatovo, izaho mandidy anao, mitsangàna. 
42N	7	15	0,00000	 Dia niarina niaraka tamin'izay ny maty, sady niteny, ary nomen'i Jeso an-dreniny. 
42N	7	16	0,00000	 Raiki-tahotra avokoa izay rehetra teo, sady nankalaza an'Andriamanitra nanao hoe: Mpaminany lehibe no efa niseho eto amintsika, ary Andriamanitra efa namangy ny olony. 
42N	7	17	0,00000	 Dia niely eran'i Jodea sy ny tany manodidina rehetra izany teny fankalazana azy izany. 
42N	7	18	0,00000	 Nambaran'ny mpianatr'i Joany taminy izany rehetra izany, 
42N	7	19	0,00000	 ka dia niantso roa lahy tamin'izy ireo izy nalefany ho any amin'i Jeso hanao aminy hoe: Hianao va no ilay ho avy, sa mbola hafa no handrasantsika? 
42N	7	20	0,00000	 Nony tonga tany aminy ireo dia nanao hoe: Nirahin'i Joany Batista hankaty aminao izahay hanontany raha hianao no ilay ho avy, na mbola hafa no handrasantsika? 
42N	7	21	0,00000	 Tamin'izay indrindra Jeso dia nanasitrana olona maro niferinaina tamin'ny aretina sy ny rofy ary ny fanahy ratsy, sady nampahiratra jamba maro koa, 
42N	7	22	0,00000	 ka izao no navaliny an'ireto iraka: Mandehana lazao amin'i Joany izay zavatra renareo sy hitanareo: mahiratra ny jamba, mandeha ny mandringa, madio ny boka, malady ny marenina, mitsangan-ko velona ny maty, torìna amin'ny mahantra ny Evanjely, 
42N	7	23	0,00000	 ary sambatra izay rehetra tsy tafintohina noho ny amiko. 
42N	7	24	0,00000	 Nony lasa ny irak'i Joany, dia nambaran'i Jeso tamin'ny vahoaka ny aminy ka hoy izy: Hizaha inona no nalehanareo tany an'efitra? Volotara hozongozonin'ny rivotra va? 
42N	7	25	0,00000	 Sa hizaha inona no nalehanareo tany? Lehilahy tsara fitafiana va? Raha izay tsara fitafiana sy manao fiainana, dia any an-tranon'ny mpanjaka no itoerany. 
42N	7	26	0,00000	 Sa hizaha inona no nalehanareo tany? Mpaminany va? Eny, hoy izaho aminareo, ary ambony noho ny mpaminany aza. 
42N	7	27	0,00000	 Fa izy no ilay voasoratra hoe: Indro aho maniraka ny anjeliko eo anoloanao mba hamboatra làlana eo alohanao. 
42N	7	28	0,00000	 Koa lazaiko aminareo fa amin'izay natera-behivavy tsy misy mpaminany lehibe noho Joany Batista; nefa izay kely indrindra amin'ny fanjakan'Andriamanitra no lehibe noho izy. 
42N	7	29	0,00000	 Ary ny vahoaka rehetra izay nandre azy mbamin'ny poblikàna aza dia nanamarina an'Andriamanitra, tamin'ny nandraisany ny batemin'i Joany; 
42N	7	30	0,00000	 fa ny Farisiana sy ny mpampiana-dalàna kosa nanatsinontsinona ny fikasan'Andriamanitra ny aminy, tamin'ny nandavany ny batemin'i Joany. 
42N	7	31	0,00000	 Ary hoy ny Tompo: Hohariko amin'iza re ny olona amin'ity taranaka ity, ary tahaka an'iza izy? 
42N	7	32	0,00000	 Tahaka ny ankizy mipetraka eny an-kianja izy, izay mifampilaza hoe: Nitsoka sodina izahay, fa tsy nandihy hianareo; nanao hira izahay mampalahelo izahay, nefa tsy nitomany hianareo. 
42N	7	33	0,00000	 Fa tonga Joany Batista tsy nihinana mofo na nisotro divay, lazainareo hoe: Azon'ny demony izy. 
42N	7	34	0,00000	 Tonga indray ny Zanak'olona mihinana sy misotro, ataonareo hoe: Lehilahy tendan-kanina sy mpisotro io, sady sakaizan'ny poblikàna sy ny olon-dratsy fiaina. 
42N	7	35	0,00000	 Fa ny Fahendrena efa nohamarinin'ny zanany rehetra. 
42N	7	36	0,00000	 Nisy Farisiana anankiray nanasa an'i Jeso hiara-hihinana aminy, ka niditra tao an-tranon'ilay Farisiana izy, dia nipetraka nihinana. 
42N	7	37	0,00000	 Ary indro nisy vehivavy anankiray ratsy fitondran-tena tao an-tanàna nahalala fa nihinana tao an-tranon'ilay Farisiana Jeso, ka dia nivimbina tavoara alabastra feno diloilo manitra, 
42N	7	38	0,00000	 dia nijanona teo ivohony tanilan'ny tongony sady nitomany ka kotsan'ny ranomasony ny tongony, fa nofaohiny tamin'ny volon-dohany sy norohany, ary nohosorany diloilo manitra. 
42N	7	39	0,00000	 Nony nahita izany ilay Farisiana nanasa azy, dia nanao anakampo hoe: Raha mpaminany izy dia ho nahalala ny toetran'ity vehivavy mikasika azy, fa hoe mpanota io. 
42N	7	40	0,00000	 Ary Jeso niteny taminy nanao hoe: Ry Simona, misy zavatra holazaiko aminao. Dia hoy izy: Lazao, ry Mpampianatra. 
42N	7	41	0,00000	 Nisy olona roa lahy nananan'ny mpampanjana-bola anankiray trosa, ny iray nananany denie diman-jato, ary ny iray dimam-polo. 
42N	7	42	0,00000	 Noho izy ireo samy tsy nanan-kaloa, dia nafoiny ny trosa tamin'izy roa lahy. Koa iza amin'ireo no ho tia azy kokoa? 
42N	7	43	0,00000	 Ataoko fa ilay namoizany bebe kokoa, hoy Simona namaly azy. Marina ny anao, hoy izy taminy. 
42N	7	44	0,00000	 Dia nitodika an-dravehivavy izy ka nanao tamin'i Simona hoe: Hitanao va io vehivavy io? Niditra teto an-tranonao aho, fa hianao tsy nanome rano hanasako tongotra, izy kosa nanondraka ny tongotro tamin'ny ranomasony sy namaoka azy tamin'ny volon-dohany. 
42N	7	45	0,00000	 Hianao tsy nanoroka ahy, izy kosa tsy nitsahatra nanoroka ny tongotro hatrizay nidirako. 
42N	7	46	0,00000	 Hianao tsy nanosotra diloilo ny lohako, izy kosa nanosotra diloilo manitra ny tongotro. 
42N	7	47	0,00000	 Noho izany dia lazaiko aminao fa voavela ny heloka be nataony satria be fitiavana izy; fa izay amelana kely no kely fitiavana. 
42N	7	48	0,00000	 Dia hoy izy tamin-dravehivavy: Voavela ny helokao. 
42N	7	49	0,00000	 Ary izay niara-nihinana taminy nanao anakampo hoe: Iza moa ity no mamela heloka? 
42N	7	50	0,00000	 Fa hoy izy tamin-dravehivavy: Ny finoanao no nahavonjy anao, mandehana amim-piadanana.
42N	8	1	0,00000	[NY VOA NAFAFY - NY JIRO - IZA NO RENIN'I JESO SY RAHALAHINY? - NY NAMPITONIANY NY RANOMASINA - NY NANDROAHANY DEMONY BETSAKA HO ANY AMIN'NY KISOA - NY ZANAKAVAVIN'I JAÏRA - ILAY VEHIVAVY NITSI-DRÀ] Taorian'izany, dia lasa nitety ny tanàna sy ny vohitra izy nampianatra sy nitory ny Evanjelin'ny fanjakan'Andriamanitra. Nanaraka azy ny roa ambin'ny folo lahy
42N	8	2	0,00000	 sy ny vehivavy sasany nositraniny tamin'ny fanahy ratsy sy ny aretina, dia Maria atao hoe Madelena izay nivoahana demony fito,
42N	8	3	0,00000	 Joana vadin'i Kozà mpitandrina ny fananan'i Heroda, ary Sozàna mbamin'ny maro hafa koa izay nanampy azy tamin'ny fananany.
42N	8	4	0,00000	 Ary nisy vahoaka betsaka tafavory tao avy tamin'ny tanàna maro hanatona azy, dia nanao fanoharana izy hoe:
42N	8	5	0,00000	 Nivoaka ny mpamafy hamafy ny voany; ary nony namafy izy, ny sasany latsaka tany amoron-dàlana ka sady voahitsakitsaka no notsindrohin'ny voro-manidina;
42N	8	6	0,00000	 ny sasany latsaka tamin'ny vato ka nalaky nitsimoka, nefa nalazo satria tsy nisy mando;
42N	8	7	0,00000	 ny sasany latsaka tamin'ny tsilo ka niara-naniry tamin'ny tsilo, dia voagejany;
42N	8	8	0,00000	 ary ny sasany latsaka tamin'ny tany tsara ka naniry, dia namoa injato heny. Rahefa nilaza izany izy dia niantso hoe: Aoka hihaino izay manan-tsofina hihainoana.
42N	8	9	0,00000	 Nanontanian'ny mpianany azy izay hevitr'izany fanoharana izany,
42N	8	10	0,00000	 ka izao no navaliny azy: Hianareo no nomena ny hahalala ny zava-miafina amin'ny fanjakan'Andriamanitra, fa ny hafa kosa dia fanoharana no atao aminy, mba hijery izy fa tsy hahita, ary handre fa tsy hahafantatra.
42N	8	11	0,00000	 Ka izao àry no hevitr'izany fanoharana izany: Ny voa dia ny tenin'Andriamanitra. 
42N	8	12	0,00000	 Ireo teny an-dàlambe no izay nandre, fa avy ny demony ka manesotra ny teny ao am-pony, sao mino izy ka ho voavonjy. 
42N	8	13	0,00000	 Ireo latsaka tamin'ny vato no izay nandre sady nandray ny teny an-kafaliana, nefa tsy latsa-paka izy ka tsy maharitra amin'ny finoana, fa miala nony mby amin'ny andron'ny fakam-panahy. 
42N	8	14	0,00000	 Ireo latsaka tamin'ny tsilo no izay nandre, fa nony mandeha izy dia poritin'ny fiahiana sy ny harena ary ny fahafinaretan'izao fiainana izao, ka tsy mahavanom-boa. 
42N	8	15	0,00000	 Fa ireo latsaka amin'ny tany tsara kosa no izay mihaino ny teny amin'ny fo marina sy tsara, ka mitandrina azy sy mamoa amin'ny faharetana.
42N	8	16	0,00000	 Tsy misy olona mampirehitra jiro ka manarona azy, na mametraka azy ao ambany farafara; fa ao ambony fanaovan-jiro no apetrany, mba hahitan'izay miditra ny mazava. 
42N	8	17	0,00000	 Fa tsy misy takona izay tsy haseho, na miafina izay tsy ho fantatra sy haharihary. 
42N	8	18	0,00000	 Koa tandremo àry ny fihainonareo, fa izay manana no homena, ary izay tsy manana dia halaina aminy hatramin'izay heveriny ho ananany aza. 
42N	8	19	0,00000	 Ary tonga hankao amin'i Jeso ny reniny sy ny rahalahiny, fa tsy afa-nihaona taminy noho ny habetsahan'ny vahoaka, 
42N	8	20	0,00000	 ka nisy nilaza taminy hoe: Ao alatrano ny reninao sy ny rahalahinao te-hihaona aminao. 
42N	8	21	0,00000	 Dia novaliany hoe: Ny reniko sy ny rahalahiko, dia izay mihaino sy mankatò ny tenin'Andriamanitra. 
42N	8	22	0,00000	 Indray andro dia niditra tao amin'ny sambo kely anankiray Jeso mbamin'ny mpianany ka hoy izy tamin'ireo: Andeha isika hiampita eny an-dafin'ny farihy, dia niainga izy ireo. 
42N	8	23	0,00000	 Teny am-pandehanan'ny sambo dia natory izy; kanjo nasian'ny tafio-drivotra kosa ny farihy, ka nihafeno rano ny sambo ary efa am-bava loza izy ireo. 
42N	8	24	0,00000	 Dia nanatona namoha azy izy ireo ka nanao hoe: Ry Mpampianatra! Ry Mpampianatra! maty izahay! Dia nitsangana izy, nandidy ny rivotra sy ny onjan-drano, ka nitsahatra ireo ary nitony tsara ny andro. 
42N	8	25	0,00000	 Ary hoy izy taminy: Aiza ny finoanareo? Fa raiki-tahotra sy ankona teo izy ireo, ka nifampilaza hoe: Iza moa ity no mandidy ny rivotra sy ny ranomasina, sy eken'izy ireo? 
42N	8	26	0,00000	 Dia nitody tany amin'ny tanin'ny Gerasena tandrifin'i Galilea izy ireo. 
42N	8	27	0,00000	 Nony tafakatra tany an-tanety Jeso, dia inty nisy lehilahy anankiray nitsena azy avy ao an-tanàna, izay azon'ny demony hatry ny ela ka tsy nitafy akory, na nanana antom-ponenana afa-tsy ny fasana. 
42N	8	28	0,00000	 Raha vao nahatazana n'i Jeso izy, dia nikiakiaka sy niankohoka teo an-tongony ary niantso mafy hoe: Misy inona raharahainao amiko, ry Jeso Zanak'Andriamanitra Avo indrindra ô? Mifona re, aza dia mampijaly ahy! 
42N	8	29	0,00000	 fa Jeso efa nandidy ny fanahy maloto hiala amin-dralehilahy: Fa matetika no nasian'ny fanahy maloto izy io, ka na nofatorana rojo vy sy nogadran-tongotra aza, dia tapany ny fatorany, ka nentin'ny demony niriorio foana tany an'efitra tany izy. 
42N	8	30	0,00000	 Nanontanian'i Jeso izy nataony hoe: Iza no anaranao: ka Lejiona no anarako, hoy izy, satria be ny demony tafiditra tao aminy, 
42N	8	31	0,00000	 sady niangavy tamin'i Jeso ireo mba tsy handidy azy hivarina any amin'ny hantsana. 
42N	8	32	0,00000	 Fa nisy kisoa maro iray dia kosa nihinana teny an-tendrombohitra, ka nangata-dàlana hiditra tamin'ireo ny demony, dia nekeny. 
42N	8	33	0,00000	 Tamin'izay, dia niala tamin-dralehilahy ny demony ka niditra tamin'ny kisoa. Ary nirifatra ny andian-kisoa ka nivarina tamin'ny kisolosolo mideza ho any anaty farihy, dia maty tany. 
42N	8	34	0,00000	 Nandositra ny mpiandry nony nahita izany, ka lasa nilaza izany tany an-tanàna sy tany an-tsaha. 
42N	8	35	0,00000	 Dia nivoaka hizaha izany ny olona, ka nony tonga tany amin'i Jeso izy ireo, dia nahita ity lehilahy nivoahan'ny demony nipetraka tao amin'ny tongony, sady nitafy no nody saina, ka raiki-tahotra, 
42N	8	36	0,00000	 sady notantarain-dry zareo nanatri-maso tamin'izy ireo koa moa ny nahafahan'ilay azon'ny demony. 
42N	8	37	0,00000	 Tamin'izay ny mponina rehetra tao amin'ny tanin'ny Gerasena nangataka azy hiala teo aminy satria natahotra mafy loatra izy ireo; ka dia niditra tao an-tsambo Jeso fa ndeha hiverina. 
42N	8	38	0,00000	 Ary nangataka hanaraka azy ilay lehilahy nivoahan'ny demony, fa nasainy nody ihany nataony hoe: 
42N	8	39	0,00000	 Modia any an-tranonao, ary tantarao ny zava-dehibe nataon'Andriamanitra taminao. Dia lasa izy nitory eran'ny tanàna ny soa nataon'i Jeso taminy. 
42N	8	40	0,00000	 Rahefa tafaverina Jeso dia nandray azy tsara ny vahoaka, fa niandry azy rahateo izy rehetra. 
42N	8	41	0,00000	 Ary indro nisy lehilahy anankiray atao hoe Jaïra izay lehiben'ny sinagoga nanatona azy, dia niankohoka tamin'ny tongony sy nangataka azy hiditra ao an-tranony, 
42N	8	42	0,00000	 fa nanan-janaka vavy tokana tokony ho roa ambin'ny folo taona narary ho faty izy. Nony nandeha Jeso dia nifanety tamin'ny vahoaka, 
42N	8	43	0,00000	 ary nisy vehivavy anankiray nitsi-drà hatramin'ny roa ambin'ny folo taona, efa nandany ny fananany rehetra tamin'ny dokotera, fa tsy nisy nahasitrana azy na dia iray aza, 
42N	8	44	0,00000	 nanatona avy ao ivohony, dia nanendry ny moron-tongotr'akanjony, ka nijanona niarka tamin'izay ny fitsihany. 
42N	8	45	0,00000	 Dia hoy Jeso: Iza moa no nanendry ahy? Samy nandà avokoa izy rehetra, fa Piera sy ny namany no nanao hoe: Ry Mpampianatra ô! vahoaka be no mifanety sy mifanizina aminao, ka hianao manontany hoe: Iza no nanendry ahy? 
42N	8	46	0,00000	 Ary hoy Jeso: Nisy nanendry ahy, satria reko fa nisy hery nivoaka tamiko. 
42N	8	47	0,00000	 Nony hitan-dravehivavy fa tsy takona azy izy, dia tera-kovitra izy ka inty tamy niankohoka teo amin'ny tongony, sady nanambara teo imason'ny vahoaka ny anton'ny nanendreny azy sy ny nahasitranany niaraka tamin'izay. 
42N	8	48	0,00000	 Ary hoy Jeso taminy: Anaka, ny finoanao no nahavonjy anao; mandehana amim-piadanana. 
42N	8	49	0,00000	 Raha mbola niteny izy, dia nisy olona anankiray avy any amin'ilay lehiben'ny sinagoga tonga nilaza taminy hoe: Efa maty ny zanakao vavy, fa aza manasatra ny Mpampianatra. 
42N	8	50	0,00000	 Ren'i Jeso izany ka hoy izy tamin'ny rain'ilay zazavavy: Aza matahotra fa minoa fotsiny ihany, dia ho velona ny zanakao. 
42N	8	51	0,00000	 Nony tonga tao an-trano izy, dia tsy nisy navelany hiara-miditra aminy afa-tsy Piera sy Jakoba ary Joany, mbamin'ny ray aman-drenin-drazazavavy. 
42N	8	52	0,00000	 Nitomany sy ory azy ny olona rehetra, fa hoy Jeso: Aza mitomany hianareo, tsy maty izy fa matory. 
42N	8	53	0,00000	 Dia niomehezan'izy ireo izy, satria fantany tsara fa maty razazavavy. 
42N	8	54	0,00000	 Ary Jeso nandray ny tànany ka niantso hoe: Ry zazavavy, mitsangàna. 
42N	8	55	0,00000	 Dia nody indray ny ainy, ka nitsangana niaraka tamin'izay izy, ary nasainy nomena hanina. 
42N	8	56	0,00000	 Talanjona ny ray aman-dreniny, fa Jeso nandrara azy tsy hilazalaza amin'olona izay natao.
42N	9	1	0,00000	[NY NANIRAHAN'I JESO NY APOSTOLY - NY FISALASALAN'I HERODA - NY NAMPITOMBOAN'I JESO NY MOFO DIMY - NY NIEKEN'I PIERA AN'I JESO HO KRISTY - NY NIOVAN'I JESO TAREHY - NY SAMARITANA TSY NANDRAY AN'I JESO] Ary namory ny Apostoly roa ambin'ny folo lahy Jeso ka nanome azy hery sy fahefana handroaka ny demony rehetra sy hanasitrana ny aretina. 
42N	9	2	0,00000	 Ary naniraka azy hitory ny fanjakan'Andriamanitra sy hanasitrana ny marary. 
42N	9	3	0,00000	 Dia hoy izy taminy: Aza mitondra na inona na inona any amin'izay halehanareo any, na tehina, na kitapo, na mofo, na vola, ary aza mitondra akanjo roa.
42N	9	4	0,00000	 Ary na aiza na aiza trano hidiranareo, dia itoero mandra-pialanareo amin'izany tanàna izany. 
42N	9	5	0,00000	 Ary raha misy mandà tsy handray anareo, dia mialà amin'izany tanàna izany, ka na ny vovoka amin'ny tongotrareo aza dia ahintsano mba ho fiampangana azy ireo. 
42N	9	6	0,00000	 Dia nandeha nitety vohitra ny mpianatra, ka nitory ny Evanjely sy nanasitrana hatraiza hatraiza.
42N	9	7	0,00000	 Ary Heroda tetrarka nandre izay rehetra nataon'i Jeso ka tsy hitany be ihany izay hevitra, fa ny sasany nanao hoe: 
42N	9	8	0,00000	 Joany no nitsangana tamin'ny maty; ny sasany nilaza hoe: Elia no niseho; ary ny sasany nanao hoe: Ny anankiray tamin'ny mpaminany taloha no efa nitsangana tamin'ny maty. 
42N	9	9	0,00000	 Dia hoy kosa Heroda: Raha ny amin'i Joany, dia efa nasaiko notapahin-doha izy, ka iza indray àry izao olona reko manao zava-dehibe izao? Dia naniry hahita azy izy. 
42N	9	10	0,00000	 Ary rahefa niverina ny Apostoly ka nilaza tamin'i Jeso ny nataony rehetra, dia nentiny hitokana tany amin'ny tany mangingina akaikin'i Betsaida izy ireo. 
42N	9	11	0,00000	 Nony nahare izany ny vahoaka dia nanaraka azy. Noraisin'i Jeso tsara izy ireo, notorotoroany ny amin'ny fanjakan'Andriamanitra, sady nositraniny ny marary. 
42N	9	12	0,00000	 Efa ho hariva ny andro ka nanatona ny roa ambin'ny folo lahy nanao taminy hoe: Ravao ny vahoaka handeha hitady fandriana sy hanina any amin'ny vohitra sy ny saha manodidina, fa atý an'efitra isika izao. 
42N	9	13	0,00000	 Fa hoy izy taminy: Omeonareo hanina izy. Dia namaly ireo nanao hoe: Tsy manana afa-tsy mofo dimy sy hazandrano roa izahay, raha tsy hoe handeha hividy angaha izahay mba hisy ho hanin'ireo vahoaka ireo. 
42N	9	14	0,00000	 Fa tokony ho dimy arivo lahy izy ireo. Dia hoy izy tamin'ny mpianany: Asaovy mipetraka mitsitokotoko dimam-polo avy ny olona. 
42N	9	15	0,00000	 Dia nataony izany, ka nasainy nipetraka daholo izy ireo. 
42N	9	16	0,00000	 Tamin'izay noraisin'i Jeso ny mofo dimy sy ny hazandrano roa, dia niandrandra ny lanitra izy ka nitsodrano azy, ary novakiny sy nozarainy tamin'ny mpianany, mba harosony eny anoloan'ny vahoaka. 
42N	9	17	0,00000	 Dia nihinana izy rehetra ka voky; ary nentina ny sombintsombiny sisa tsy lany ka nahafeno sobika roa ambin'ny folo.
42N	9	18	0,00000	 Indray andro, raha nivavaka tany amin'ny toerana mangingina izy ka teo aminy koa ny mpianany, dia nanontany azy ireo izy nanao hoe: Ataon'ny vahoaka ho iza moa aho? 
42N	9	19	0,00000	 Ary namaly ireo ka nanao hoe: Ny sasany manao hoe Joany Batista, ny sasany milaza hoe Elia, ary ny sasany manao hoe: ny anankiray amin'ny mpaminany taloha no nitsangana tamin'ny maty. 
42N	9	20	0,00000	 Fa hianareo kosa, hoy izy, mba manao ahy ho iza? Dia namaly Piera ka nanao hoe: Ny Kristin'Andriamanitra. 
42N	9	21	0,00000	 Nefa norarany mafy izy ireo mba tsy hilazalaza izany amin'olona, 
42N	9	22	0,00000	 sady nampiany hoe: Tsy maintsy hijaly mafy ny Zanak'olona, ka harian'ny loholona sy ny lehiben'ny mpisorona mbamin'ny mpanora-dalàna ary hovonoiny; fa hitsangana amin'ny maty amin'ny andro fahatelo. 
42N	9	23	0,00000	 Ary hoy koa izy tamin'ny olona rehetra: Raha misy ta-hanaraka ahy, aoka izy handà ny tenany sy hitondra ny hazo fijaliany isan'andro ka hanaraka ahy. 
42N	9	24	0,00000	 Izay ta-hamonjy ny ainy dia hahavery azy, fa izay hahafoy ny ainy noho ny amiko no hahavonjy azy. 
42N	9	25	0,00000	 Ary inona no soa azon'ny olona raha mahazo izao tontolo izao aza izy, nefa very ny tenany ka voaheloka izy? 
42N	9	26	0,00000	 Fa izay menatra ahy sy ny teniko, ho menatra azy koa ny Zanak'olona raha avy amin'ny voninahiny sy ny an'ny Rainy, ary ny an'ny anjely masina. 
42N	9	27	0,00000	 Izaho milaza marina aminareo fa ny sasany amin'izay eto dia tsy hanandrana ny fahafatesana, raha tsy efa mahita ny fanjakan'Andriamanitra. 
42N	9	28	0,00000	 Rahefa tokony ho havaloana taorian'ny nilazany an'izany, dia nitondra an'i Piera sy Jakoba ary Joany izy ka niakatra tany an-tendrombohitra mba hivavaka. 
42N	9	29	0,00000	 Raha mbola nivavaka izy, dia niova toetra ny tarehiny sady tonga fotsy manjopiaka ny fitafiany. 
42N	9	30	0,00000	 Ary indro nisy roa lahy niresaka taminy, dia Moizy sy Elia, 
42N	9	31	0,00000	 izay niseho tamim-boninahitra sy nilaza ny hahalasanany izay tsy maintsy ho tanteraka any Jerosalema. 
42N	9	32	0,00000	 Navesatry ny tory ny mason'i Piera sy ny namany, nefa nahari-tory ihany izy, dia nahita ny voninahitr'i Jeso mbamin'izy roalahy teo aminy. 
42N	9	33	0,00000	 Ary tamin'izy roa lahy nihataka, dia hoy Piera tamin'i Jeso: Ry Mpampianatra ô, mahafinaritra ny mitoetra atý, ka andeha hanangana lay telo eto, ny iray ho anao, ny iray ho an'i Moizy, ary ny iray ho an'i Elia; tsy fantany anefa izay nolazainy. 
42N	9	34	0,00000	 Raha mbola niteny izany izy, dia nisy rahona nanarona azy ireo, ka natahotra izy telolahy tamin'ny nidirany tao anatin'ny rahona. 
42N	9	35	0,00000	 Ary nisy feo avy tao amin'ny rahona nanao hoe: Ity no Zanako malalako, henoy izy. 
42N	9	36	0,00000	 Ilay niteny iny ny feo, dia Jeso irery ihany no hita. Ary nangina ireo mpianany ka tsy nilazalaza na tamin'iza na tamin'iza tamin'izany andro izany izay zavatra hitany teo. 
42N	9	37	0,00000	 Nony ampitso, raha nidina avy tany an-tendrombohitra izy ireo, dia notsenain'ny vahoaka be Jeso. 
42N	9	38	0,00000	 Dia nisy lehilahy anankiray tao amin'ny vahoaka niantso hoe: Ry Mpampianatra ô, mihanta aminao aho, mba iantrao lahy ny zanako, dia ny zanako lahy tokana, 
42N	9	39	0,00000	 fa azon'ny fanahy ratsy izy, ka vantany vao tongany dia midradradradra sady akapokapony mafy dia mafy ataony mandoa vory, ary tsy avelany raha tsy efa torovana erý. 
42N	9	40	0,00000	 Nangataka tamin'ny mpianatrao aho mba handroaka azy, fa tsy nahafaka izy ireo. 
42N	9	41	0,00000	 Ary namaly Jeso ka nanao hoe: Ry taranaka tsy mino sady ratsy fanahy, mandra-pahoviana no hitoerako aminareo sy handeferako aminareo? Ento àty ny zanakao. 
42N	9	42	0,00000	 Nony nanatona ilay zaza, dia nazeran'ny demony ka nakapony izay tsy izy; 
42N	9	43	0,00000	 fa norahonan'i Jeso ny fanahy maloto, dia nositraniny ilay zazalahy ka nomeny an-drainy. 
42N	9	44	0,00000	 Dia talanjona izy rehetra noho ny halehiben'Andriamanitra. Ilay mbola gaga tamin'izay rehetra nataon'i Jeso iny izy rehetra, dia hoy izy tamin'ny mpianany: Alatsaho tsara ao amin'ny sofinareo izao rehetra izao, satria tsy maintsy hatolotra ao am-pelatanan'ny olona ny Zanak'olona. 
42N	9	45	0,00000	 Fa tsy azon'izy ireo izany teny izany, fa takona taminy ka tsy fantany, sady tsy sahy nanontany azy ny amin'izany izy.
42N	9	46	0,00000	 Ary nisy hevitra tonga tao an-tsain'ireo, dia ny amin'izay lehibe aminy. 
42N	9	47	0,00000	 Fantatr'i Jeso ny hevitra tao am-pony, ka naka zaza kely anankiray izy napetrany teo anilany, 
42N	9	48	0,00000	 dia hoy izy tamin'izy ireo: Na iza na iza mandray itony zazakely itony amin'ny anarako dia mandray ahy, ary na zovy na zovy mandray ahy dia mandray ilay naniraka ahy; fa izay kely indrindra eo aminareo rehetra dia izy no lehibe. 
42N	9	49	0,00000	 Dia niteny Joany nanao hoe: Ry Mpampianatra ô, nahita olona anankiray nandroaka demony tamin'ny anaranao izahay, ka noraranay, satria tsy namantsika izy; 
42N	9	50	0,00000	 fa hoy Jeso taminy: Aza raràna, fa izay tsy manohitra anareo dia momba anareo.
42N	9	51	0,00000	 Ary nony efa antomotra ny andro tsy maintsy hanalana azy, dia nanapa-kevitra hankany Jerosalema izy, 
42N	9	52	0,00000	 ka nandefa iraka nialoha azy. Dia nandeha ireo ka niditra tao amin'ny tanàna anankiray tany amin'ny Samaritana, mba hanomana ny fandraisana azy; 
42N	9	53	0,00000	 fa tsy nisy nandray azy ny olona, satria olona hankany Jerosalema no fijeriny azy. 
42N	9	54	0,00000	 Nony nahita izany Jakoba sy Joany mpianany dia nanao hoe: Tompoko, tianao va raha asainay ilatsahan'ny afo avy any an-danitra izy handevona azy? 
42N	9	55	0,00000	 Fa nitodika izy ka nananatra azy mafy hoe: Tsy fantatrareo mantsy izay tokony ho fanahinareo. 
42N	9	56	0,00000	 Ny Zanak'olona anie tsy tonga hamery olona fa hamonjy azy. Dia nankany amin'ny vohitra hafa izy ireo. 
42N	9	57	0,00000	 Raha mbola teny an-dàlana izy ireo, dia nisy olona anankiray nilaza taminy hoe: Hanaraka anao aho, na aiza na aiza halehanao. 
42N	9	58	0,00000	 Fa hoy Jeso taminy: Ny amboadia manan-davaka, ary ny voro-manidina manana akany; fa ny Zanak'olona tsy mba manana izay hampandriany ny lohany. 
42N	9	59	0,00000	 Ary hoy izy tamin'ny anankiray hafa: Manaraha ahy. Dia izao no navalin'io: Aoka aloha, Tompoko, handevina ny raiko aho. 
42N	9	60	0,00000	 Fa hoy Jeso taminy : Avelao ny maty handevina ny maty ao aminy, fa hianao kosa mandehana mitory ny fanjakan'Andriamanitra. 
42N	9	61	0,00000	 Dia nisy iray hafa koa nanao taminy hoe: Hanaraka anao aho, Tompoko, fa aoka aloha hanao veloma ny ao an-tranoko aho. 
42N	9	62	0,00000	 Fa hoy Jeso taminy: Rahefa mety ho mpitana angadin'omby miherika, dia tsy sahaza ny fanjakan'Andriamanitra.
42N	10	1	0,00000	[NY MPIANATRA 72 LAHY - NY NIENTANAN'I JESO TAMIN'NY FANAHY MASINA - ILAY SAMARITANA TSARA FANAHY - MARTA SY MARIA] Nony afaka izany dia nifidy roa amby fitopolo lahy hafa koa ny Tompo ka naniraka azy tsiroaroa hialoha azy, any amin'ny tanàna sy ny tany rehetra izay efa halehany. 
42N	10	2	0,00000	 Ary hoy izy tamin'izy ireo: Be ny vokatra, fa ny mpijinja no vitsy; koa mangataha amin'ny tompom-bokatra mba hanirahany mpiasa hijinja ny vokany. 
42N	10	3	0,00000	 Mandehana; indro aho maniraka anareo tahaka ny zanak'ondry eo afovoan'ny amboadia. 
42N	10	4	0,00000	 Aza mitondra kitapom-bola na kitapo hafa, na kiraro, ary aza miarahaba olona akory any an-dàlana. 
42N	10	5	0,00000	 Amin'izay trano hidiranareo, dia milazà aloha hoe: Fiadanana anie ho amin'ity trano ity; 
42N	10	6	0,00000	 ka raha misy zanaky ny fiadanana ao, dia ho ao aminy ny fiadanana lazainareo; fa raha tsy misy kosa, dia hiverina aminareo ihany izany. 
42N	10	7	0,00000	 Ary mitoera amin'izany trano izany, ka mihinàna sy misotroa izay misy ao, fa mendrika ny karamany ny mpiasa. Aza mifindrafindra trano. 
42N	10	8	0,00000	 Ary amin'izay tanàna idiranareo, raha mandray anareo ny olona, dia hano izay atolony anareo; 
42N	10	9	0,00000	 ary sitrano ny marary izay ao, ka lazao hoe: Efa mby akaiky anareo ny fanjakan'Andriamanitra. 
42N	10	10	0,00000	 Fa amin'izay tanàna idiranareo kosa nefa tsy mandray anareo ny olona, dia mankanesa eny an-kianja ka lazao hoe: 
42N	10	11	0,00000	 Na ny vovoky ny tanànanareo nipetaka tamin'ny tongotray aza dia ahintsanay hiampangana anareo; fantaro anefa fa efa akaiky ny fanjakan'Andriamanitra. 
42N	10	12	0,00000	 Lazaiko aminareo fa amin'izay andro izay, dia ho moramora kokoa ny ho amin'i Sodoma, noho ny ho amin'izany tanàna izany. 
42N	10	13	0,00000	 Loza ho anao ry Korozaïna, loza ho anao, ry Betsaida! fa raha izay no natao tany Tira sy Sidòna ny fahagagana natao taminareo, dia ela no ho efa nibebahany tamin'ny akanjo malailay sy tamin'ny lavenona. 
42N	10	14	0,00000	 Noho izany, amin'ny andro fitsarana dia ho moramora kokoa ny ho amin'i Tira sy Sidòna noho ny ho aminareo. 
42N	10	15	0,00000	 Ary hianao, ry Kafarnaoma izay misondrotra hanakatra ny lanitra dia haetry hatrany amin'ny afobe hianao. 
42N	10	16	0,00000	 Izay mihaino anareo mihaino ahy, ary izay manamavo anareo manamavo ahy; izay manamavo ahy anefa dia manamavo izay naniraka ahy. 
42N	10	17	0,00000	 Ary niverina tamin-kafaliana ny roa amby fitopolo lahy ka nanao hoe: Tompo ô, na dia ny demony aza dia manaiky anay noho ny anaranao. 
42N	10	18	0,00000	 Dia hoy Jeso taminy: Nahita an'i Satana latsaka avy tany an-danitra toy ny varatra aho. 
42N	10	19	0,00000	 Indro efa nomeko ny fahefana hanitsaka ny bibilava sy ny maingoka mbamin'ny hery rehetra ananan'ny fahavalo hianareo, ka tsy hisy hampaninona anareo akory ireny. 
42N	10	20	0,00000	 Tsy noho ny fanahy ratsy manaiky anareo anefa no tokony hifalianareo, fa noho ny anaranareo efa voasoratra any an-danitra no ifalio.
42N	10	21	0,00000	 Tamin'izay nientan-kafaliana tamin'ny Fanahy Masina izy ka nanao hoe: Misaotra anao aho, ry Raiko, Tompon'ny lanitra sy ny tany, noho hianao nanafina izany tamin'ny mahay sy ny hendry, fa nanambara azy tamin'ny zaza madinika kosa. Eny, Raiko, fa izany no sitra-ponao. 
42N	10	22	0,00000	 Efa nomen'ny Raiko ahy ny zavatra rehetra, ary tsy misy mahalala ny Zanaka afa-tsy ny Ray, na ny Ray afa-tsy ny Zanaka sy izay tian'ny Zanaka hanambarana azy. 
42N	10	23	0,00000	 Dia nitodika tamin'ny mpianany izy ka nilaza taminy manokana hoe: Sambatra ny maso mahita izay hitanareo; 
42N	10	24	0,00000	 fa lazaiko aminareo fa maro ny mpaminany sy ny mpanjaka naniry hahita izay hitanareo, fa tsy nahita, ary handre izay renareo, fa tsy nandre.
42N	10	25	0,00000	 Ary indro mpampiana-dalàna anankiray nitsangana haka fanahy azy ka nanao hoe: Tompo ô, inona no hataoko hahazoako ny fiainana mandrakizay? 
42N	10	26	0,00000	 Dia hoy Jeso taminy: Inona no voasoratra ao amin'ny Lalàna ary ahoana no famakinao azy? 
42N	10	27	0,00000	 Ary namaly izy ka nanao hoe: Tiavo ny Tompo Andriamanitrao amin'ny fonao rehetra sy ny fanahinao rehetra, sy ny herinao rehetra, ary ny sainao rehetra, ary ny namanao tahaka ny tenanao. 
42N	10	28	0,00000	 Dia hoy Jeso taminy: Marina ny navalinao, manaova izany dia ho velona hianao. 
42N	10	29	0,00000	 Fa nitady hanamarin-tena ralehilahy ka nanao tamin'i Jeso hoe: Iza àry no namako? 
42N	10	30	0,00000	 Ary hoy Jeso taminy: Nisy lehilahy anankiray nidina avy tany Jerosalema ho any Jerikao, azon'ny jiolahy, ka nendahany ny lambany, nokapohiny ny tenany ary saika maty vao navelany. 
42N	10	31	0,00000	 Dia nisy kosa mpisorona anankiray nidina tamin'izany làlana izany ka nahita azy, nefa nandalo ihany. 
42N	10	32	0,00000	 Toy izany koa ity levita anankiray izay tonga teo, nahita azy, nefa nandalo ihany. 
42N	10	33	0,00000	 Fa nisy kosa Samaritana anankiray nivahiny tonga teo aminy, ka nangoraka nony nahita azy. 
42N	10	34	0,00000	 Nanatona azy izy, dia namehy ny feriny ary nanisy diloilo sy divay azy, vao nampitaingina azy ny soavaliny, sy nitondra azy tany an-tranom-bahiny ka nitsabo azy. 
42N	10	35	0,00000	 Nony ampitso, dia naka denie roa izy ka nomeny ny tompon-trano, ary nataony hoe: Tsaboy izy, ary na hoatrinona na hoatrinona laninao mihoatra noho ireny, dia honerako rahefa miverina aho. 
42N	10	36	0,00000	 Iza amin'izy telo lahy no ataonao ho naman'ilay azon'ny jiolahy? 
42N	10	37	0,00000	 Dia hoy ilay mpampiana-dalàna: Ilay niantra azy. Mandehana àry, hoy Jeso taminy, ka manaova toy izany koa. 
42N	10	38	0,00000	 Raha mbola nandeha izy ireo dia niditra tamin'ny vohitra anankiray Jeso, ary nisy vehivavy atao hoe Marta nandray azy tao an-tranony. 
42N	10	39	0,00000	 Nanan-drahavavy anankiray atao hoe Maria izy, izay nipetraka teo anilan'ny tongotry ny Tompo nihaino ny teniny; 
42N	10	40	0,00000	 fa Marta kosa sahirana tamin'ny fanompoana be. Dia niato kely izy ka nanao hoe: Tompoko, tsy mampaninona anao va ny amelan'ny rahavaviko ahy hanompo irery? Mba asaovy manampy ahy re izy. 
42N	10	41	0,00000	 Fa namaly ny Tompo ka nanao taminy hoe: Marta, Marta, maro tadiavina sy be tebiteby hianao, 
42N	10	42	0,00000	 nefa zavatra iray monja no ilaina; fa Maria no nifidy ny anjara tsara indrindra izay tsy halana aminy.
42N	11	1	0,00000	[NY NAMPIANARAN'I JESO-KRISTY NY MPIANANY HIVAVAKA - ILAY DEMONY MOANA - NY TARANAKA RATSY - NY FAHARATSIAN'NY FARISIANA] Indray andro nivavaka tao amin'ny fitoerana anankiray Jeso, ka nony nitsahatra izy dia hoy ny mpianany anankiray taminy: Mba ampianaro hivavaka izahay, Tompoko, tahaka ny nampianaran'i Joany ny mpianany. 
42N	11	2	0,00000	 Ary hoy izy taminy: Raha mivavaka hianareo, manaova hoe: Ray ô, hohamasinina anie ny anaranao. Ho tonga anie ny fanjakanao. 
42N	11	3	0,00000	 Omeo anay anio ny hanina ilainay isan'andro. 
42N	11	4	0,00000	 Avelao ny fahotanay, fa izahay koa mamela izay rehetra nanao ratsy taminay. Ary aza avelanao ho resin'ny fitaoman-dratsy izahay.
42N	11	5	0,00000	 Dia hoy indray izy taminy: Raha misy aminareo manan-tsakaiza mankao aminy misasaka alina ka manao aminy hoe: Ry sakaiza, ampisambory mofo telo aho, 
42N	11	6	0,00000	 fa misy sakaizako nandeha nivahiny ka tonga ao amiko, nefa tsy manan-katolotra azy aho, 
42N	11	7	0,00000	 ary ilay ao an-trano kosa hamaly ka hanao hoe: Aza manahirana ahy, fa ny varavarana efa mihidy; izaho sy ny zanako efa tafandry ka tsy afaka hifoha hanome anao aho. 
42N	11	8	0,00000	 Lazaiko aminareo, fa raha maharitra mandondòna izy, na dia tsy hifoha hanome azy noho ny fisakaizany aza ilay ao an-trano, dia hifoha hanome izay ilainy noho ny fanaovany lemozy. 
42N	11	9	0,00000	 Ary hoy izaho aminareo: Mangataha, dia homena hianareo; mitadiava, dia hahita; mandondòna, dia hovohana. 
42N	11	10	0,00000	 Fa izay rehetra mangataka no mahazo; izay mitady no mahita, ary izay mandondòna no vohana. 
42N	11	11	0,00000	 Iza aminareo no ray hanome vato ny zanany, raha mofo no angatahiny, na hanome bibilava azy, raha hazandrano no angatahiny, 
42N	11	12	0,00000	 na hanome maingoka azy raha atody no angatahiny? 
42N	11	13	0,00000	 Koa raha hianareo, na dia ratsy toy inona aza, mahalala manome zavatsoa ny zanakareo, tsy mainka va ny Rainareo izay any an-danitra no hanome ny Fanahy Masina ho an'izay mangataka aminy? 
42N	11	14	0,00000	 Ary nandroaka demony Jeso, ka moana izany demony izany. Nony voaroaka ny demony, dia niteny ilay moana, ka gaga ny vahoaka; 
42N	11	15	0,00000	 fa ny sasany tamin'izay teo nanao hoe: Belzeboba lehiben'ny demony no androahany ny demony; 
42N	11	16	0,00000	 ary ny sasany kosa naka fanahy azy ka nangataka famantarana avy an-danitra taminy. 
42N	11	17	0,00000	 Fa Jeso nahalala ny heviny ka nanao taminy hoe: Rava izay fanjakana miady an-trano; mianjera mifanongoa ny trano; 
42N	11	18	0,00000	 ka raha miady an-trano àry Satana, ahoana no haharetan'ny fanjakany? satria lazainareo fa Belzeboba no androahako ny demony. 
42N	11	19	0,00000	 Ary raha amin'ny herin'i Belzeboba àry no androahako ny demony, amin'ny herin'iza kosa no androahan'ny zanakareo azy? Koa izy ireo ihany no ho mpitsara anareo. 
42N	11	20	0,00000	 Fa raha ny rantsan-tànan'Andriamanitra no androahako ny demony, dia efa tonga aminareo tokoa ny fanjakan'Andriamanitra. 
42N	11	21	0,00000	 Raha lehilahy matanjaka sy àry fiadiana tsara no miambina ny tranony, dia voaaro ny fananany rehetra; 
42N	11	22	0,00000	 fa raha tonga kosa ny mahery noho izy ka mandresy azy, dia sady hahalasa ny fiadiany rehetra izay nitokiany no hizara izay nobaboiny. 
42N	11	23	0,00000	 Izay tsy momba ahy, dia manohitra ahy, ary izay tsy miara-mamory amiko, dia manahaka. 
42N	11	24	0,00000	 Raha mivoaka amin'ny olona ny fanahy maloto, dia mandehandeha mitady fialan-tsasatra eny amin'ny tanety maina izy, ka nony tsy mahita dia manao hoe: Hody any an-tranoko izay nivoahako aho. 
42N	11	25	0,00000	 Ary nony tonga izy dia mahita azy voadio sy voaravaka, 
42N	11	26	0,00000	 ka mandeha maka fanahy fito ratsiratsy kokoa noho izy, dia miditra ireo ka mitoetra eo. Ary ny faran'izany olona izany dia tonga ratsiratsy kokoa noho ny voalohany. 
42N	11	27	0,00000	 Raha nilaza izany izy, dia nisy vehivavy anankiray niantso teo afovoan'ny vahoaka ka nanao taminy hoe: Sambatra ny kibo izay nitondra anao sy ny nono izay ninonoanao! 
42N	11	28	0,00000	 Fa vao mainka sambatra aza, hoy Jeso, izay mihaino ny tenin'Andriamanitra ka mitandrina azy. 
42N	11	29	0,00000	 Ary nitangorona betsaka ny vahoaka, dia nilazany hoe: Taranaka ratsy ity taranaka izy; mitady famantarana izy, nefa tsy homena afa-tsy ny famantaran'i Jonasa mpaminany. 
42N	11	30	0,00000	 Fa tahaka ny naha-famantarana an'i Jonasa tamin'ny olona tany Niniva no haha-famantarana ny Zanak'olona koa amin'ity taranaka ity. 
42N	11	31	0,00000	 Hiara-mitsangana amin'ny olona amin'ity taranaka ity ny mpanjakavavy avy any atsimo amin'ny andro fitsarana ka hanameloka azy, satria niala avy tany amin'ny fara vazan-tany izy hihaino ny fahendren'i Salomona, nefa indro misy mihoatra noho Salomona eto. 
42N	11	32	0,00000	 Hiara-mitsangana amin'ity taranaka ity ny olona tany Niniva amin'ny andro fitsarana ka hanameloka azy, satria nibebaka tamin'ny toritenin'i Jonasa izy ireny, nefa indro misy mihoatra noho Jonasa eto. 
42N	11	33	0,00000	 Tsy misy olona mandrehitra jiro ka mametraka azy ao an-katakonana na ao ambanin'ny vata famarana, fa eo amin'ny fanaovan-jiro izy no apetrany mba hahitan'izay miditra ny mazava. 
42N	11	34	0,00000	 Ny maso no jiron'ny tenanao, ka raha tsara ny masonao dia hazava ny tenanao rehetra; fa raha ratsy kosa izy, dia ho maizina koa ny tenanao. 
42N	11	35	0,00000	 Tandremo àry fandrao zary aizina ny fahazavana ao anatinao. 
42N	11	36	0,00000	 Fa raha ao amin'ny mazava tsy mifangaro aizina ny tenanao manontolo, dia hazava avokoa izy rehetra, mova tsy ny hazavain'ny jiro tsara firehitra hianao. 
42N	11	37	0,00000	 Raha mbola niteny izy, dia nisy Farisiana anankiray nanasa azy hisakafo ao aminy, ka niditra izy dia nipetraka nihinana. 
42N	11	38	0,00000	 Fa velona eritreritra ilay Farisiana nahita ity izy tsy nisasa alohan'ny hihinana, 
42N	11	39	0,00000	 ka hoy ny Tompo taminy: Hianareo Farisiana kosa iky mandio ny vohon'ny kapoaka sy ny lovia, kanefa ao anatinareo feno halatra sy faharatsiana. 
42N	11	40	0,00000	 Ry adala, moa izay manao ny vohony tsy nanao ny atiny koa? 
42N	11	41	0,00000	 Izao ihany e: manaova fiantrana araka izay anananareo, dia hadio ho anareo ny zavatra rehetra.
42N	11	42	0,00000	 Fa loza ho anareo, ry Farisiana, satria ny fahafolon'ny solila sy ny rota ary ny anana rehetra aloanareo, ary ny rariny sy ny fitiavana an'Andriamanitra tsy asianareo raharaha akory; nefa tsy maintsy atao izany, ary tsy azo ajanona koa ny sisa. 
42N	11	43	0,00000	 Loza ho anareo, ry Farisiana, fa tia ny toerana voalohany ao amin'ny sinagoga sy ny arahaba eny an-kianja hianareo. 
42N	11	44	0,00000	 Loza ho anareo, fa toy ny fasana tsy hita hianareo, ka hitsahin'ny olona fa tsy fantany.
42N	11	45	0,00000	 Dia niteny ny mpampiana-dalàna anankiray ka nanao taminy hoe: Ry Mpampianatra ô, raha izany no ataonao, dia manala baraka anay koa hianao. 
42N	11	46	0,00000	 Fa hoy Jeso: Loza ho anareo koa, ry mpampianatra ny Lalàna, fa mampitondra entan-tsy zaka ny olona hianareo, nefa na dia ny rantsan-tànanareo iray aza tsy akasikareo an'izany akory. 
42N	11	47	0,00000	 Loza ho anareo, fa manao fasana ho an'ny mpaminany hianareo, kanefa ny razanareo ihany no namono azy! 
42N	11	48	0,00000	 Koa mitsangan-ko vavolombelona sy mpankasitraka ny nataon'ny razanareo hianareo, fa izy moa namono ny mpaminany, hianareo kosa manao fasana ho azy. 
42N	11	49	0,00000	 Izany no nanaovan'ny Fahendren'Andriamanitra hoe: Haniraka mpaminany sy apostoly ho any aminy aho, ka ny sasany hovonoiny ary ny sasany hoenjehiny. 
42N	11	50	0,00000	 mba hampamoahina an'ity taranaka ity avokoa ny ràn'ny mpaminany rehetra izay nalatsaka hatramin'ny nahariana an'izao tontolo izao, 
42N	11	51	0,00000	 dia hatramin'ny ràn'i Abela ka hatramin'ny ràn'i Zakaria izay novonoina tanelanelan'ny otely sy ny tempoly. Eny, lazaiko aminareo fa hampamoahina an'izany tokoa ity taranaka ity. 
42N	11	52	0,00000	 Loza ho anareo ry mpampianatra ny Lalàna, fa nalainareo ny fanalahidin'ny fahalalana, ka hianareo tsy niditra, ny te-hiditra nosakananareo.
42N	11	53	0,00000	 Raha mbola niteny izany izy, dia nododonan'ny Farisiana sy ny mpanora-dalàna, ary nozezehany fanontaniana maro, 
42N	11	54	0,00000	 mba hamandrihany azy sy hahazoany vava latsaka hiampangana azy.
42N	12	1	0,00000	[ANDRIAMANITRA IHANY NO TSY MAINTSY HATAHORANA - ZAVA-POANA NY HAREN'NY TANY - NY TSY FANAHIANA IZAY ILAINA - NY MPANOMPO MIAMBINA - NY MPITANDRI-PANANANA MAHATOKY - NY HISARAHAN'NY OLONA HEVITRA NY AMIN'I JESO - NY FAMANTARANA NY FOTOANA] Tamin'izay dia tafangona an'arivony maro ny olona ka efa nila hifanosy mihitsy, dia niteny tamin'ny mpianany Jeso nanao hoe: Tandremo aloha indrindra sao voan'ny lalivain'ny Farisiana hianareo, izany hoe: ny fihatsarambelatsihy. 
42N	12	2	0,00000	 Fa tsy misy takona izay tsy haseho, na miafina izay tsy ho fantatra. 
42N	12	3	0,00000	 Koa izay rehetra nolazainareo tao amin'ny maizina dia ho re ao amin'ny mazava, ary izay nobitsihinareo tamin'ny sofina tao an-trano, dia hotorina eny an-tafon-trano. 
42N	12	4	0,00000	 Ka izao no lazaiko aminareo sakaizako: Aza matahotra izay mahafaty ny nofo, nefa rahefa izany tsy afa-manoatra intsony; 
42N	12	5	0,00000	 fa hany tokony hatahoranareo dia izao: matahotra izay manam-pahefana hamarina any amin'ny afobe rahefa novonoiny hianareo; eny, hoy izaho aminareo, matahora azy. 
42N	12	6	0,00000	 Moa tsy ilavoamena va no vidin'ny fody dimy? Kanefa tsy misy hadinoina eo anatrehan'Andriamanitra amin'ireny na dia iray aza. 
42N	12	7	0,00000	 Fa na dia ny volon-dohanareo aza dia voaisa avokoa. Koa aza matahotra àry, fa mihoatra lavitra noho ny fody maro hianareo.
42N	12	8	0,00000	 Ary lazaiko aminareo koa fa na iza na iza hanaiky ahy eo anatrehan'ny olona dia hoeken'ny Zanak'olona koa izy eo anatrehan'ny anjelin'Andriamanitra; 
42N	12	9	0,00000	 fa izay handà ahy eo anatrehan'ny olona kosa dia holavina koa izy eo anatrehan'ny anjelin'Andriamanitra. 
42N	12	10	0,00000	 Na iza na iza hanao teny manohitra ny Zanak'olona dia hahazo famelan-keloka ihany; fa izay hiteny ratsy ny Fanahy Masina kosa dia tsy hahazo famelan-keloka intsony. 
42N	12	11	0,00000	 Raha entina ho any amin'ny sinagoga sy ny mpanapaka ary ny manam-pahefana hianareo, dia aza manahy izay hamalianareo na izay holazainareo, 
42N	12	12	0,00000	 fa hatoron'ny Fanahy Masina anareo eo no ho eo ihany izay holazainareo.
42N	12	13	0,00000	 Tamin'izay dia nisy anankiray tao amin'ny vahoaka nanao taminy hoe: ry Mpampianatra, mba ilazao kely ny rahalahiko hizara ny lovanay amiko. 
42N	12	14	0,00000	 Fa hoy Jeso taminy: Ralehilahy ô, iza moa no nanendry ahy ho mpitsara na ho mpizara aminareo? 
42N	12	15	0,00000	 Ary hoy izy tamin'ny olona: Tandremo tsara sao azon'ny fahihirana hianareo, fa ny ain'ny olona tsy miankina amin'ny habetsahan'izay ananany. 
42N	12	16	0,00000	 Dia nanao fanoharana tamin'izy ireo izy ka nanao hoe: Nanan-tany nahavokatra be ity lehilahy mpanan-karena anankiray, 
42N	12	17	0,00000	 ka velona eritreritra toy izao: Inona re no hataoko, fa tsy manan-toerana hamoriako ny vokatro aho ity? 
42N	12	18	0,00000	 Izao lahy no ndeha hataoko, hoy izy: horavàko ny toeram-bariko ka hanao lehibebe kokoa aho, dia hangoniko ao daholo rahefa mety ho vokatro sy fananako rehetra, 
42N	12	19	0,00000	 ary holazaiko amin'ny fanahiko hoe: Ry fanahiko, manam-pananana be ampy ho amin'ny taona maro hianao ka mialà sasatra, mihinàna, misotroa, manaova fihinanam-be. 
42N	12	20	0,00000	 Fa hoy kosa Andriamanitra taminy: Ry adala, anio alina ihany dia halaina aminao ny fanahinao, ka ho an'iza àry izay novorinao? 
42N	12	21	0,00000	 Toy izany ny olona izay manangon-karena ho an'ny tenany ihany, fa tsy mba mihary eo amin'Andriamanitra.
42N	12	22	0,00000	 Dia hoy Jeso tamin'ny mpianany: Noho izany dia lazaiko aminareo fa aza manahy izay hanina hivelomanareo, na izay fitafiana hitafian'ny vatanareo; 
42N	12	23	0,00000	 fa ambony noho ny hanina ny aina, ary mihoatra noho ny fitafiana ny tena. 
42N	12	24	0,00000	 Diniho ange ny goaika e: tsy mamafy izy na mijinja, ary tsy manan-trano fitahirizan-kanina, na toeram-bary, fa Andriamanitra no mamelona azy, ka moa tsy mihoatra lavitra noho ireny va hianareo? 
42N	12	25	0,00000	 Ary na dia hanahy aza hianareo, iza moa no mahay mampitombo ny halavany iray hakiho akory? 
42N	12	26	0,00000	 Koa raha ny kely indrindra aza tsy efanareo, ahoana no anahianareo ny zavatra hafa? 
42N	12	27	0,00000	 Diniho koa ange ny fanirin'ny lisy e: tsy mba miasa na mamoly ireny; kanefa lazaiko aminareo fa na Salomona teo amin'ny voninahiny rehetra aza tsy mba nitafy tahaka ny anankiray amin'izy ireny. 
42N	12	28	0,00000	 Koa raha toy izany àry no ampitafian'Andriamanitra ny ahitra izay eny an-tsaha anio nefa hariana any am-patana rahampitso, tsy mainka va hianareo, ry kely finoana? 
42N	12	29	0,00000	 Ka aoka re hianareo tsy hikaroka izay hohaninareo na izay hosotroinareo, ary aza be ahiahy foana; 
42N	12	30	0,00000	 fa ny jentily amin'izao tontolo izao no manahy ny amin'izany rehetra izany. Fantatry ny Rainareo anie fa ilainareo izany e. 
42N	12	31	0,00000	 Koa katsaho àry aloha ny fanjakan'Andriamanitra, dia homena anareo ho fanampiny izany rehetra izany.
42N	12	32	0,00000	 Aza matahotra, ry ondry vitsy, fa efa sitraky ny Rainareo ny hanome anareo ny fanjakana. 
42N	12	33	0,00000	 Amidio izay anananareo ka anaovy fiantrana; manaova kitapom-bola tsy tontan'ny ela ho anareo, dia rakitra tsy mety lany any an-danitra, izay tsy azon'ny mpangalatra idirana sady tsy misy kalalao manimba; 
42N	12	34	0,00000	 fa izay misy ny harenareo no hisy ny fonareo koa.
42N	12	35	0,00000	 Aoka ho voahetra ny valahanareo, ary ho voarehitra ny jironareo. 
42N	12	36	0,00000	 Manaova toy ny olona izay miandry ny fotoana hiverenan'ny tompony avy amin'ny fampakaram-bady, mba hamoha azy miaraka amin'izay raha vantany vao tonga sy mandondòna izy. 
42N	12	37	0,00000	 Sambatra ireo mpanompo tratran'ny tompony miambina raha tonga izy; lazaiko marina aminareo fa hisikina ny tompony ka hampipetraka azy hihinana, ary ho avy hampihinana azy. 
42N	12	38	0,00000	 Na tonga amin'ny fiambenana faharoa izy, na tonga amin'ny fiambenana fahatelo ka mahatratra azy manao toy izany, dia sambatra ireo mpanompo ireo. 
42N	12	39	0,00000	 Ary fantaro tsara fa raha fantatry ny tompon-trano ny ora hihavian'ny mpangalatra, dia hiambina izy, fa tsy hamela ny tranony hotamìna. 
42N	12	40	0,00000	 Koa mivonòna koa hianareo, fa ho avy amin'izay ora tsy hampoizinareo ny Zanak'olona. 
42N	12	41	0,00000	 Dia hoy Piera taminy: Tompoko, ho anay ihany va no ilazanao izany fanoharana izany, sa ho an'ny olona rehetra koa?
42N	12	42	0,00000	 Ary hoy ny Tompo: Iza moa no mpitandrim-pananana mahatoky sy hendry izay hotendren'ny tompony hifehy ny mpanompony mba hanome azy ny anjara variny ara-potoana? 
42N	12	43	0,00000	 Sambatra izany mpanompo izany raha tratry ny tompony manao tahaka izany raha avy izy. 
42N	12	44	0,00000	 Lazaiko marina aminareo fa hotendreny ho mpitandrina ny fananany rehetra izy. 
42N	12	45	0,00000	 Fa raha izany mpanompo izany kosa, manao anakampo hoe: Ela vao ho avy ny tompoko, ka amin'izany dia mikapoka ny ankizilahy sy ny ankizivavy izy, sady mihinana sy misotro ka mamo, 
42N	12	46	0,00000	 dia ho avy amin'ny andro tsy ampoiziny sy amin'ny ora tsy fantany ny tompon'izany mpanompo izany, ka hataony rotiky ny kapoka izy, ary homeny anjara any amin'ny mpanompo ratsy. 
42N	12	47	0,00000	 Izay mpanompo nahalala ny sitra-pon'ny tompony ihany nefa tsy niomana, na tsy nanao araka ny sitra-pony, no hokapohina imbetsaka; 
42N	12	48	0,00000	 fa izay tsy nahalala kosa, na nanao zavatra mendri-pamaizana aza, dia hokapohina kelikely ihany. Izay nomena be no hitakiana be, ary izay nanankinana be no hadinina be koa. 
42N	12	49	0,00000	 Tonga hanipy afo ety ambonin'ny tany aho, ka akory ity faniriako mba hirehetan'izany sahady!
42N	12	50	0,00000	 Ary manana batemy hanaovana batemy ahy koa aho, ka ory manao ahoana aho ambara-pahatanterak'izany! 
42N	12	51	0,00000	 Moa ataonareo fa tonga hitondra fihavanana ety an-tany aho? Tsia, hoy izaho aminareo, fa fampisarahana aza. 
42N	12	52	0,00000	 Satria hatramin'izao raha olona dimy an-trano iray, dia hanao andaniny, ka hifanohitra ny telo amin'ny roa, ary ny roa amin'ny telo; 
42N	12	53	0,00000	 ny ray amin'ny zanany lahy, ary zanakalahy amin'ny rainy; ny reny amin'ny zanany vavy, ary ny zanakavavy amin'ny reniny; ny rafozambavy amin'ny vinantony vavy, ary ny vinantovavy amin'ny rafozany vavy.
42N	12	54	0,00000	 Dia hoy koa izy tamin'ny vahoaka: Raha vao mahita rahona avy any andrefana hianareo, dia manao hoe: Ho avy ny orana, ka avy tokoa izy; 
42N	12	55	0,00000	 ary raha renareo avy atsimo ny rivotra, dia hoy hianareo: Hafana ny andro, ka tonga tokoa izany. 
42N	12	56	0,00000	 Ry mpihatsaravelatsihy, hainareo fantarina ny toetry ny lanitra sy ny tany, ka ahoana àry no tsy ahafantaranareo izao andro diavintsika izao?
42N	12	57	0,00000	 Nahoana koa no tsy amantaran'ny tenanareo izay marina? 
42N	12	58	0,00000	 Fa raha miara-mandeha amin'izay manana ady aminao hianao hanatrika ny mpitsara, dia ataovy izay hahafahanao aminy raha mbola eny an-dàlana hianareo, fandrao tongany any amin'ny mpitsara hianao ka atolotry ny mpitsara amin'ny mpamatotra, ary alatsaky ny mpamatotra an-tranomaizina. 
42N	12	59	0,00000	 Lazaiko aminao fa tsy ho afaka ao hianao ambara-pahaloanao ny variraiventy farany indrindra.
42N	13	1	0,00000	[ILAINA NY FIBEBAHANA - NY AVIAVY TSY MAMOA - ILAY VEHIVAVY TSY NAHATRAKA SITRANA TAMIN'NY ANDRO SABATA - NY VOAN-TSINAPY - NY LALIVAY - NY VARAVARANA ETY - JEROSALEMA MPAMONO NY MPAMINANY] Tamin'izany andro izany ihany koa no nisy olona sasany tonga nilaza tamin'i Jeso ny nanjo an'ireo Galileana, fa nalatsak'i Pilaty niaraka tamin'ny soron'izy ireo ny rany. 
42N	13	2	0,00000	 Ary novaliany hoe: Moa ataonareo fa ireny Galileana ireny dia mpanota mihoatra noho ny Galileana rehetra matoa nozoin-doza toy izany? 
42N	13	3	0,00000	 Tsia, hoy izaho aminareo; fa raha tsy mibebaka hianareo, dia ho very tahaka azy avokoa hianareo rehetra. 
42N	13	4	0,00000	 Na moa ataonareo fa ny olona valo ambin'ny folo maty nianjeran'ny tilikambon'i Siloe no meloka noho ny mponina rehetra tao Jerosalema? 
42N	13	5	0,00000	 Tsia, hoy izaho aminareo; fa raha tsy mibebaka hianareo, dia ho very tahaka azy avokoa hianareo rehetra.
42N	13	6	0,00000	 Dia nanao ity fanoharana ity koa izy: Nisy lehilahy anankiray nanana aviavy nambolena tamin'ny tanim-boalobony, ka nankeo aminy mba hitady voa fa tsy nahita. 
42N	13	7	0,00000	 Dia hoy izy tamin'ny mpiasa ny tanim-boalobony: Indro efa telo taona izay no tonga mitady voa amin'ity aviavy ity aho, nefa tsy mahita; koa kapao io, fa nahoana no manimba ny tany foana eo? 
42N	13	8	0,00000	 Ary hoy ny mpiasa namaly azy: Aoka re ho eo ihany izy amin'ity taona ity, tompoko, dia hohevoiko ny fotony sady hasiako zezika; 
42N	13	9	0,00000	 angamba hamoa izy, fa raha tsy izany dia hokapainao ihany izy. 
42N	13	10	0,00000	 Ary nampianatra tao amin'ny sinagoga anankiray Jeso indray sabata. 
42N	13	11	0,00000	 Ka nisy vehivavy anankiray teo azon'ny demony hatramin'ny valo ambin'ny folo taona, ka efa nataony saozanina sy nanjoko tsy afa-nitraka mihitsy. 
42N	13	12	0,00000	 Nony nahita azy Jeso dia niantso azy ka nanao taminy hoe: Ravehivavy, afaka ny aretinao. 
42N	13	13	0,00000	 Dia nametrahany tànana izy, ka nitraka niaraka tamin'izay, sy nankalaza an'Andriamanitra. 
42N	13	14	0,00000	 Fa sosotra ny lehiben'ny sinagoga noho Jeso nanasitrana tamin'ny andro sabata, ka niloa-bava tamin'ny vahoaka nanao hoe: Henemana no andro azo iasana ka tongava hositranina amin'ireo hianareo, fa aza amin'ny andro sabata. 
42N	13	15	0,00000	 Fa hoy ny navalin'ny Tompo azy: Ry mpihatsaravelatsihy, moa tsy samy mamaha ny ombiny na ny ampondrany hiala amin'ny tranony avy hianareo, ka mitondra azy hisotro rano na dia sabata aza ny andro? 
42N	13	16	0,00000	 Ary ity zanakavavin'i Abrahama izay efa nafatotr'i Satana hatramin'ny valo ambin'ny folo taona ity ve tsy tokony hovahana amin'izany fatorana izany amin'ny andro sabata? 
42N	13	17	0,00000	 Tamin'izy niteny izany, izay rehetra nanohitra azy dia nangaihay foana, fa ny vahoaka rehetra kosa nifaly noho ny zavatra malaza rehetra nataony. 
42N	13	18	0,00000	 Dia hoy koa Jeso: Ny inona no tahaka ny fanjakan'Andriamanitra, ary ny inona no hanoharako azy? 
42N	13	19	0,00000	 Tahaka ny voan-tsinapy izy, izay nalain'ny olona ka namboleny tamin'ny tanimboliny, dia nitombo ka tonga hazo, ary nitoeran'ny voro-manidina ny rantsany. 
42N	13	20	0,00000	 Dia hoy indray izy: Inona no hanoharako ny fanjakan'Andriamanitra? 
42N	13	21	0,00000	 Tahaka ny lalivay izay nalain'ny vehivavy anankiray izy, ka nampifangaroiny tamin'ny lafarina intelon'ny famarana mba hampibohaka ny koban-dafarina rehetra. 
42N	13	22	0,00000	 Dia nitety ny tanàna sy ny vohitra izy ka nampianatra sy nandroso ho any Jerosalema. 
42N	13	23	0,00000	 Ary nisy olona anankiray nanontany azy hoe: Tompoko, moa dia vitsy ihany no ho voavonjy? Ka hoy izy tamin'ny olona: 
42N	13	24	0,00000	 Mikeleza aina hiditra amin'ny varavarana ety; fa lazaiko aminareo fa maro no hitady hiditra nefa tsy ho afaka. 
42N	13	25	0,00000	 Satria rahefa hitsangana manidy ny varavarana ny tompon-trano no tavela any alatrano hianareo ka handondòna ny varavarana hanao hoe: Tompoko, vohay izahay, dia hovaliany hoe: Tsy fantatro izay nihavianareo. 
42N	13	26	0,00000	 Ary amin'izay hianareo dia hanao hoe: Nihinana sy nisotro teo anatrehanao izahay, ary nampianatra teny amin'ny kianjanay hianao. 
42N	13	27	0,00000	 Fa hovaliany hoe: Lazaiko aminareo fa tsy fantatro izay nihavianareo; mialà amiko hianareo rehetra mpanao ratsy. 
42N	13	28	0,00000	 Ary amin'izay vao hisy fitomaniana sy fikitroha-nify rahefa hitanareo eo amin'ny fanjakan'Andriamanitra Abrahama sy Isaaka ary Jakoba mbamin'ny mpaminany rehetra, fa hianareo kosa ho voaroaka any ivelany. 
42N	13	29	0,00000	 Hisy olona avy any atsinanana sy andrefana, ary avy any avaratra sy atsimo, hipetraka hihinana eo amin'ny fanjakan'Andriamanitra. 
42N	13	30	0,00000	 Ary indro hisy farany izay ho voalohany, ary hisy voalohany izay ho farany. 
42N	13	31	0,00000	 Tamin'izay andro izay ihany dia nisy Farisiana sasany nanatona azy, ka nanao taminy hoe: Mandehana miala eo hianao, fa tadiavin'i Heroda hovonoina. 
42N	13	32	0,00000	 Dia hoy izy tamin'ireo: Mandehana lazao amin'izany amboadia izany hoe: Indro mandroaka demony sy manasitrana marary aho anio sy rahampitso, fa amin'ny andro fahatelo vao ho tanteraka ny amiko. 
42N	13	33	0,00000	 Kanefa tsy maintsy tohiziko ihany ny diako anio sy rahampitso ary rahafakampitso; satria tsy mety raha mpaminany ka dia hovonoina ivelan'i Jerosalema. 
42N	13	34	0,00000	 Ry Jerosalema, ry Jerosalema, izay mamono ny mpaminany sy mitora-bato izay irahina aminao, impiry re no nitadiavako hamory ny zanakao tahaka ny reniakoho mambomba ny zanany eo ambany elany, fa tsy nety hianareo! 
42N	13	35	0,00000	 Ary indro fa avela aminareo ny tranonareo. Fa lazaiko aminareo fa tsy hahita ahy intsony hianareo ambara-pilazanareo hoe: Hohasoavina anie ilay avy amin'ny anaran'ny Tompo.
42N	14	1	0,00000	[ILAY LEHILAHY MANIRANO - NY AMIN'NY FANETREN-TENA - IREO NASAINA MIALA TSINY - NY FAHAFOIZANA IZAY REHETRA ANANANA] Indray sabata, raha niditra hisakafo tao an-tranon'ny loholon'ny Farisiana anankiray Jeso, dia nitsikilo azy izy ireo. 
42N	14	2	0,00000	 Ary indro nisy lehilahy anankiray manirano teo anatrehany. 
42N	14	3	0,00000	 Dia niteny Jeso ka nanao tamin'ny mpampianatra ny Lalàna sy ny Farisiana hoe: Azo atao ve ny manasitrana amin'ny andro sabata? 
42N	14	4	0,00000	 Fa tsy niteny tsy nivolana izy ireo. Dia noraisin'i Jeso tamin'ny tànany kosa ralehilahy ka nositraniny ary nalefany handeha,
42N	14	5	0,00000	 izay izy vao nilaza tamin'ireo hoe: Raha latsaka amin'ny fantsakana lalina ny ampondra na ny ombinareo, iza aminareo no tsy hanafaka azy faingana na dia sabata aza ny andro?
42N	14	6	0,00000	 Fa tsy nanan-kavaly an'izany izy ireo. 
42N	14	7	0,00000	 Rahefa izany nony hitan'i Jeso ny hamaimaizan'ny olona nasaina naka ny fitoerana voalohany, dia nanao ity fanoharana ity tamin'izy ireo izy: 
42N	14	8	0,00000	 Raha asaina amin'ny fampakaram-bady hianao, aza mipetraka amin'ny fitoerana voalohany, fandrao misy olona nasaina ambony toetra noho hianao, 
42N	14	9	0,00000	 ka ho avy izay nanasa anao sy izy, hilaza aminao hoe: Omeo an'ity ny fitoeranao, ary amin'izay ho menatra hianao hifindra arý amin'ny fitoerana farany. 
42N	14	10	0,00000	 Fa raha asaina hianao, dia any amin'ny fitoerana farany mipetraka, ka raha tonga izay nanasa anao, dia hilaza aminao hoe: Mandrosoa, ry sakaiza, etsy alohaloha kokoa; amin'izay dia hahazo voninahitra eo imason'izay rehetra hiara-mihinana aminao hianao. 
42N	14	11	0,00000	 Fa izay rehetra manandra-tena no haetry, ary izay manetry tena no hasandratra.
42N	14	12	0,00000	 Ary hoy kosa izy tamin'ilay nanasa azy: Raha manasa olona hisakafo antoandro na hariva hianao, aza dia ny sakaizanao na ny rahalahinao na ny havanao na ny mpanan-karena mifanakaiky aminao no asaina, fandrao asain'ireo koa hianao ka ho voavaliny izay nataonao taminy. 
42N	14	13	0,00000	 Fa raha manao fanasana hianao, ny mahantra, ny kilemaina, ny mandringa, ny jamba, no asao: 
42N	14	14	0,00000	 dia ho sambatra hianao, satria tsy mba manan-kavaly anao ireo; fa rahefa mby amin'ny fitsanganan'ny olo-marina vao hovaliana hianao. 
42N	14	15	0,00000	 Nony nandre izany ny anankiray tamin'izay niara-nihinana teo, dia nanao tamin'i Jeso hoe: Sambatra lahy izay hanana anjara amin'ny fihinanam-be any amin'ny fanjakan'Andriamanitra. 
42N	14	16	0,00000	 Fa hoy izy taminy: Nisy lehilahy anankiray nanao fanasana lehibe ka nanasa olona maro. 
42N	14	17	0,00000	 Nony tonga ny fotoana fisakafoana, dia naniraka ankizilahy iray izy hanainga ny nasaina hoe: Ndeha hianareo, fa efa vonona ny zavatra rehetra. 
42N	14	18	0,00000	 Fa samy niala tsiny izy rehetra. Hoy ny voalohany taminy: Efa nividy saha aho ka tsy maintsy mandeha hizaha azy; koa mihanta aminao aho, aoka re mba tsy ho tsiniko. 
42N	14	19	0,00000	 Hoy kosa ny faharoa: Efa nividy omby folo aho ka handeha hitsapa azy; koa mihanta aminao aho, aoka re mba tsy ho tsiniko. 
42N	14	20	0,00000	 Ary hoy koa ny anankiray: Vao nampaka-bady aho ka tsy afa-mankany. 
42N	14	21	0,00000	 Dia nody ilay ankizilahy ka nilaza izany tamin'ny tompony. Tezitra tamin'izay ny tompony ka nanao tamin'ny ankizilahiny hoe: Mandehana faingana mankany amin'ny kianja sy ny làlam-ben'ny tanàna, ka ento mankaty ny mahantra sy ny kilemaina sy ny jamba ary ny mandringa. 
42N	14	22	0,00000	 Ary hoy ilay ankizilahy: Tompoko, vita ny nasainao atao, nefa mbola misy fitoerana ihany. 
42N	14	23	0,00000	 Dia hoy ny tompo tamin'ilay ankizilahy: Mandehana mankeny amin'ny làlam-be sy ny fefim-boly, ka tereo ny olona hiditra mba ho feno ny tranoko. 
42N	14	24	0,00000	 Fa lazaiko aminareo fa tsy hisy hanandrana ny sakafoko amin'ireo olona nasaina ireo na dia iray aza.
42N	14	25	0,00000	 Ary nisy vahoaka betsaka niaraka tamin'i Jeso, ka nitodika izy nanao tamin'ireo hoe: 
42N	14	26	0,00000	 Raha misy manatona ahy ka tsy mankahala ny rainy sy ny reniny, ary ny vadiny sy ny zanany, mbamin'ny rahalahiny sy ny anabaviny ary na dia ny ainy aza, dia tsy mety ho mpianatro. 
42N	14	27	0,00000	 Ary izay tsy mitondra ny hazo fijaliany sy tsy manaraka ahy dia tsy mety ho mpianatro. 
42N	14	28	0,00000	 Ka iza tokoa moa aminareo no te-hanao tilikambo ka tsy mipetraka aloha hitety izay holaniny, na hanana ny ampy hamitana azy izy, na tsia, 
42N	14	29	0,00000	 sao vita ny fototra vao tsy afa-manefa azy izy ka holatsain'izay rehetra mahita hoe: 
42N	14	30	0,00000	 Mba nanomboka nanao trano ralehilahy io, nefa tsy nahavita tsinona. 
42N	14	31	0,00000	 Sa iza no mpanjaka handeha hiady amin'ny mpanjaka hafa, ka tsy hipetraka aloha hihevitra na ho azony atao amin'ny miaramila iray alina ny hikatroka amin'ny fahavalo roa alina avy hamely azy na tsia? 
42N	14	32	0,00000	 Fa raha tsy hahomby izy, dieny mbola lavitra ilay mpanjaka anankiray dia handefa iraka hanao raharaham-pihavanana aminy izy. 
42N	14	33	0,00000	 Toy izany koa, na iza na iza aminareo tsy mahafoy izay rehetra ananany dia tsy mety ho mpianatro. 
42N	14	34	0,00000	 Tsara ny fanasina; nefa raha ny fanasina no tonga matsatso, hatao ahoana indray no fanasina azy? 
42N	14	35	0,00000	 Tsy hahasoa tany, tsy hahasoa zezika izy, ka dia hariana any alatrano. Aoka hihaino izay manan-tsofina hihainoana.
42N	15	1	0,00000	[NY ONDRY VERY SY NY DRAGMA VERY - ILAY ZANAKA MPANDANY] Ary nanatona hihaino azy ny poblikàna rehetra sy ny mpanota, 
42N	15	2	0,00000	 ka nimonjomonjo ny Farisiana sy ny mpanora-dalàna nanao hoe: Ilay ity mandray ny mpanota sy miara-mihinana aminy. 
42N	15	3	0,00000	 Dia nanao ity fanoharana ity tamin'izy ireo Jeso hoe: 
42N	15	4	0,00000	 Iza moa aminareo no manana ondry zato ka very ny anankiray no tsy handao ny sivy amby sivifolo any an'efitra, ka handeha hitady ilay very mandra-pahitany azy? 
42N	15	5	0,00000	 Ary rahefa hitany dia ataony eo an-tsorony an-kafaliana, 
42N	15	6	0,00000	 ka nony tonga any an-tranony izy, dia mamory ny sakaizany sy ny olo-mifanakaiky aminy ary manao amin'ireo hoe: Miaraha mifaly amiko, fa efa hitako ny ondriko very. 
42N	15	7	0,00000	 Lazaiko aminareo, fa toy izany koa hisy hafaliana lehibe kokoa any an-danitra amin'ny mpanota iray mibebaka, noho ny amin'ny olo-marina sivy amby sivifolo tsy mila fibebahana. 
42N	15	8	0,00000	 Sa iza no vehivavy manana dragma folo ka very ny anankiray no tsy hampirehitra jiro sy hifafa trano, ary hitady azy tsara ambara-pahitany azy? 
42N	15	9	0,00000	 Ary rahefa hitany dia mamory ny sakaizany sy ny vehivavy mifanakaiky aminy izy ka manao hoe: Miaraha mifaly amiko, fa efa hitako ny dragmako very. 
42N	15	10	0,00000	 Toy izany koa lazaiko aminareo, fa hisy hafaliana lehibe eo anatrehan'ny anjelin'Andriamanitra raha misy mpanota iray mibebaka.
42N	15	11	0,00000	 Hoy koa izy: Nisy lehilahy anankiray nanan-janaka mirahalahy, 
42N	15	12	0,00000	 ka hoy ilay zandriny tamin-drainy: Dada ô, omeo ahy ny anjara fananana tokony ho ahy. Dia nozarainy tamin'izy roa lahy ny fananany.
42N	15	13	0,00000	 Nony afaka andro vitsivitsy, dia nangonin'ilay zandriny ny fananany rehetra ka lasa nankany an-tany lavitra izy, nandany ny fananany tamin'ny fitondran-tena ratsy.
42N	15	14	0,00000	 Rahefa laniny avokoa ny fananany rehetra, dia nisy mosary lehibe tamin'izany tany izany ka nahantra izy.
42N	15	15	0,00000	 Dia lasa ny anao nikarama tamin'ny tompon-tany anankiray tany, ka nirahiny hiandry kisoa tany an-tsaha. 
42N	15	16	0,00000	 naniry hivoky ny hodi-boan-javatra nohanin'ny kisoa izy, fa tsy nisy nanome azy. 
42N	15	17	0,00000	 Izay vao nody ny sainy ka hoy izy: Firifiry akory moa ny mpikaraman'i dada no manan-kanina be, nefa izaho kosa ity maty noana atý! 
42N	15	18	0,00000	 Hitsangana aho ho any amin'ny raiko ka hanao aminy hoe: Dada ô! efa nanota tamin'ny lanitra sy teo anatrehanao aho, 
42N	15	19	0,00000	 ka tsy mendrika hantsoina hoe zanakao intsony; fa mba ataovy tahaka ny anankiray amin'ny mpikaramanao re aho. 
42N	15	20	0,00000	 Dia niainga izy ka lasa nankany amin-drainy. Mbola lavitra kosa izy, dia nahatazana azy rainy, ka onena nidodododo nitsena azy, ary namihina ny vozony sy nanoroka azy.
42N	15	21	0,00000	 Dia hoy ity zanany taminy: Dada ô! efa nanota tamin'ny lanitra sy teo anatrehanao aho, ka tsy mendrika hantsoina hoe zanakao intsony.
42N	15	22	0,00000	 Fa hoy rainy tamin'ny mpanompony: Alao haingana ny akanjo tsara indrindra ka ampiakanjoy azy; asio peratra ny rantsan-tànany, kiraroy ny tongony,
42N	15	23	0,00000	 ary ento ny zanak'omby matavy ka vonoy, dia aoka hihinana sy hifaly isika,
42N	15	24	0,00000	 fa ity zanako ity dia maty ka velona indray, ary very ka hita indray. Dia nifaly izy rehetra.
42N	15	25	0,00000	 Sendra tany an-tsaha kosa ny zanany lahimatoa tamin'izay. Nony nody izy sy mby teo akaikin'ny trano, dia nandre zava-maneno sy dihy,
42N	15	26	0,00000	 ka niantso ankizilahy anankiray sy nanontany azy izay anton'izany. 
42N	15	27	0,00000	 Dia hoy ilay mpanompo taminy: Tonga ny rahalahinao, ka namono zanak'omby matavy rainao, satria tafaverina soa aman-tsara izy. 
42N	15	28	0,00000	 Dia tezitra izy, ka tsy nety niditra, ary nivoaka rainy hampandroso azy. 
42N	15	29	0,00000	 Fa hoy ny navaliny an-drainy: Indro efa ela no nanompoako anao, ary tsy mbola nandika ny didinao akory aho, nefa tsy mbola mba nomenao zanak'osy iray akory hifaliako amin'ny sakaizako; 
42N	15	30	0,00000	 fa nony tonga kosa io zanakao io izay avy nandany ny fanananao tamin'ny vehivavy janga, dia namonoanao zanak'omby matavy izy. 
42N	15	31	0,00000	 Fa hoy rainy taminy: Hianao, anaka, dia eto amiko mandrakariva ka anao avokoa izay rehetra ananako; 
42N	15	32	0,00000	 fa mety kosa ny manao fihinanam-be sy fifaliana, satria io rahalahinao io, dia maty ka velona indray, ary very ka hita indray.
42N	16	1	0,00000	[ILAY MPITANDRINA TSY MARINA - ILAY MPANAN-KARENA SY LAZARA] Ary hoy koa Jeso tamin'ny mpianany: Nisy lehilahy mpanan-karena anankiray nanana mpitandrim-pananana izay nampangain'ny olona taminy fa nandany ny fananany. 
42N	16	2	0,00000	 Dia nantsoiny izy ka nilazany hoe: Ahoana izany fandrenesako anao izany? Avoahy kely hoe ny fitandremanao, fa amin'ny sisa dia tsy hahazo miadidy ny fananako intsony hianao. 
42N	16	3	0,00000	 Tamin'izay ilay mpitandrina dia nanao anakampo hoe: Inona re no hataoko, fa esorin'ny tompoko amin'ny fitandremana ny fananany aho ity? Ny miasa tany moa tsy vitako, ny mangataka indray mahamenatra ahy. 
42N	16	4	0,00000	 Aoka fa fantatro izay hataoko, mba handraisan'ny olona ahy any an-tranony rahefa esorina amin'ny raharahako aho. 
42N	16	5	0,00000	 Dia nampanalainy tsirairay izay rehetra nitrosa tamin'ny tompony, ka hoy izy tamin'ny voalohany: Ananan'ny tompoko hoatrinona hianao? 
42N	16	6	0,00000	 Diloilo injaton'ny barika, hoy io. Dia hoy ny mpitandrina taminy: Raiso ny taratasinao, ary mipetraha ka soraty haingana dimam-polo. 
42N	16	7	0,00000	 Dia hoy indray izy tamin'ny anankiray: Hoatrinona kosa ny trosa aminao? Vary injaton'ny famarana, hoy izy. Dia hoy ilay mpitandrina: Raiso ny taratasinao ka soraty valopolo. 
42N	16	8	0,00000	 Noderain'ny tompony ilay mpitandrina tsy marina satria nampiseho hafetsena, fa hendrihendry kokoa ny zanak'izao tontolo izao amin'izy samy izy noho ny zanaky ny fahazavana.
42N	16	9	0,00000	 Ka hoy aho aminareo: Aoka ny harena tsy marina no hahazoanareo sakaiza, mba handraisany anareo any amin'ny tranolay mandrakizay raha avy izay haharerahanareo. 
42N	16	10	0,00000	 Izay mahatoky amin'ny kely, dia mahatoky koa amin'ny lehibe, ary izay tsy marina amin'ny kely, dia tsy marina koa amin'ny lehibe. 
42N	16	11	0,00000	 Koa raha tsy mahatoky amin'ny harena tsy marina hianareo, iza no hametraka aminareo ny harena marina? 
42N	16	12	0,00000	 Ary raha tsy mahatoky amin'izay anareo hianareo, iza no hanome anareo izay anareo? 
42N	16	13	0,00000	 Tsy misy mpanompo mahay manompo tompo roa, fa na hankahala ny iray izy ka ho tia ny anankiray; na homba ny anankiray kosa ka hanamavo ny iray indray. Tsy mahay manompo an'Andriamanitra sy ny harena hianareo. 
42N	16	14	0,00000	 Ny Farisiana izay fatra-pitia vola dia mba nihaino izany rehetra izany koa, ka dia naneso azy. 
42N	16	15	0,00000	 Fa hoy izy tamin'izy ireo: Hianareo dia mpanamarin-tena eo imason'ny olona, nefa fantatr'Andriamanitra ihany ny fonareo, ary izay ambony eo imason'ny olombelona dia fahavetavetana eo anatrehan'Andriamanitra kosa. 
42N	16	16	0,00000	 Ny Lalàna sy ny Mpaminany no niroso hatramin'i Joany, fa hatramin'i Joany kosa dia ny fanjakan'Andriamanitra no torina, ka samy mikezaka hiditra ao ny olona. 
42N	16	17	0,00000	 Moramora kokoa ny hahalevonan'ny tany aman-danitra noho ny tsy hahatanterahan'ny Lalàna na dia ny tendri-tsoratra iray aza. 
42N	16	18	0,00000	 Izay rehetra misao-bady ka manambady hafa dia mijangajanga, ary izay manambady ny efa voasaotra dia mijangajanga koa. 
42N	16	19	0,00000	 Nisy mpanan-karena anankiray niakanjo jaky sy rongonim-bazaha madinika, sady nanao fihinanam-be isan'andro. 
42N	16	20	0,00000	 Ary nisy kosa mahantra ferena anankiray atao hoe Lazara nivalandòtra teo am-bavahadiny. 
42N	16	21	0,00000	 Naniry hihinana ny sombin-kanina latsaka tamin'ny latabatr'ilay mpanan-karena izy, fa ny alika avy no tonga ka nilelaka ny feriny. 
42N	16	22	0,00000	 Ary maty ilay mahantra ka nentin'ny anjely tany an-tratran'i Abrahama; dia maty koa ilay mpanan-karena ka nalevina. 
42N	16	23	0,00000	 Tao amin'ny fitoeran'ny maty, ilay nijaly iny izy, dia niandrandra, ka tazany teny lavitra eny Abrahama sy Lazara teo an-tratrany, 
42N	16	24	0,00000	 ka niantso izy nanao hoe: Ry kiaky Abrahama ô! mamindrà fo amiko, mba iraho kely re Lazara handroboka ny loha fanondrony ao anaty rano mba hampangatsiatsiaka ny lelako ahay, fa mijaly loatra aho eto anatin'ity lelafo ity. 
42N	16	25	0,00000	 Fa hoy Abrahama taminy: Anaka, tsarovy fa tamin'ny andro niainanao hianao moa nahita soa, ary Lazara kosa nozoim-pahoriana: koa ankehitriny kosa mba azy ny fanalana alahelo, fa anao ny fijaliana. 
42N	16	26	0,00000	 Sady amin'ireto toerantsika ireto, dia misy hantsana makadiry natao hanelanelana antsika, ka izay te-hiala atý hankany aminareo tsy afaka; ary izay eny kosa tsy afaka mampita atý. 
42N	16	27	0,00000	 Dia hoy izy: Mihanta aminao re aho, ry kiaky, mba iraho kely Lazara ho any an-tranon-draiko
42N	16	28	0,00000	 (fa manan-drahalahy dimy aho), mba hilaza aminy marina, fandrao tonga amin'itony fitoerana fijaliana itony koa izy ireo. 
42N	16	29	0,00000	 Fa hoy Abrahama taminy: Manana an'i Moizy sy ny Mpaminany izy ireo, ka aoka hihaino an'ireo izy. 
42N	16	30	0,00000	 Fa hoy izy: Tsia re, ry kiaky Abrahama ô! fa raha anankiray amin'ny maty no mankany aminy, dia hibebaka izy. 
42N	16	31	0,00000	 Fa hoy Abrahama taminy: Raha tsy mihaino an'i Moizy sy ny Mpaminany izy, dia tsy hino na dia misy mitsangana amin'ny maty aza.
42N	17	1	0,00000	[NY FANAFINTOHINANA - NY FAMELANA NY NAMANA - NY FINOANA - NY FANETREN-TENA - NY BOKA FOLO LAHY - NY HAHATONGAVAN'NY FANJAKAN'ANDRIAMANITRA SY NY ANDRON'NY ZANAK'OLONA] Ary hoy indray Jeso tamin'ny mpianany: Tsy maintsy ho avy ny fanafintohinana, fa loza ho an'izay ihaviany! 
42N	17	2	0,00000	 Aleo anantonana vato fikosohan-dafarina ny vozony ka alentika any anatin'ny ranomasina izy toy izay manafintohina na dia ny anankiray amin'ireto madinika ireto aza. 
42N	17	3	0,00000	 Koa mitandrema hianareo. Raha diso aminao ny rahalahinao, anaro izy, ka raha mivalo izy, dia mamelà azy.
42N	17	4	0,00000	 Ary na dia ho diso aminao impito indray andro aza izy, ka miverina impito koa manao hoe: Mifona aho, dia mamelà azy. 
42N	17	5	0,00000	 Ary hoy ny Apostoly tamin'ny Tompo: Ampitomboy ny finoanay. 
42N	17	6	0,00000	 Fa hoy ny Tompo: Raha manam-pinoana ohatra ny voan-tsinapy iray hianareo, dia mahazo milaza amin'io voaroihazo io hoe: Miongòta, ka mifindrà any anatin'ny ranomasina, dia hanaiky anareo izy.
42N	17	7	0,00000	 Ary iza moa aminareo no manana mpanompo miasa tany na miandry ondry avy any an-tsaha no mba hilaza aminy hoe: Metia faingana, ary mipetraha hihinana. 
42N	17	8	0,00000	 Moa tsy izao aza no holazainy aminy: Amboary ny sakafoko, ary misikìna hampihinana ahy mandra-pitsahatro avy mihinana sy misotro, fa rahefa izany vao hihinana sy hisotro hianao? 
42N	17	9	0,00000	 Ary moa misaotra izany mpanompo izany akory va izy, satria nanao izay nasainy nataony io? 
42N	17	10	0,00000	 Ataoko fa tsy izany. Koa tahaka izany koa hianareo: rahefa vitanareo izay nandidiana anareo, dia lazao hoe: Mpanompo tsy mahasoa izahay, fa izay tsy maintsy ho nataonay ihany no hany vitanay.
42N	17	11	0,00000	 Nony nandeha ho any Jerosalema Jeso, dia nanara-tsisina an'i Samaria sy Galilea. 
42N	17	12	0,00000	 Ary raha niditra tao amin'ny vohitra anankiray izy, dia nifanena tamin'ny boka folo lahy izay nijanona teny lavidavitra eny. 
42N	17	13	0,00000	 Dia niantso izy ireo ka nanao hoe: Ry Jeso Mpampianatra ô! mamindrà fo aminay. 
42N	17	14	0,00000	 Vantany vao nahita azy ireo izy dia nanao hoe: Mandehana, misehoa amin'ny mpisorona; ka nony nandeha ho any izy ireo dia sitrana teny am-pandehanana. 
42N	17	15	0,00000	 Ary ny anankiray tamin'ireny, rahefa nahita fa sitrana izy, dia niverina ka nankalaza an'Andriamanitra tamin'ny feo mahery. 
42N	17	16	0,00000	 Niankohoka tamin'ny tongotr'i Jeso izy, dia nisaotra azy; ary Samaritana izy io. 
42N	17	17	0,00000	 Dia niteny Jeso ka nanao hoe: Moa tsy folo lahy va no nadio? Ka nankaiza àry ny sivy? 
42N	17	18	0,00000	 Ny vahiny indray ity no hàny niverina tamin'izy ireny mba hankalaza an'Andriamanitra? 
42N	17	19	0,00000	 Dia hoy izy taminy: Mitsangàna, ary mandehana, fa ny finoanao no nahavonjy anao. 
42N	17	20	0,00000	 Ary nanontanian'ny Farisiana izay andro hihavian'ny fanjakan'Andriamanitra izy ka namaly hoe: Tsy mba manetriketrika fihavy ny fanjakan'Andriamanitra, 
42N	17	21	0,00000	 ary tsy hataon'ny olona hoe: Indro atý na arý izy; fa indro ao anatinareo ny fanjakan'Andriamanitra. 
42N	17	22	0,00000	 Dia hoy koa izy tamin'ny mpianany: Ho avy ny andro hanirianareo hahita ny anankiray amin'ny andron'ny Zanak'olona, fa tsy hahita hianareo. 
42N	17	23	0,00000	 Hilazan'ny olona hianareo fa hoe: Indro erý, na indro etý; nefa aza mankany hianareo, na manaraka izany akory. 
42N	17	24	0,00000	 Fa tahaka ny fanjelatry ny helabaratra miserana ny faravodilanitra hatramin'ny lafiny iray ka hatrany amin'ny lafiny hafa, dia ho tahaka izany koa no fihavin'ny Zanak'olona amin'ny androny. 
42N	17	25	0,00000	 Fa tsy maintsy hijaly mafy aloha izy, sy holavin'ity taranaka ity. 
42N	17	26	0,00000	 Ary toy ny niseho tamin'ny andron'i Noe no hiseho koa amin'ny andron'ny Zanak'olona: 
42N	17	27	0,00000	 nihinana sy nisotro ny olona ary nampaka-bady sy namoa-jazavavy, mandra-pahatongan'ny andro nidiran'i Noe tao amin'ny sambo fiara, dia tonga ny safo-drano ka nandringana azy rehetra. 
42N	17	28	0,00000	 Ary koa tahaka ny tamin'ny andron'i Lota: nihinana sy nisotro ny olona, nividy sy nivarotra, ary namboly sy nanao trano; 
42N	17	29	0,00000	 fa tamin'ny andro nivoahan'i Lota tao Sodoma kosa, nisy afo sy solifara avy any an-danitra nilatsaka nandringana azy rehetra. 
42N	17	30	0,00000	 Dia ho tahaka izany koa amin'ny andro hisehoan'ny Zanak'olona. 
42N	17	31	0,00000	 Amin'izany andro izany, izay any ambony tafon-trano aoka tsy hidina haka ny entany ao an-tranony; toy izany koa, izay any an-tsaha aoka tsy hiverina haka izay nilaozany. 
42N	17	32	0,00000	 Tsarovy ny vadin'i Lota! 
42N	17	33	0,00000	 Izay hitady hamonjy ny ainy, dia hahavery azy. Fa izay hahafoy azy no hamonjy azy. 
42N	17	34	0,00000	 Lazaiko aminareo fa amin'izany alina izany, amin'ny olona roa lahy miray fandriana, ny iray horaisina ary ny iray havela; 
42N	17	35	0,00000	 amin'ny olona roa vavy miara-manodina fikosohan-dafarina, ny iray horaisina ary ny iray havela; ary amin'ny olona roa lahy izay eny an-tsaha, ny iray horaisina ary ny iray havela.
42N	17	36	0,00000	 Dia namaly izy ireo ka nanao taminy hoe: Ho aiza Tompoko? 
42N	17	37	0,00000	 Ary hoy izy taminy: Amin'izay hitoeran'ny faty no hiangonan'ny voromahery.
42N	18	1	0,00000	[ILAY MPITONDRATENA NANAO LEMOZY TAMIN'NY MPITSARA - NY FARISIANA SY NY POBLIKÀNA - NY ZAZAKELY - ILAY MPANAN-KARENA TSY NANARAKA AN'I JESO - NY NILAZAN'I JESO NY FIJALIANY - ILAY JAMBA TAO JERIKAO] Ary nanao fanoharana tamin'izy ireo koa izy, momba ny tsy maintsy ivavahana lalandava sy amim-paharetana. 
42N	18	2	0,00000	 Hoy izy: Tany amin'ny tanàna anankiray nisy mpitsara anankiray tsy natahotra an'Andriamanitra sy tsy mena-maso olona. 
42N	18	3	0,00000	 Ary tao amin'izany tanàna izany koa, dia nisy mpitondratena anankiray nankao aminy matetika nanao hoe: Omeo rariny aho amin'ilay miady amiko; 
42N	18	4	0,00000	 fa tsy nanaiky na oviana na oviana izy. Kanjo tamin'ny farany dia hoy izy anankampo: Na dia tsy matahotra an'Andriamanitra aza aho sy tsy mena-maso olona,
42N	18	5	0,00000	 dia manahirana ahy ity mpitondratena ity, ka homeko rariny izy mba tsy hiverimberina mandrakariva hanorisory ahy.
42N	18	6	0,00000	 Ary henoy, hoy ny Tompo, izay lazain'ilay mpitsara tsy marina,
42N	18	7	0,00000	 ka Andriamanitra indray va no tsy hanome rariny ny olom-pinidiny izay mitaraina aminy andro aman'alina, ary tsy halaky hamonjy azy?
42N	18	8	0,00000	 Lazaiko aminareo fa homeny rariny haingana izy ireo. Kanefa rahefa tonga ny Zanak'olona, moa mba hahita finoana etý ambonin'ny tany izy?
42N	18	9	0,00000	 Dia nanao ity fanoharana ity koa izy, mankamin'ny sasany natoky tena ho marina sy nanebaka ny namany:
42N	18	10	0,00000	 Nisy roa lahy niakatra hivavaka tany an-tempoly: Farisiana ny iray ary poblikàna ny anankiray. 
42N	18	11	0,00000	 Nitsangana ilay Farisiana ka nivavaka tao am-pony hoe: Andriamanitra ô, misaotra anao aho fa tsy mba tahaka ny olona hafa izay mpangalatra, tsy marina, mpijangajanga, na tahaka itsy poblikàna itsy akory aza; 
42N	18	12	0,00000	 mifady hanina indroa isan-kerinandro aho, ary mandoa ny am-pahafolon'ny fananako rehetra. 
42N	18	13	0,00000	 Fa ilay poblikàna kosa nijanona eny lavidavitra eny sady tsy sahy niandrandra ny lanitra akory, fa nandona ny tratrany nanao hoe: Andriamanitra ô, mamindrà fo amiko, fa mpanota aho. 
42N	18	14	0,00000	 Lazaiko aminareo fa ity no nidina efa nohamarinina tany an-tranony, fa tsy ilay anankiray; fa izay rehetra manandra-tena no haetry, ary izay manetry tena no hasandratra. 
42N	18	15	0,00000	 Ary nisy koa olona nitondra zazakely ho eo aminy mba hametrahany tànana: fa nony nahita izany ny mpianatra dia niteny azy ireo. 
42N	18	16	0,00000	 Nefa nantsoin'i Jeso hankeo aminy kosa ireo ka nataony hoe: Avelao hanatona ahy ny zazakely, ary aza sakanana izy, fa ny toa azy no hanana ny fanjakan'Andriamanitra. 
42N	18	17	0,00000	 Lazaiko marina aminareo, fa izay tsy handray ny fanjakan'Andriamanitra tahaka ny zazakely, dia tsy hiditra any akory. 
42N	18	18	0,00000	 Ary nisy lehibe anankiray nanontany azy hoe: Ry Mpampianatra tsara ô, inona no hataoko hahazahoako ny fiainana mandrakizay? 
42N	18	19	0,00000	 Dia hoy Jeso taminy: Ahoana àry no iantsoanao ahy hoe: tsara? tsy misy tsara afa-tsy Andriamanitra irery. 
42N	18	20	0,00000	 Fantatrao ny didy hoe: Aza mamono; aza mijangajanga; aza mangalatra; aza miampanga lainga; manajà ny rainao aman-dreninao. 
42N	18	21	0,00000	 Dia hoy izy: Efa nitandrina izany rehetra izany hatry ny fony kely aho. 
42N	18	22	0,00000	 Nony nandre izany Jeso, dia nanao taminy hoe: Zavatra iray loha no tsy ampy aminao: amidio ny fanananao rehetra ka omeo ny mahantra, dia hanan-drakitra any an-danitra hianao, ary avia hanaraka ahy. 
42N	18	23	0,00000	 Fa nony nandre izany teny izany izy, dia nanjonitra, satria mpanan-karen-doatra izy. 
42N	18	24	0,00000	 Koa hoy Jeso nony nahita azy nalahelo: Akory ity hasarotry ny hidiran'ny mpanan-karena amin'ny fanjakan'Andriamanitra! 
42N	18	25	0,00000	 Fa moramora kokoa ny hidiran'ny rameva amin'ny vody fanjaitra noho ny hidiran'ny mpanan-karena amin'ny fanjakan'Andriamanitra. 
42N	18	26	0,00000	 Dia hoy izay nihaino hoe: Iza àry no ho voavonjy? 
42N	18	27	0,00000	 Ka hoy ny navaliny: Izay tsy azon'ny olona atao, dia azon'Andriamanitra atao. 
42N	18	28	0,00000	 Ary hoy Piera: Indro izahay efa nandao ny zavatra rehetra ka nanaraka anao. 
42N	18	29	0,00000	 Dia hoy Jeso taminy: Lazaiko marina aminareo fa na iza na iza handao ny tranony, na ny havany, na ny rahalahiny, na ny vadiny, na ny zanany noho ny fanjakan'Andriamanitra, 
42N	18	30	0,00000	 dia sady hahazo bebe kokoa amin'izao fiainana izao, no hanana ny fiainana mandrakizay any aoriana.
42N	18	31	0,00000	 Nony inona dia nalain'i Jeso manokana ny roa ambin'ny folo lahy ka nilazany hoe: Indro miakatra ho any Jerosalema isika, ka ho tanteraka izay rehetra nosoratan'ny mpaminany ny amin'ny Zanak'olona: 
42N	18	32	0,00000	 fa hatolotra amin'ny jentily izy ka hoesoina, holatsaina, hororàna, 
42N	18	33	0,00000	 ary rahefa voakapoka dia hovonoina, fa hitsangana amin'ny maty amin'ny andro fahatelo. 
42N	18	34	0,00000	 Tsy nisy azon'izy ireo anefa izany, fa teny miafina ho azy ka tsy fantany akory izay heviny.
42N	18	35	0,00000	 Nony mby tao akaikin'i Jerikao izy, dia nisy kosa jamba anankiray nipetraka nangataka teo amoron-dàlana. 
42N	18	36	0,00000	 Ary nony nandre ny vahoaka nandalo izy dia nanontany hoe inona izany? 
42N	18	37	0,00000	 ka nilazana fa Jeso avy any Nazareta no nandalo. 
42N	18	38	0,00000	 Dia niantso izy nanao hoe: Ry Jeso Zanak'i Davida ô! mamindrà fo amiko. 
42N	18	39	0,00000	 Noraran'izay teo aloha izy mba hangina, fa vao mainka niantso mafimafy kokoa nanao hoe: Ry Zanak'i Davida ô! mamindrà fo amiko e! 
42N	18	40	0,00000	 Dia nijanona Jeso, ka nasainy hoentina mankeo aminy izy. Ary nony tonga teo akaikiny dia nanontaniany hoe: 
42N	18	41	0,00000	 Inona no tianao hataoko aminao? Ary hoy izy: Mba hahiratra aho, Tompoko. 
42N	18	42	0,00000	 Dia hoy Jeso taminy: Mahiràta, ny finoanao no nahavonjy anao. 
42N	18	43	0,00000	 Niaraka tamin'izay, dia nahiratra izy ka nanaraka azy sy nankalaza an'Andriamanitra. Ary ny vahoaka rehetra nahita izany koa nidera an'Andriamanitra.
42N	19	1	0,00000	[JESO TAO AMIN'I ZAKE - NY FANOHARANA NY AMIN'NY MINA FOLO - NY NIAKARAN'I JESO TANY JEROSALEMA - NY NITOMANIANY AN'I JEROSALEMA - NY NANDROAHANY NY MPIVAROTRA TAO AN-TEMPOLY] Nony niditra tao Jerikao Jeso, dia namaky ny tanàna.
42N	19	2	0,00000	 Ary indro nisy lehilahy anankiray atao hoe Zake, lehiben'ny poblikàna sady mpanan-karena,
42N	19	3	0,00000	 nitady hahita an'i Jeso mba hahalala azy, fa tsy afaka noho ny habetsahan'ny olona satria fohy izy.
42N	19	4	0,00000	 Koa nihazakazaka nialoha izy, dia nianika amontana anankiray hitazana azy, fa eo no handalovany. 
42N	19	5	0,00000	 Nony mby teo Jeso dia niandrandra ka nahita azy, ary nanao taminy hoe: Ry Zake, midìna haingana, fa tsy maintsy hiantrano ao aminao aho anio. 
42N	19	6	0,00000	 Dia nidina haingana izy ka nandray azy tamin-kafaliana.
42N	19	7	0,00000	 Ary nony nahita izany ny olona, dia nimonomonona nanao hoe: Lasa niditra any an-tranon'ny mpanota izy. 
42N	19	8	0,00000	 Fa Zake kosa nijoro nanao tamin'ny Tompo hoe: Tompoko, indro ny antsasaky ny fananako omeko ny mahantra, ary raha misy zavatr'olona nalaiko tsy an-drariny dia honerako inefatra hoatra azy. 
42N	19	9	0,00000	 Dia hoy Jeso taminy: Tonga amin'ity trano ity androany ny famonjena, satria zanak'i Abrahama koa ity lehilahy ity, 
42N	19	10	0,00000	 fa ny hitady sy hamonjy ny very no nahatongavan'ny Zanak'olona. 
42N	19	11	0,00000	 Raha mbola nihaino izany ny olona dia nanao ity fanoharana ity koa Jeso, fa efa akaikin'i Jerosalema izy, ary nataon'ny olona fa ny fanjakan'Andriamanitra hiseho miaraka amin'izay, 
42N	19	12	0,00000	 ka hoy izy: Nisy andriandahy anankiray nankany an-tany lavitra mba handray fanjakana, dia mbola hiverina. 
42N	19	13	0,00000	 Dia niantso folo lahy tamin'ny mpanompony izy ka nanome azy mina folo ary nanao taminy hoe: Ampitomboy ireny mandra-piveriko. 
42N	19	14	0,00000	 Fa nankahala azy kosa ny vahoaka iray tanin-drazana aminy ka nampitondra teny nanaraka azy nanao hoe: Tsy tianay hanjaka aminay iny lehilahy iny. 
42N	19	15	0,00000	 Nony nahazo fanjakana izy ka tafaverina, dia nampaka ny mpanompo nomeny vola mba hahitany izay tombony azony avy.
42N	19	16	0,00000	 Dia tonga ny voalohany ka nanao hoe: Tompoko, nahazoana mina folo ny mina iray. 
42N	19	17	0,00000	 Ary hoy izy taminy: Tsara izany, ry mpanompo tsara, noho hianao nahatoky tamin'ny kely, dia hanapaka tanàna folo hianao. 
42N	19	18	0,00000	 Dia tonga koa ny faharoa ka nanao hoe: Tompoko, nahazoana mina dimy ny mina iray. 
42N	19	19	0,00000	 Ary hoy izy taminy: Hanapaka tanàna dimy koa hianao. 
42N	19	20	0,00000	 Fa tonga kosa ny anankiray ka nanao hoe: Tompoko, indro ny minanao, fa notahiriziko tao anaty lamba; 
42N	19	21	0,00000	 satria natahotra anao aho, noho hianao lehilahy sarotiny ka maka izay tsy napetrakao, sy mijinja izay tsy nafafinao. 
42N	19	22	0,00000	 Dia hoy ilay mpanjaka taminy: Azoko amin'ny vavanao hianao, ry mpanompo ratsy fanahy; fantatrao fa olona sarotiny aho ka maka izay tsy napetrako ary mijinja izay tsy nafafiko; 
42N	19	23	0,00000	 koa nahoana àry no tsy napetrakao tany amin'ny banky ny volako mba handraisako azy mban-janany rahefa tafaverina aho? 
42N	19	24	0,00000	 Dia izao no nataony tamin'izay teo: Alao ny minany eny aminy ka omeo ilay manana folo. 
42N	19	25	0,00000	 Fa hoy ireo taminy: Tompoko, efa manana mina folo izy. 
42N	19	26	0,00000	 Lazaiko aminareo fa izay manana no homena; fa izay tsy manana kosa dia halaina mbamin'izay ananany aza. 
42N	19	27	0,00000	 Ary ireo fahavaloko tsy nety hanjakako ireo kosa dia ento atý, ka vonoy eto anatrehako. 
42N	19	28	0,00000	 Rahefa niteny izany Jeso, dia nandeha nialoha hiakatra any Jerosalema, 
42N	19	29	0,00000	 ka nony mby akaikin'i Betfage sy Betania anilan'ny tendrombohitra Oliva izy, dia naniraka ny mpianany roa lahy, 
42N	19	30	0,00000	 nanao hoe: Mankanesa amin'itsy vohitra aloha itsy, fa rahefa miditra ao hianareo dia hahita zanak'ampondra mifatotra tsy mbola nitaingenan'olona, ka vahao izy, dia ento atý. 
42N	19	31	0,00000	 Ary raha misy manontany anareo hoe: Nahoana io no vahanareo? valio hoe: Misy ilàn'ny Tompo azy. 
42N	19	32	0,00000	 Dia lasa ireo iraka ka nahita ny zavatra araka ny voalazan'i Jeso taminy. 
42N	19	33	0,00000	 Teo am-pamahana ny zanak'ampondra dia hoy ny tompony tamin'izy ireo: Nahoana no vahanareo ity zanak'ampondra? 
42N	19	34	0,00000	 Ka novaliany hoe: Misy ilàn'ny Tompo azy. 
42N	19	35	0,00000	 Dia nentiny tany amin'i Jeso ny zanak'ampondra, ka nataony teo amboniny ny fitafiany, dia natainginy teo Jeso. 
42N	19	36	0,00000	 Nony nandroso izy, dia novelaran'ny olona ny fitafiany ny làlana. 
42N	19	37	0,00000	 Ary rahefa mby akaikin'ny fidinana amin'ny tendrombohitra Oliva izy, dia nientan-kafaliana ny mpianany maro be ka nankalaza an'Andriamanitra tamin'ny feo mahery, noho ny fahagagana rehetra hitany. 
42N	19	38	0,00000	 Hankalazaina anie, hoy izy ireo, ny Mpanjaka avy amin'ny anaran'ny Tompo! Fiadanana anie any an-danitra, ary voninahitra anie amin'ny avo indrindra! 
42N	19	39	0,00000	 Ary ny Farisiana sasany izay teo amin'ny vahoaka nanao taminy hoe: Ry Mpampianatra ô, rarao re ny mpianatrao! 
42N	19	40	0,00000	 Fa novaliany hoe: Lazaiko aminareo fa raha mangina ireo, dia hiantsoantso ny vato. 
42N	19	41	0,00000	 Ary nony mby akaiky izy ka nahita an'i Jerosalema dia nitomany azy nanao hoe: 
42N	19	42	0,00000	 Raha izay kosa mantsy hianao no mba nahalala izay hampiadana anao, na dia amin'ity andro nomena anao ity ihany aza! Fa takona ny masonao izany ankehitriny. 
42N	19	43	0,00000	 Ka ho avy aminao ny andro hanaovan'ny fahavalonao hady manodidina anao; hosaronany hianao sy hotereny hatraiza hatraiza, 
42N	19	44	0,00000	 ary hofongorany hatramin'ny tany mbamin'ny zanakao eo anatinao ka tsy havelany hisy vato mifanongoa eo aminao, satria tsy nahalala ny andro namangiana anao hianao. 
42N	19	45	0,00000	 Nony niditra tao an-tempoly izy, dia nandroaka ny mpivarotra sy ny mpividy tao, 
42N	19	46	0,00000	 ka nanao taminy hoe: Efa voasoratra, fa ny tranoko dia trano fivavahana, nefa hianareo kosa nanao azy ho zohin'ny mpangalatra. 
42N	19	47	0,00000	 Dia nampianatra isan'andro tao an-tempoly izy; fa ny lehiben'ny mpisorona sy mpanora-dalàna ary ny loholona kosa nitady hahafaty azy; 
42N	19	48	0,00000	 nefa tsy hitan'izy ireo izay hevitra hoenti-manao izany, satria faly sy ravo nihaino azy ny vahoaka rehetra.
42N	20	1	0,00000	[RESY LAHATRA NY FARISIANA - IREO MPIASA TANIMBOALOBOKA RATSY FANAHY - NY FANDOAVAN-KETRA HO AN'I SEZARA - NY HITSANGANAN'NY MATY - SADY ZANAK'I DAVIDA NO TOMPONY NY KRISTY] Ary indray andro tamin'izany, nampianatra ny vahoaka tao an-tempoly izy ka nitory ny Evanjely, dia tonga ny lehiben'ny mpisorona sy mpanora-dalàna mbamin'ny loholona, 
42N	20	2	0,00000	 ka nanao taminy hoe: Lazao anay: Inona moa no fahefana anaovanao izao zavatra izao, ary iza no nanome anao izany fahefana izany? 
42N	20	3	0,00000	 Ary namaly Jeso ka nanao tamin'izy ireo hoe: Mba hanontany zavatra anankiray aminareo koa àry aho ka valio: 
42N	20	4	0,00000	 Avy aiza moa ny batemin'i Joany, avy amin'Andriamanitra sa avy amin'ny olona? 
42N	20	5	0,00000	 Dia niara-nisaina izy ireo nanao hoe: Raha izao mantsy no lazaintsika hoe, avy amin'Andriamanitra, dia hovaliany hoe: nahoana àry hianareo no tsy nino azy? 
42N	20	6	0,00000	 Ary raha hataontsika hoe, avy amin'ny olona indray, dia hitora-bato antsika ny vahoaka, satria inoany ho mpaminany Joany. 
42N	20	7	0,00000	 Koa namaly izy ireo, fa tsy fantany izay nihaviany. 
42N	20	8	0,00000	 Dia hoy Jeso taminy: Izaho koa tsy hilaza aminareo izay fahefana anaovako izao zavatra izao. 
42N	20	9	0,00000	 Dia nilaza ity fanoharana ity tamin'ny vahoaka izy nanao hoe: Nisy lehilahy anankiray namboly tanimboaloboka ka nahofany tamin'ny mpiasa, dia lasa izy ka nitoetra ela tany an-tany hafa. 
42N	20	10	0,00000	 Nony tonga ny taom-pahavokarana dia naniraka mpanompo anankiray tany amin'ny mpiasa izy, mba haka amin'ny vokatry ny tanimboalobony; nefa nokapohin'izy ireo sy nampodiny maina. 
42N	20	11	0,00000	 Dia naniraka mpanompo anankiray hafa indray izy, fa nokapohin'ireo ihany koa sady notevatevainy sy nampodiny maina. 
42N	20	12	0,00000	 Ary naniraka fanintelony izy, fa io koa sady nataony naratra no noroahiny. 
42N	20	13	0,00000	 Ka hoy ny tompon'ny tanimboaloboka: Inona re no hataoko? ndeha hirahiko lahy ny zanako malalako, fa angamba hanaja azy izy ireo raha mahita azy. 
42N	20	14	0,00000	 Kanjo nony nahita iny ny mpiasa dia nanao anakampo hoe: Ity ny mpandova ka ndeha hovonointsika, dia ho antsika ny lova. 
42N	20	15	0,00000	 Dia noroahiny ho any ivelan'ny tanimboaloboka izy ka novonoiny. Inona àry no hataon'ny tompon-tanimboaloboka amin'izy ireo? 
42N	20	16	0,00000	 Ho avy izy ka handringana ireo mpiasa ireo, ary ny tanimboaloboka dia hafindrany amin'olon-kafa. Nony nandre izany ry zareo teo, dia nanao hoe: Sanatria izany! 
42N	20	17	0,00000	 Fa nibanjina azy ireo Jeso ka nanao hoe: Inona àry ity voasoratra ity: Ny vato nolavin'ny mpanao trano no efa tonga vato fehizoro? 
42N	20	18	0,00000	 Izay rehetra lavo amin'izany vato izany dia ho torotoro, ary izay hianjerany dia ho mongomongo. 
42N	20	19	0,00000	 Dia notadiavin'ny lehiben'ny mpisorona sy ny mpanora-dalàna hosamborina teo no ho eo ihany izy, satria fantany fa izy ireo ihany no nanaovan'i Jeso izany fanoharana izany; saingy ny tahony ny vahoaka no nampiato azy indray. 
42N	20	20	0,00000	 Koa dia nataony andri-maso izy sy nanirahany mpitsikilo, izay nody ho marina, mba haningotra azy amin'ny teniny, hanolorany azy eo ampelatànan'ny governora. 
42N	20	21	0,00000	 Ary toy izao no fanontanian'ireo olona ireo azy: Ry Mpampianatra ô, fantatray fa miteny sy mampianatra araka ny hitsiny hianao ka tsy mizaha tavan'olona, fa mampianatra ny làlan'Andriamanitra araka ny marina: 
42N	20	22	0,00000	 mety va raha mandoa hetra ho an'i Sezara izahay sa tsia? 
42N	20	23	0,00000	 Fa fantatr'i Jeso ny hafetsen-dratsin'izy ireo, ka hoy izy taminy: Nahoana no maka fanahy ahy hianareo? 
42N	20	24	0,00000	 Asehoy ahy ny vola denie. Sarin'iza sy anaran'iza ity? An'i Sezara, hoy iretsy. 
42N	20	25	0,00000	 Dia hoy izy taminy: Aloavy ho an'i Sezara àry izay an'i Sezara, ary ho an'Andriamanitra izay an'Andriamanitra. 
42N	20	26	0,00000	 Gaga foana ry zareo tamin'ny valin-teniny ka kepoka nangina terý, fa tsy nahita teny iray akory haniniany azy teo imason'ny vahoaka teo. 
42N	20	27	0,00000	 Dia nanatona koa ny sasany tamin'ny Sadoseana izay mandà ny fitsanganan'ny maty, ka nanontany azy hoe: 
42N	20	28	0,00000	 Ry Mpampianatra ô, Moizy nanome lalàna ho antsika hoe: Raha misy lehilahy manambady ka maty momba, dia aoka ny rahalahiny hampakatra ny vadiny mba hiteraka hamelo-maso ny rahalahiny. 
42N	20	29	0,00000	 Koa nisy olona fito mirahalahy, ary nanambady ny zokiny, fa maty momba. 
42N	20	30	0,00000	 Dia nanambady an-dravehivavy ny faharoa, fa maty momba koa. 
42N	20	31	0,00000	 Nanaraka izany dia nanambady azy indray ny fahatelo, ary nanao toy izany avokoa izy fito mirahalahy, fa maty momba daholo. 
42N	20	32	0,00000	 Farany, dia maty koa ravehivavy. 
42N	20	33	0,00000	 Koa ho vadin'iza ravehivavy raha mby amin'ny fitsanganan'ny maty? fa efa samy nanambady azy avokoa izy fito lahy? 
42N	20	34	0,00000	 Dia hoy Jeso taminy: Ny zanak'izao fiainana izao no mampaka-bady sy avoaka hampakarina; 
42N	20	35	0,00000	 fa izay efa hita ho mendrika hahazo ny fiainana ho avy sy ny fitsanganana amin'ny maty kosa, dia tsy mba mampaka-bady, na avoaka hampakarina, 
42N	20	36	0,00000	 ary tsy mety maty intsony izy, fa tahaka ny anjely sady zanak'Andriamanitra, satria zanaky ny fitsanganana amin'ny maty. 
42N	20	37	0,00000	 Ary raha ny hoe hitsangana ny maty, dia zavatra efa nambaran'i Moizy teo amin'ilay nilazany ny Voaroy izany, fa tamin'io izy dia niantso ny Tompo hoe: Andriamanitr'i Abrahama sy Andriamanitr'Isaaka ary Andriamanitr'i Jakoba. 
42N	20	38	0,00000	 Koa velona eo anatrehany izy rehetra ireo, satria tsy mba Andriamanitry ny maty izy, fa an'ny velona. 
42N	20	39	0,00000	 Dia namaly ny sasany tamin'ny mpanora-dalàna ka nanao taminy hoe: Ry Mpampianatra ô, marina ny filazanao. 
42N	20	40	0,00000	 Ary tsy nisy sahy nanontany azy intsony izy ireo. 
42N	20	41	0,00000	 Dia hoy Jeso taminy: Ahoana no iantsoana ny Kristy hoe zanak'i Davida, 
42N	20	42	0,00000	 nefa Davida ihany no milaza ao amin'ny bokin'ny Salamo hoe: Ny Tompo nilaza tamin'ny Tompoko hoe: Mipetraha eo an-tànako an-kavanana, 
42N	20	43	0,00000	 ambara-panaoko ny fahavalonao ho fitoeran-tongotrao? 
42N	20	44	0,00000	 Antsoin'i Davida hoe Tompo izy, ka ahoana no maha-zanany azy? 
42N	20	45	0,00000	 Mbola mihaino azy eo ny vahoaka rehetra dia hoy izy tamin'ny mpianany: 
42N	20	46	0,00000	 Tandremo ny mpanora-dalàna, izay finaritra mitsangantsangana amin'ny akanjo rebareba, te-ho arahabaina eny amin'ny kianja, tia ny fipetrahana voalohany amin'ny sinagoga, mbamin'ny toerana voalohany amin'ny fanasana, 
42N	20	47	0,00000	 fa mifetsy ny fananan'ny mpitondratena amin'ny fivavahana lavareny ataony mba ho fieboana fotsiny, ka hohelohina mafimafy kokoa izy.
42N	21	1	0,00000	[NY RAKITR'ILAY MPITONDRATENA - NY HANDRAVANA NY TEMPOLY SY NY TANÀNA MASINA - NY HAHATONGAVAN'NY ZANAK'OLONA] Ary nanopy ny masony Jeso ka nahita ny mpanan-karena nanatitra vola tao amin'ny fandatsahan-drakitra. 
42N	21	2	0,00000	 Dia nahita mpitondratena mahantra anankiray nanatitra farantsa kely varahina roa tao koa izy, 
42N	21	3	0,00000	 ka nanao hoe: Lazaiko marina aminareo fa io mpitondratena mahantra io no nandatsaka bebe kokoa noho izy rehetra; 
42N	21	4	0,00000	 satria ireo rehetra ireo dia nanatitra ny ambim-bavany ho an'Andriamanitra, fa io kosa, dia tamin'ny fahantrany indrindra izy no nanatitra ny fivelomana rehetra nananany.
42N	21	5	0,00000	 Ary nisy nilaza ny tempoly ho voaravaka vato tsara sy fanatitra saro-bidy, fa hoy Jeso: 
42N	21	6	0,00000	 Ho avy ny andro handravana ireo zavatra rehetra hitanareo ireo, ka tsy havela hisy vato mifanongoa eo izay tsy horavana. 
42N	21	7	0,00000	 Dia nanontany azy izy ireo nanao hoe: Ry Mpampianatra, rahoviana no ho tonga izany, ary inona no famantarana hahalalana fa efa akaiky izany? 
42N	21	8	0,00000	 Ka hoy Jeso hoe: Tandremo sao ho voafitaka hianareo, fa maro no ho avy hisandoka ny anarako hanao hoe: Izaho no izy, ary efa akaiky ny andro, ka aza manaraka azy. 
42N	21	9	0,00000	 Ary raha mandre ady sy fikomiana hianareo, aza taitra: fa tsy maintsy ho tonga aloha izany, nefa tsy mbola ho tonga miaraka amin'izay akory ny farany. 
42N	21	10	0,00000	 Dia hoy koa izy tamin'izy ireo: Hisy firenena hitsangana hiady amin'ny firenena, sy fanjakana hiady amin'ny fanjakana; 
42N	21	11	0,00000	 hisy horohoron-tany mafy sy areti-mandringana ary mosary amin'ny tany samihafa; eny an-danitra koa, dia hisy fisehoana mahatahotra sy famantarana lehibe. 
42N	21	12	0,00000	 Fa alohan'izany rehetra izany hianareo dia hosamborina, hoenjehina, hoentina any amin'ny sinagoga sy an-tranomaizina, ary hatolotra amin'ny mpanjaka sy ny mpanapaka noho ny anarako. 
42N	21	13	0,00000	 Izany no ho tonga aminareo, dia mba ho vavolombeloko hianareo. 
42N	21	14	0,00000	 Koa alatsaho ao am-ponareo ny mba tsy hihevitra mialoha izay havalinareo akory; 
42N	21	15	0,00000	 fa izaho ihany no hanome vava anareo, sy fahendrena tsy ho azon'ny fahavalonareo toherina na lavina velively. 
42N	21	16	0,00000	 Na ny ray aman-dreny sy ny rahalahinareo aza, mbamin'ny havana aman-tsakaizanareo dia hanolotra anareo koa, ka hovonoiny ny maro aminareo, 
42N	21	17	0,00000	 ary ho halan'ny olona rehetra hianareo noho ny anarako; 
42N	21	18	0,00000	 nefa tsy hisy ho very na dia singam-bolo iray amin'ny lohanareo aza. 
42N	21	19	0,00000	 Ny faharetanareo no hamonjenareo ny tenanareo. 
42N	21	20	0,00000	 Ary rahefa hitanareo voahodidin'ny miaramila Jerosalema, dia fantaro amin'izany fa efa antomotra ny fandravana azy, 
42N	21	21	0,00000	 ka amin'izany, izay any Jodea aoka handositra any an-tendrombohitra, izay ao an-tanàna aoka hivoaka any ivelany, ary izay any an-tsaha aoka tsy hiditra ao an-tanàna intsony, 
42N	21	22	0,00000	 satria izany andro izany no ho andro famaizana sy hahatanterahan'izay rehetra voasoratra. 
42N	21	23	0,00000	 Loza ho an'ny bevohoka sy ny mitaiza kely amin'izany andro izany, fa ho lehibe tokoa ny fahoriana eto an-tany, ary ho mafy ny hatezeran'Andriamanitra amin'ity firenena ity: 
42N	21	24	0,00000	 haringana amin'ny lela sabatra izy, sy ho lasan-ko babo any amin'ny firenena rehetra, ary hohitsakitsahin'ny jentily Jerosalema mandra-pahafenon'ny andron'ny jentily.
42N	21	25	0,00000	 Hisy famantarana koa eny amin'ny masoandro sy ny volana ary ny kintana, ary etý an-tany dia ho ory sy very hevitra ny firenena noho ny fikotrokotroky ny ranomasina sy ny onjany; 
42N	21	26	0,00000	 ho ankona foana ny olona noho ny fahatahorany sy ny fiandrasany izay loza hanjo an'izao tontolo izao, fa hihozongozona ny herin'ny lanitra. 
42N	21	27	0,00000	 Dia ho hita amin'izay ny Zanak'olona avy any ambonin'ny rahona amim-pahefana sy voninahitra lehibe. 
42N	21	28	0,00000	 Raha vao miantomboka izany zavatra izany, dia miandrandrà ka asandrato ny lohanareo, fa efa akaiky ny fanavotana anareo. 
42N	21	29	0,00000	 Ary izy nanao fanoharana taminy hoe: Jereo ny aviavy sy ny hazo rehetra: 
42N	21	30	0,00000	 raha vao hitanareo fa manaroka izy, dia fantatrareo fa akaiky ny fahavaratra. 
42N	21	31	0,00000	 Toy izany koa raha vao hitanareo fa tonga izany zavatra izany, dia fantaro fa akaiky ny fanjakan'Andriamanitra. 
42N	21	32	0,00000	 Lazaiko marina aminareo fa tsy ho lany ity taranaka ity ambara-pahatongan'izany rehetra izany. 
42N	21	33	0,00000	 Ho levona ny lanitra sy ny tany, fa ny teniko tsy mba ho levona. 
42N	21	34	0,00000	 Tandremo àry fandrao vesaran'ny fihinanan-doatra sy ny fimamoana ary ny fiahiana izao fiainana izao ny fonareo, ka tratrany tonga tampoka aminareo anie izany andro izany e! 
42N	21	35	0,00000	 Fa ho sahala amin'ny fandrika hahavoa ny olona rehetra mitoetra eto ambonin'ny tany izany. 
42N	21	36	0,00000	 Koa miambena àry, ary mivavaha mandrakariva mba ho mendrika ho afaka amin'izany loza rehetra tsy maintsy tonga izany hianareo, ka hitsangana hiseho eo anatrehan'ny Zanak'olona. 
42N	21	37	0,00000	 Tamin'ny antoandro no nampianatra tao an-tempoly Jeso, fa nony avy ao dia lasa nivoaka nandritra ny alina tany amin'ny tendrombohitra Oliva. 
42N	21	38	0,00000	 Ary vao marainakoa dia nanatona azy tao an-tempoly ny vahoaka rehetra mba hihaino azy.
42N	22	1	0,00000	[NY FANEKEN'I JODASY HAMADIKA NY TOMPO - NY NAMORONAN'I JESO NY EOKARISTIA - JESO TAO GETSEMANY - JESO TAO AMIN'I KAïFA - NY NANDAVAN'I PIERA AZY] Efa mby akaiky ny fetin'ny Azima atao hoe Paka, 
42N	22	2	0,00000	 ary ny lohandohan'ny mpisorona sy ny mpanora-dalàna dia nikaroka izay hevitra hamonoana an'i Jeso, fa natahotra ny vahoaka izy ireo. 
42N	22	3	0,00000	 Nidiran'i Satana kosa Jodasy, ilay atao hoe Iskariota, anisan'ny roa ambin'ny folo lahy, 
42N	22	4	0,00000	 ka lasa izy nankany amin'ny lohandohan'ny mpisorona sy ny manam-pahefana niraharaha ny amin'izay hanolorany azy amin'izy ireo. 
42N	22	5	0,00000	 Dia faly izy ireo ka nanaiky hanome vola azy.
42N	22	6	0,00000	 Ary nanaiky izy ka nikendry izay fotoana tsy hisy olona hanolorany azy.
42N	22	7	0,00000	 Dia tonga ny andron'ny Azima izay tsy maintsy hamonoana ny zanak'ondrin'ny Paka, 
42N	22	8	0,00000	 ka naniraka an'i Piera sy Joany Jeso nanao hoe: Mandehana manamboatra ny Paka hohanintsika. 
42N	22	9	0,00000	 Aiza no tianao hanamboaranay azy? hoy ireo. 
42N	22	10	0,00000	 Dia hoy izy taminy: Indro, rahefa miditra ao an-tanàna hianareo, dia hifanena amin'ny lehilahy ananakiray mitondra siny feno rano, ka manaraha azy any amin'izay trano hidirany, 
42N	22	11	0,00000	 dia lazao amin'ny tompon-trano hoe: Izao no asain'ny Mpampianatra lazaina aminao: Aiza ny efi-trano hihinanako ny Paka miaraka amin'ny mpianatro? 
42N	22	12	0,00000	 Dia hotoroany efi-trano malalaka àry fanaka hianareo, ka ao no amboary izay ilaina. 
42N	22	13	0,00000	 Dia nandeha izy ireo ka nahita araka izay nolazainy taminy, ary nanamboatra ny Paka. 
42N	22	14	0,00000	 Nony tonga ny fotoana, dia nipetraka hihinana izy sy ny Apostoly roa ambin'ny folo lahy.
42N	22	15	0,00000	 Ary hoy izy tamin'izy ireo: Naniry dia naniry hiara-mihinana ity Paka ity aminareo aho alohan'ny hijaliako, 
42N	22	16	0,00000	 fa lazaiko aminareo fa tsy mba hihinana azy intsony aho mandra-pahatanterany any amin'ny fanjakan'Andriamanitra. 
42N	22	17	0,00000	 Dia nandray kalisy izy ka nisaotra, ary nanao hoe: Raiso ity, ka zarao aminareo; 
42N	22	18	0,00000	 fa lazaiko aminareo fa hatramin'izao dia tsy hisotro ny vokatry ny voaloboka intsony aho mandra-pahatongan'ny fanjakan'Andriamanitra. 
42N	22	19	0,00000	 Rahefa izany, dia nandray mofo izy, ka nony efa nisaotra dia namaky azy, sy nanome azy ireo nanao hoe: Ity no vatako, izay atolotra ho anareo; manaova izany ho fahatsiarovana ahy. 
42N	22	20	0,00000	 Dia nataony toy izany koa ny kalisy rahefa avy nihinana, ka hoy izy: Ity kalisy ity no fanekena vaovao amin'ny rako, izay alatsaka ho anareo. 
42N	22	21	0,00000	 Kanefa indro ny tànan'izay mamadika ahy efa mby eto amiko eto ambony latabatra. 
42N	22	22	0,00000	 Raha ny Zanak'olona, dia mandeha araka ny lahatra; fa loza ho an'izay lehilahy hamadika azy. 
42N	22	23	0,00000	 Dia nifanontany ny mpianatra hoe iza re no dia hahavita izany amin'izy ireo.
42N	22	24	0,00000	 Ary velona koa ny ady hevitra tamin'izy ireo, momba ny hahalalany izay lehibe indrindra amin'izy ireo, 
42N	22	25	0,00000	 ka hoy Jeso taminy: Amin'ny jentily ny mpanjaka no mizaka azy rehetra, ary izay mandidy azy no atao hoe mpanao soa; 
42N	22	26	0,00000	 fa aminareo kosa tsy mba toy izany, fa aoka izay lehibe aminareo no ho toy ny zandry, ary izay mandidy no ho toy ny mpanompo. 
42N	22	27	0,00000	 Fa iza moa no lehibebe kokoa, ny mihinana amin'ny latabatra va sa ny manompo? Moa tsy ny mihinana amin'ny latabatra va? Ary izaho anefa eto aminareo dia toy ny mpanompo. 
42N	22	28	0,00000	 Hianareo moa, naharitra nanaraka ahy tamin'izay nanjo ahy, 
42N	22	29	0,00000	 izaho kosa hanamboatra fanjakana ho anareo, tahaka ny nanamboaran'ny Raiko fanjakana ho ahy, 
42N	22	30	0,00000	 mba hihinananareo sy hisotroanareo eo amin'ny latabatro any amin'ny fanjakako, ary hipetrahanareo amin'ny seza fiandrianana hitsara ny foko roa amin'ny folo amin'Israely.
42N	22	31	0,00000	 Ary hoy ny Tompo: Ry Simona, ry Simona, indro Satana nitady hikororoka anareo tahaka ny vary, 
42N	22	32	0,00000	 fa izaho nangataka ho anao, mba tsy ho lavo ny finoanao, ary rahefa mibebaka hianao dia hamafiso ny rahalahinao. 
42N	22	33	0,00000	 Ary hoy Piera taminy: Vonon-kanaraka anao aho, Tompoko, na ho ao an-tranomaizina, na ho any amin'ny fahafatesana aza. 
42N	22	34	0,00000	 Fa hoy Jeso: Lazaiko aminao, ry Piera, fa mbola tsy haneno ny akoho anio, dia handà intelo ho tsy mahalala ahy hianao. 
42N	22	35	0,00000	 Ary hoy koa izy tamin'ny mpianany: Raha naniraka anareo tsy nitondra kitapom-bola na kitapom-batsy na kiraro aho, moa orin-javatra va hianareo? 
42N	22	36	0,00000	 Tsy orin'inona n'inona izahay, hoy izy ireo. Dia hoy izy taminy: Fa amin'izao kosa izay manan-pitapom-bola aoka hitondra azy; toy izany koa izay manan-kitapom-batsy, ary izay tsy manan-tsabatra aoka hivarotra ny akanjony ka hividy iray: 
42N	22	37	0,00000	 fa lazaiko aminareo fa ity teny voasoratra ity koa tsy maintsy ho tanteraka amiko, dia ilay hoe: Natao lasitra iray amin'ny ratsy fanahy izy; fa efa ho tapitra daholo ny amiko. 
42N	22	38	0,00000	 Dia hoy izy ireo: Tompoko, indreto misy sabatra roa. Dia hoy Jeso taminy: Ampy izay.
42N	22	39	0,00000	 Dia nivoaka nankany an-tendrombohitra Oliva araka ny fanaony izy, ka nanaraka azy koa ny mpianany. 
42N	22	40	0,00000	 Nony tonga tany izy dia nanao tamin'izy ireo hoe: Mivavaha mba tsy ho azon'ny fakam-panahy hianareo. 
42N	22	41	0,00000	 Dia nihataka tamin'izy ireo tokony ho tra-toraka izy ka nandohalika, dia nivavaka, 
42N	22	42	0,00000	 nanao hoe: Raiko! raha sitrakao, halaviro ahy ity kapoaka ity; ny sitra-ponao anefa no aoka ho tanteraka, fa tsy ny ahy. 
42N	22	43	0,00000	 Tamin'izay dia nisy anjely anankiray avy tany an-danitra niseho taminy sy nankahery azy. Dia voan'ny fiadiana aina izy, fa vao mainka nivavaka mafimafy kokoa. 
42N	22	44	0,00000	 Ary nanjary toy ny ra ny hatsembohany sady nipotrapotraka tamin'ny tany. 
42N	22	45	0,00000	 Nony nitsangana avy nivavaka izy, dia nankeo amin'ny mpianany ka nahita azy matory noho ny alahelo, 
42N	22	46	0,00000	 ary nilaza taminy hoe: Nahoana no matory hianareo? Mifohaza, ka mivavaha mba tsy ho azon'ny fakam-panahy hianareo. 
42N	22	47	0,00000	 Raha mbola niteny izy, dia indro nisy andian'olona maromaro nitranga, ka ilay atao hoe Jodasy, anankiray tamin'ny roa ambin'ny folo lahy, no loha làlana, ary nanatona an'i Jeso ilay io mba hanoroka azy. 
42N	22	48	0,00000	 Ary hoy Jeso taminy: Ry Jodasy, dia fanorohana lahy no amadihanao ny Zanak'olona? 
42N	22	49	0,00000	 Nony hitan-dry zareo teo amin'i Jeso izay hanjò, dia hoy izy taminy: Tompoko, mba hamely amin'ny sabatra va izahay? 
42N	22	50	0,00000	 Dia nasian'ny anankiray taminy tokoa ny mpanompon'ny lehiben'ny mpisorona, ka afaka terý ny sofiny an-kavanana. 
42N	22	51	0,00000	 Fa hoy Jeso: Aoka izay. Dia nanendry ny sofin-dralehilahy izy, ka nahasitrana azy. 
42N	22	52	0,00000	 Ary hoy Jeso tamin'ny lohandohan'ny mpisorona sy ny mpandraharaha amin'ny tempoly ary ny loholona izay tonga teo handray azy: Mova tsy ny hisambotra jiolahy izato fihavinareo, mitondra sabatra sy langilangy! 
42N	22	53	0,00000	 Teo aminareo isan'andro tao an-tempoly aho, nefa tsy nikasi-tànana ahy akory hianareo; fa izao tonga ny fotoanareo sy ny herin'ny maizina. 
42N	22	54	0,00000	 Dia nisambotra azy izy ireo ka nitondra azy tany an-tranon'ny lehiben'ny mpisorona. Piera izany nanaraka teny lavidavitra eny ihany. 
42N	22	55	0,00000	 Ary nampirehitra afo teo afovoan'ny tokotany ny olona, dia nipetraka nanodidina, ka mba niara-nipetraka taminy teo koa Piera. 
42N	22	56	0,00000	 Nisy ankizivavy anankiray kosa nahita azy nipetraka tao akaikin'ny afo, ka nijery azy, dia nanao hoe: Ity koa niaraka taminy. 
42N	22	57	0,00000	 Fa nandà Piera nanao hoe: Ravehivavy, tsy mahalala azy akory aho. 
42N	22	58	0,00000	 Nony afaka kelikely dia nisy lehilahy anankiray koa nahita azy ka nanao hoe: Hianao koa lahy naman'irony olona irony. Fa hoy Piera: Ry sakaiza, tsy nàmany akory aho. 
42N	22	59	0,00000	 Ora iray taorian'izany, dia nisy hafa nilaza tamim-pitokiana hoe: Tena marina raha tsy nàmany koa ralehilahy ity, satria Galileana izy. 
42N	22	60	0,00000	 Dia hoy Piera: Ry sakaiza, tsy fantatro izay lazainao. Niaraka tamin'izay raha mbola niteny izy, dia naneno ny akoho. 
42N	22	61	0,00000	 Ary nitodika nijery an'i Piera ny Tompo, ka tsaroan'i Piera ilay tenin'ny Tompo nanao hoe: Alohan'ny maneno akoho anio, dia handà ahy intelo hianao; 
42N	22	62	0,00000	 dia nivoaka tany ivelany izy ka nitomany fatratra. 
42N	22	63	0,00000	 Dia nataon'ireo olona nitana azy fihomehezana Jeso sady nokapohiny, 
42N	22	64	0,00000	 notampenany ny masony, notehafiny ny tavany, dia hoy izy taminy: Vinanio hoe izay namely anao? 
42N	22	65	0,00000	 Ary maro ny teny ratsy hafa nanaratsiany azy. 
42N	22	66	0,00000	 Nony vao maraina ny andro, dia nivory ny loholona sy ny lohandohan'ny mpisorona ary ny mpanora-dalàna, ka nentiny tao amin'ny Sanedrina Jeso, ary hoy izy taminy: Raha hianao no Kristy, dia lazao aminay.
42N	22	67	0,00000	 Fa hoy izy taminy: Na hilaza aminareo aza aho, tsy hinoanareo akory; 
42N	22	68	0,00000	 ary raha hanontany anareo aza aho, tsy hovalianareo na halefanareo akory. 
42N	22	69	0,00000	 Fa hatramin'izao ny Zanak'olona dia hipetraka eo an-kavanan'ny herin'Andriamanitra.
42N	22	70	0,00000	 Dia hoy izy rehetra: Zanak'Andriamanitra izany hianao? Ary hoy izy taminy: Voalazanareo, izy aho. 
42N	22	71	0,00000	 Ka hoy izy ireo: Inona indray no ilantsika vavolombelona? Tenantsika no nandre tamin'ny vavany.
42N	23	1	0,00000	[NY NITONDRANA AN'I JESO TANY AMIN'I PILATY - NY NANESOAN'I HERODA AZY - JESO SY BARABASY - NY NANAMELOHANA AZY HOFANTSIHANA - NY NILANJAN'I JESO NY HAZO FIJALIANA - NY NAMANTSIHANA AZY - NY NIALAN'I JESO AINA - NY NANDEVENANA AZY] Tamin'izay dia nitsangana izy rehetra ka nitondra an'i Jeso tany amin'i Pilaty, 
42N	23	2	0,00000	 ary niampanga azy toy izao: Azonay nampiodina ny firenenay ilay io, sy nandrara tsy handoa hetra ho an'i Sezara, ary nilaza ny tenany ho Kristy mpanjaka. 
42N	23	3	0,00000	 Dia nanontany azy Pilaty nanao hoe: Moa mpanjakan'ny Jody va hianao? ka novaliany hoe: Voalazanao. 
42N	23	4	0,00000	 Ary hoy Pilaty tamin'ny lohandohan'ny mpisorona sy ny vahoaka: Tsy hitako izay mahameloka io lehilahy io. 
42N	23	5	0,00000	 Fa vao mainka nanao letrezana izy ireo nanao hoe: Mampiodina ny vahoaka izy, aeliny eran'i Jodea manontolo ny fampianarany, dia hatrany Galilea izay nanombohany ka hatraty. 
42N	23	6	0,00000	 Nony nandre ny teny hoe Galilea Pilaty, dia nanontany raha olona avy any Galilea izy, 
42N	23	7	0,00000	 ka nony fantany fa hoe avy amin'ny tany fehezin'i Heroda izy, dia nampanateriny tany amin'i Heroda, izay tao Jerosalema koa tamin'izany andro izany. 
42N	23	8	0,00000	 Faly dia faly Heroda nony nahita an'i Jeso, fa ela no naniriany hahita azy, noho ny fandrenesany azy efa maresaka erý, sady nanantena izy fa hahita azy hanao fahagagana. 
42N	23	9	0,00000	 Nanao fanontaniana maro taminy izy, fa tsy namaly na inona na inona kosa Jeso. 
42N	23	10	0,00000	 Eo izany ny lohandohan'ny mpisorona sy ny mpanora-dalàna efa nikiribiby erý miampanga azy. 
42N	23	11	0,00000	 Dia notebahin'i Heroda sy ny miaramilany izy, ka nony efa nampiankanjoiny akanjo fotsy sy nolalaoviny, dia naveriny tany amin'i Pilaty indray. 
42N	23	12	0,00000	 Tamin'izay andro izay dia tonga nisakaiza terý Heroda sy Pilaty, ilay efa nifandrafy teo iny. 
42N	23	13	0,00000	 Nasain'i Pilaty novorìna ny lohandohan'ny mpisorona sy ny mpifehy ary ny vahoaka, 
42N	23	14	0,00000	 ka nilazany hoe: Nentinareo tatý io Lehilahy io, fa hoe mandredri-bahoaka hikomy, ary efa nanadina azy teo anatrehanareo aho, nefa tsy hitako velively izay helony amin'izay iampanganareo azy. 
42N	23	15	0,00000	 Tahaka izany koa Heroda, fa namerina azy ho atý amintsika izy; ary indro tsy misy na inona na inona tokony hanamelohana azy ho faty. 
42N	23	16	0,00000	 Koa hofaiziko izy, dia halefako. 
42N	23	17	0,00000	 Fa tsy maintsy mandefa mpifatotra iray ho an'ny vahoaka rahateo izy amin'ny andro fety. 
42N	23	18	0,00000	 Kanjo indray niredona ny vahoaka niantso hoe: Vonoy io, fa Barabasy alefaso ho anay. 
42N	23	19	0,00000	 Barabasy anefa dia natao an-tranomaizina, satria sendra nisy fikomiana tao an-tanàna, ka namono olona izy. 
42N	23	20	0,00000	 Dia mbola niteny ihany Pilaty, fa te-handefa an'i Jeso; 
42N	23	21	0,00000	 nefa niantso mafy ny vahoaka nanao hoe: Fantsiho! fantsiho amin'ny hazo fijaliana izy! 
42N	23	22	0,00000	 Fa niteny tamin'izy ireo fanintelony indray Pilaty nanao hoe: Inona àry no ratsy nataony? Tsy hitako izay heloka tokony hahafaty azy; koa hofaiziko izy, dia halefako. 
42N	23	23	0,00000	 Nefa nikiry izy ireo niantso mafy nangataka azy hofantsihana amin'ny hazo fijaliana, ka nitombo nitombo ihany ny horakoraka. 
42N	23	24	0,00000	 Dia nasain'i Pilaty hatao izay nangatahiny: 
42N	23	25	0,00000	 ilay notadiviny ho afaka sy natao an-tranomaizina noho ny fikomiana sy vonoana olona moa nalefany, ary Jeso kosa natolony hanaovany izay sitra-pony.
42N	23	26	0,00000	 Ary raha nitondra azy izy ireo, dia nisy lehilahy Sireneana anankiray avy any an-tsaha atao hoe Simona notanany, dia nampitondrainy ny hazo fijaliana nanaraka an'i Jeso. 
42N	23	27	0,00000	 Nisy vahoaka betsaka nanaraka azy sy vehivavy koa, izay nandon-tratra nitomany azy. 
42N	23	28	0,00000	 Fa nitodika azy ireo Jeso ka nanao hoe: Ry zanakavavin'i Jerosalema, aza mitomany ahy foana, fa ny tenanareo sy ny zanakareo no itomanio, 
42N	23	29	0,00000	 fa indro ho avy ny andro hanaovana hoe: Sambatra ny momba sy ny kibo izay tsy niteraka ary ny nono izay tsy ninonoana. 
42N	23	30	0,00000	 Amin'izay ny olona vao hilaza amin'ny tendrombohitra hoe: Mianjerà aminay, sy amin'ny havoana hoe: Sarony izahay; 
42N	23	31	0,00000	 fa raha toy izany no ataony amin'ny hazo lena, hatao ahoana amin'ny maina? 
42N	23	32	0,00000	 Ary nisy olon-dratsy roa lahy koa nentin'ny miaramila, hiara-kovonoina amin'i Jeso. 
42N	23	33	0,00000	 Nony tonga tany amin'ny fitoerana atao hoe Kalvery izy ireo, dia nofantsihany tamin'ny hazo fijaliana izy, sy ireo mpangalatra ireo, ny iray moa teo an-kavanany ary ny iray kosa teo an-kaviany. 
42N	23	34	0,00000	 Dia hoy Jeso: Raiko, avelao ny helony, fa tsy fantany izay ataony. Ary nanaovan'izy ireo loka no fizara ny fitafiany. 
42N	23	35	0,00000	 Ny vahoaka nijanona nijery teo, ary ny loholona avy no nandatsa azy nanao hoe: Namonjy ny sasany izy ka aoka hamonjy ny tenany, raha izy no Kristin'Andriamanitra, ilay voafidy. 
42N	23	36	0,00000	 Ny miaramila koa naneso azy ka nanatona nanolotra vinaingitra azy, 
42N	23	37	0,00000	 ary nanao hoe: Raha hianao no mpanjakan'ny Jody, vonjeo ny tenanao.
42N	23	38	0,00000	 Teo ambonin'ny lohany koa dia nisy soratra tamin'ny teny greka sy latina ary hebrio nanao hoe: ITY NO MPANJAKAN'NY JODY. 
42N	23	39	0,00000	 Ary ny anankiray tamin'ireo mpangalatra izay nihantona teo dia nanevateva azy nanao hoe: Raha hianao no Kristy, vonjeo ny tenanao sy izahay. 
42N	23	40	0,00000	 Fa nanarin'ilay anankiray izy, nataony hoe: Ialahy koa ve tsy matahotra an'Andriamanitra, saingy hoe samy voaheloka ho faty izao?
42N	23	41	0,00000	 Ny antsika dia rariny izao, satria mandray ny valin'ny ratsy nataontsika isika; fa ny azy kosa tsy mba nanao ratsy na inona na inona izy. 
42N	23	42	0,00000	 Dia hoy izy tamin'i Jeso: Tompoko, tsarovy aho rahefa mby any amin'ny fanjakanao hianao. 
42N	23	43	0,00000	 Ka hoy ny navalin'i Jeso azy: Lazaiko marina aminao fa anio dia hihaona amiko any am-paradizy hianao.
42N	23	44	0,00000	 Ary rahefa tokony ho tamin'ny ora fahenina, dia rakotra aizina ny tany rehetra ka naharitra hatramin'ny ora fahasivy izany, 
42N	23	45	0,00000	 fa nihamaizina ny masoandro; ary triatra nisasaka roa ny efitra lamba tao amin'ny tempoly. 
42N	23	46	0,00000	 Ary niantso tamin'ny feo mahery Jeso nanao hoe: Raiko! apetrako ao an-tànanao ny fanahiko. Nony voalazany izany, dia niala aina izy. 
42N	23	47	0,00000	 Rahefa nahita ny zava-niseho teo ny kapiteny, dia nankalaza an'Andriamanitra ka nanao hoe: Tena olo-marina tokoa io Lehilahy io. 
42N	23	48	0,00000	 Ny vahoaka rehetra vory teo mba hijery koa, nony nandinika ny zava-niseho, dia lasa niverina nandondona ny tratrany. 
42N	23	49	0,00000	 Fa ny olom-pantatr'i Jeso rehetra kosa dia nijoro teny lavidavitra omban'ireo vehivavy nanaraka azy avy tany Galilea, ka samy nijery izany. 
42N	23	50	0,00000	 Ary nisy lehilahy tsara fanahy sady marina anankiray atao hoe Josefa izay anisan'ny Sanedrina: 
42N	23	51	0,00000	 tsy mba nisy neken'izy io na ny hevi-dratsin'ny sasany na ny nataon'izy ireo; avy any Arimatia tanànan'i Jodea izy, ary mba nanantena ny fanjakan'Andriamanitra koa. 
42N	23	52	0,00000	 Nanatona an'i Pilaty izy, ka nangataka ny vatan'i Jeso. 
42N	23	53	0,00000	 Dia nampidininy ny faty ka nofonosiny lamba, ary naleviny tao anatin'ny fasana anankiray nolavahana tamin'ny vato, sy tsy mbola nandevenana olona. 
42N	23	54	0,00000	 Andro fiomanana tamin'izay andro izay, sady efa hiantomboka ny sabata. 
42N	23	55	0,00000	 Ary ny vehivavy nanaraka an'i Jeso avy tany Galilea dia niaraka tamin'i Josefa koa, ka nijery ny tao am-pasana sy izay fomba fametrahana ny vatan'i Jeso. 
42N	23	56	0,00000	 Rahefa niverina avy any izy ireo, dia namboatra zava-manitra sy menaka manitra; fa nony sabata ny andro vao nitsahatra araka ny Lalàna izy.
42N	24	1	0,00000	[NY VEHIVAVY SY PIERA TEO AMIN'NY FASANA - IREO MPIANATRA ROALAHY NANKANY EMAOSY - NY NISEHOAN'I JESO TAMIN'NY APOSTOLY - NY HAFATRA FARANY - NY NIAKARANY HO ANY AN-DANITRA] Nony maraina koa ny andro voalohany amin'ny herinandro, dia nankany amin'ny fasana izy ireo nitondra ny zava-manitra efa namboariny, 
42N	24	2	0,00000	 ary hitany fa efa voakodia lavidavitry ny fasana ny vato, 
42N	24	3	0,00000	 ka niditra izy ireo, fa tsy nahita ny fatin'i Jeso Tompo. 
42N	24	4	0,00000	 Mbola very hevitra noho izany eo izy ireo, dia indro nisy olona roa lahy niseho teo akaikiny, nitafy fitafiana mamirapiratra. 
42N	24	5	0,00000	 Dia natahotra izy ireo ka niondrika, fa nilazan'iretsy hoe: Nahoana no atý amin'ny maty no itadiavanareo izay velona? 
42N	24	6	0,00000	 Tsy eto izy fa efa nitsangana; tsarovy ny teny nolazainy taminareo fony izy mbola tany Galilea, hoe: 
42N	24	7	0,00000	 Tsy maintsy hatolotra ao an-tànan'ny mpanota ny Zanak'olona sy hofantsihana amin'ny hazo fijaliana, ary hitsangana amin'ny andro fahatelo. 
42N	24	8	0,00000	 Izay vao tsaroany ny tenin'i Jeso, 
42N	24	9	0,00000	 ka tafaverina avy tany amin'ny fasana izy ireo dia nilaza izany rehetra izany tamin'ny iraika ambin'ny folo lahy sy ny namany rehetra: 
42N	24	10	0,00000	 dia Maria Madelena sy Joana ary Maria renin'i Jakoba izany, ary ny vehivavy hafa niaraka taminy koa dia samy nilaza izany tamin'ny Apostoly. 
42N	24	11	0,00000	 Fa nataony ho arirarira foana ny tenin'izy ireo ka tsy ninoany. 
42N	24	12	0,00000	 Piera kosa anefa dia nitsangana nihazakazaka nankany amin'ny fasana, ary niondrika izy, fa ny lambam-paty ihany no hany hitany tao ka lasa nody, gaga foana noho ny zava-niseho tao.
42N	24	13	0,00000	 Androtr'izay ihany dia nisy mpianatra roa lahy nankany amin'ny vohitra anankiray atao hoe Emaosy, tokony ho enim-polo stady raha avy eo Jerosalema. 
42N	24	14	0,00000	 Niresaka izany zava-niseho rehetra izany izy ireo. 
42N	24	15	0,00000	 Ary raha mbola niresaka sy nifampilaza izay heviny teny izy, dia nanatona azy Jeso ka niara-dàlana taminy: 
42N	24	16	0,00000	 fa voasakana tsy hahafantatra azy ny mason'izy ireo. 
42N	24	17	0,00000	 Inona izato resahinareo etý an-dàlana, hoy izy taminy, no toa dia efa malahelo erý hianareo izany? 
42N	24	18	0,00000	 Dia namaly ny anankiray atao hoe Kleofasy ka nanao taminy hoe: Hianao irery angaha no vahiny ao Jerosalema tsy mahalala izay zava-niseho tao tato ho ato? 
42N	24	19	0,00000	 Fa hoy izy tamin'ireo: Zavatra inona moa izany? Dia hoy ireo: Ny amin'i Jeso avy any Nazareta, izay Mpaminany mahery tamin'ny asany sy ny teniny teo anatrehan'Andriamanitra sy ny vahoaka rehetra, 
42N	24	20	0,00000	 dia ny amin'ny nanoloran'ny lohandohan'ny mpisorona sy ny lehibentsika azy ho faty, mbamin'ny namantsihana azy tamin'ny hazo fijaliana. 
42N	24	21	0,00000	 Nanantena izahay fa hoe izy no ilay hanavotra an'Israely: kanjo indro fa androany izao no andro fahatelo hatramin'ny nisehoan'izany.
42N	24	22	0,00000	 Nisy ihany tokoa vehivavy sasany namanay naha-sanganehana anay fatratra, fa tany amin'ny fasana maraina koa izy ireo, 
42N	24	23	0,00000	 ary niverina nilaza fa tsy nahita ny fatiny, nefa nahita anjely niseho taminy, nanambara fa velona izy. 
42N	24	24	0,00000	 Dia nankany amin'ny fasana ny sasany taminay ka nahita araka izay nolazain'ny vehivavy, nefa tsy nahita azy.
42N	24	25	0,00000	 Ary hoy izy tamin'izy ireo: Ry adala, sy votsa saina amin'ny finoana izay rehetra voalazan'ny mpaminany! 
42N	24	26	0,00000	 Moa tsy tokony ho niaritra izany va ny Kristy mba hidirany amin'ny voninahiny? 
42N	24	27	0,00000	 Dia novoasany tamin'izy ireo ny tenin'i Moizy sy ny mpaminany rehetra manambara azy ao amin'ny Soratra Masina. 
42N	24	28	0,00000	 Nony mby tao akaikin'ny vohitra halehan'izy roa lahy izy ireo, dia nanao hoatra ny mbola handeha lavidavitra ihany Jeso,
42N	24	29	0,00000	 fa notanan'izy ireo nataony hoe: Mitoera re atý aminay, fa efa ho hariva izao, efa mandrorona ny andro. Dia niditra niara-nijanona tamin'izy ireo izy. 
42N	24	30	0,00000	 Ary rahefa niara-nihinana izy ireo, dia nandray ny mofo izy ka notsofiny rano sy novakiny, dia natolony azy ireo. 
42N	24	31	0,00000	 Izay vao nisokatra ny mason'izy ireo ka nahalala azy, fa izy kosa tonga tsy hitany intsony. 
42N	24	32	0,00000	 Dia nifampilaza izy hoe: Akory izany firehidrehitry ny fontsika tao anatintsika fony izy niresaka tamintsika teny an-dàlana sy nivaofy ny Soratra Masina tamintsika! 
42N	24	33	0,00000	 Niaraka tamin'izay, dia nitsangana izy ireo ka niverina tany Jerosalema, ary nahita ny iraika ambin'ny folo lahy sy ny namany tafavory 
42N	24	34	0,00000	 sady nilaza hoe: Efa nitsangana tokoa ny Tompo, ary efa niseho tamin'i Simona izy. 
42N	24	35	0,00000	 Dia mba notantarain'izy ireo kosa ny zavatra niseho taminy teny an-dàlana sy ny nahafantarany azy tamin'ny famakiana ny mofo. 
42N	24	36	0,00000	 Mbola niresaka toy izany eo izy ireo, dia niseho teo afovoany Jeso ka nanao taminy hoe: Ho aminareo anie ny fiadanana! Aza matahotra, fa izaho ihany. 
42N	24	37	0,00000	 Taitra sady natahotra izy ireo, fa nataony ho matoatoa no hitany. 
42N	24	38	0,00000	 Ka hoy izy taminy: Nahoana no mitebiteby hianareo, ary nahoana no miahanahana ao am-ponareo? 
42N	24	39	0,00000	 Zahao ny tànako sy ny tongotro, fa izaho mihitsy ity: tsapao ka jereo, fa ny matoatoa tsy mba mana-nofo aman-taolana tahaka izao ahitanareo ahy izao. 
42N	24	40	0,00000	 Ary rahefa nilaza izany izy, dia nasehony azy ny tànany, sy ny tongony. 
42N	24	41	0,00000	 Ary ilay mbola tsy nino ihany iny izy ireo noho ny hafaliany sady mbola talanjona, dia hoy Jeso taminy: Moa manan-kanina eto va hianareo? 
42N	24	42	0,00000	 Dia notoloran'izy ireo tapa-kazandrano voatono sy tantely izy, 
42N	24	43	0,00000	 ka noraisiny dia nohaniny teo imason'izy rehetra, ary ny sisa nomeny azy ireo.
42N	24	44	0,00000	 Dia hoy izy tamin'izy ireo: Izao no voalazako taminareo fony mbola teo aminareo aho, fa tsy maintsy ho tanteraka izay rehetra voasoratra momba ahy ao amin'ny Lalàn'i Moizy sy ny mpaminany ary ny Salamo. 
42N	24	45	0,00000	 Dia nosokafany ny sain'izy ireo hahafantatra ny Soratra Masina, 
42N	24	46	0,00000	 ka hoy izy taminy: Araka ny voasoratra dia tsy maintsy hijaly ny Kristy sy hitsangana amin'ny maty amin'ny andro fahatelo, 
42N	24	47	0,00000	 ary tsy maintsy torìna amin'ny firenen-drehetra, miantomboka amin'i Jerosalema, ny fibebahana sy ny famelan-keloka amin'ny anarany. 
42N	24	48	0,00000	 Hianareo no vavolombelon'izany. 
42N	24	49	0,00000	 Ary izaho kosa haniraka aminareo ilay nampanantenain'ny Raiko; fa mitoera ao an-tanàna hianareo mandra-pandrainareo ny hery avy any ambony. 
42N	24	50	0,00000	 Dia nentiny hivoaka ny tanàna hatrany Betania izy ireo, ary nanandratra ny tànany izy ka nitso-drano azy. 
42N	24	51	0,00000	 Raha mbola nitso-drano azy izy, dia nisaraka taminy, ka nakarina ho any an-danitra. 
42N	24	52	0,00000	 Iretsy kosa, rahefa avy nitsaoka azy, dia niverina tany Jerosalema tamin-kafaliana lehibe, 
42N	24	53	0,00000	 ary tao anatin'ny tempoly mandrakariva izy ireo nidera sy nisaotra an'Andriamanitra. Amena.
43N	1	1	0,00000	[NY NAHATONGAVAN'NY ZANAK'ANDRIAMANITRA HO NOFO - NY NANAMBARAN'I JOANY AN'I JESO - NY NAHAZAHOAN'I JESO NY MPIANANY VOALOHANY] Tamin'ny voalohany ny Teny, ary ny Teny, dia tao amin'Andriamanitra, ary Andriamanitra ny Teny. 
43N	1	2	0,00000	 Tao amin'Andriamanitra tamin'ny voalohany izy. 
43N	1	3	0,00000	 Izy no nahariana ny zavatra rehetra, ary raha tsy izy, tsy nisy àry ny zavatra àry rehetra. 
43N	1	4	0,00000	 Tao aminy ny fiainana, ary ny fiainana no fahazavan'ny olona. 
43N	1	5	0,00000	 Ary mamirapiratra amin'ny maizina ny fahazavana, fa tsy nandray azy ny maizina.
43N	1	6	0,00000	 Nisy lehilahy anankiray nirahin'Andriamanitra, Joany no anarany; 
43N	1	7	0,00000	 tonga ho vavolombelona hanambara ny Fahazavana izy, mba hinoan'ny olon-drehetra noho ny teniny. 
43N	1	8	0,00000	 Tsy izy anefa no Fahazavana fa tonga ho vavolombelona manambara ny fahazavana fotsiny izy. 
43N	1	9	0,00000	 Fa ny Teny ihany no tena Fahazavana, izay manazava ny olona rehetra tonga amin'izao tontolo izao. 
43N	1	10	0,00000	 Teo amin'izao tontolo izao izy, ary izy no nahariana izao tontolo izao, nefa tsy nahalala azy izao tontolo izao. 
43N	1	11	0,00000	 Tonga tao amin'ny olony izy, fa ny olony tsy nandray azy. 
43N	1	12	0,00000	 Fa izay rehetra nandray azy dia nomeny fahazoana ho tonga zanak'Andriamanitra, dia izay mino ny anarany, 
43N	1	13	0,00000	 ka tsy mba nateraky ny rà, na ny sitra-pon'ny nofo, na ny sitra-pon'ny olona ireo, fa naterak'Andriamanitra. 
43N	1	14	0,00000	 Ary ny Teny dia tonga nofo, ka nonina taty amintsika; ary nibanjina ny voninahiny izahay, dia voninahitra tahaka izay zakain-janaka lahitokana avy amin'ny Rainy, sady feno fahasoavana sy fahamarinana izy.
43N	1	15	0,00000	 Nanambara azy Joany, ka niantso nanao hoe: izy ilay nolazaiko hoe: Izay avy ao aoriako dia efa tonga eo alohako, satria talohako izy. 
43N	1	16	0,00000	 Ary avy amin'ny hafenoany no nandraisantsika rehetra fahasoavana miampy fahasoavana, 
43N	1	17	0,00000	 satria ny Lalàna moa nomena tamin'ny alàlan'i Moizy, fa ny fahasoavana sy ny fahamarinana kosa dia avy amin'ny alàlan'i Jeso-Kristy. 
43N	1	18	0,00000	 Tsy dia nisy nahita an'Andriamanitra na oviana na oviana; fa ny Zanaka tokana izay ao anatin'ny Ray ihany no hany nanambara azy.
43N	1	19	0,00000	 Ary izao no nambaran'i Joany raha naniraka mpisorona sy levita, avy tany Jerosalema, hankany aminy ny Jody mba hanontany azy hoe: Iza moa hianao? 
43N	1	20	0,00000	 Nilaza marina izy ka tsy nandà, fa nanao hoe: Tsy Kristy aho. 
43N	1	21	0,00000	 Dia nanontany azy izy ireo nanao hoe: Iza àry? Elia va hianao? Fa hoy izy: Tsy izy aho. Ilay Mpaminany va hianao? Fa hoy ny navaliny: Tsia. 
43N	1	22	0,00000	 Ka hoy izy ireo taminy: Iza àry hianao, mba hitondranay valy amin'izay naniraka anay? Ataonao ho iza ny tenanao? 
43N	1	23	0,00000	 Dia hoy izy: Izaho no feon'ny miantso any an'efitra hoe: Ahitsio ny làlan'ny Tompo, araka izay voalazan'Izaia mpaminany. 
43N	1	24	0,00000	 Ary Farisiana ireo iraka ireo. 
43N	1	25	0,00000	 Dia nanontany azy indray ireo ka nanao taminy hoe: Nahoana àry hianao no manao batemy raha tsy Kristy, na Elia, na ilay Mpaminany? 
43N	1	26	0,00000	 Ka novalian'i Joany hoe: Izaho manao batemy amin'ny rano; fa eo aminareo misy anankiray tsy fantatrareo, 
43N	1	27	0,00000	 dia ilay avy ao aoriako, ary tsy mendrika hamaha ny kofehin-kapany aza aho. 
43N	1	28	0,00000	 Tany Betania an-dafin'i Jordany, izay nanaovan'i Joany batemy, no natao izany zavatra izany.
43N	1	29	0,00000	 Nony ampitso, nahita an'i Jeso nanatona azy Joany ka hoy izy: Indro ny Zanak'ondrin'Andriamanitra; indro ilay manala ny fahotan'ny olona. 
43N	1	30	0,00000	 Izy no ilay nantsoiko hoe: Misy lehilahy avy ao aoriako, sy efa tonga eo alohako, satria talohako izy. 
43N	1	31	0,00000	 Ary izaho tsy nahalala azy; fa mba hampisehoana azy amin'Israely no nahatongavako manao batemy amin'ny rano. 
43N	1	32	0,00000	 Ary nilaza marina Joany nanao hoe: Efa hitako ny Fanahy Masina nidina avy any an-danitra toy ny voromailala, ka nitoetra teo amboniny. 
43N	1	33	0,00000	 Ary izaho tsy nahalala azy, fa izay naniraka ahy hanao batemy amin'ny rano no nilaza tamiko hoe: Izay hitanao hidinan'ny Fanahy Masina sy hitoerany eo amboniny no ilay manao batemy amin'ny Fanahy Masina. 
43N	1	34	0,00000	 Ary nahita aho ka milaza marina fa izy no Zanak'Andriamanitra.
43N	1	35	0,00000	 Nony ampitson'izay indray, dia mbola teo koa Joany sy ny mpianany roa lahy; 
43N	1	36	0,00000	 ka hoy izy nahatazana an'i Jeso nandalo: Indro ny Zanak'ondrin'Andriamanitra. 
43N	1	37	0,00000	 Nandre izany ireo mpianany roa lahy ireo, dia nanaraka an'i Jeso. 
43N	1	38	0,00000	 Ary nitodika Jeso ka nahita azy ireo nanaraka azy, dia nanao taminy hoe: Inona no tadiavinareo? Ary hoy izy ireo taminy: Raby, (izany hoe, ry Mpampianatra, raha adika) aiza hianao no mitoetra? 
43N	1	39	0,00000	 Dia hoy izy taminy: Avia fa ho hitanareo. Dia nandeha izy ireo ka nahita izay nitoerany, sy nitoetra teo aminy tamin'iny andro iny; ary tokony ho tamin'ny ora fahafolo tamin'izay.
43N	1	40	0,00000	 Andre rahalahin'i Simona Piera no anankiray tamin'izy roa lahy izay nandre ny tenin'i Joany ka nanaraka an'i Jeso. 
43N	1	41	0,00000	 Ary ny olona voalohany nifanena taminy kosa dia Simona rahalahiny ka nilazany hoe: Efa hitanay ny Mesia (izany hoe ny Kristy, raha adika). 
43N	1	42	0,00000	 Dia nentiny nankany amin'i Jeso izy, ka nony nijery azy Jeso dia nanao hoe: Hianao no Simona zanak'i Joany; hatao hoe Sefasy hianao, izany hoe, Piera. 
43N	1	43	0,00000	 Nony ampitso, niroso nankany Galilea Jeso, ary nifanena tamin'i Filipo izy ka nanao taminy hoe: Manaraha ahy. 
43N	1	44	0,00000	 Avy ao Betsaïda tanàna nihavian'i Andre sy Piera ihany koa Filipo.
43N	1	45	0,00000	 Filipo kosa nifanena tamin'i Natanaely ka nanao taminy hoe: Efa hitanay ilay voalazan'i Moizy tao amin'ny Lalàna, sy nambaran'ny mpaminany, dia Jeso zanak'i Josefa avy any Nazareta. 
43N	1	46	0,00000	 Ka hoy Natanaely taminy: Moa mba mety hisy zava-tsoa va avy any Nazareta? Dia hoy Filipo taminy: Avia, ary zahao. 
43N	1	47	0,00000	 Nony nahita an'i Natanaely tamy nanatona azy Jeso, dia nilaza azy hoe: Io no tena Israelita tokoa, izay tsy misy fitaka. 
43N	1	48	0,00000	 Ka hoy Natanaely taminy: Ahoana no nahalalanao ahy? Ary hoy ny navalin'i Jeso azy: Talohan'ny niantsoan'i Filipo anao, dia hitako tao ambanin'ny aviavy hianao. 
43N	1	49	0,00000	 Dia namaly azy Natanaely, ka nanao hoe: Raby ô, Hianao no Zanak'Andriamanitra, hianao no Mpanjakan'Israely. 
43N	1	50	0,00000	 Ary hoy Jeso taminy: Mino hianao satria nilazako fa hitako tao ambanin'ny aviavy hianao; mbola hahita zava-dehibe noho izany aza hianao. 
43N	1	51	0,00000	 Dia hoy koa izy: Lazaiko marina dia marina aminareo fa hahita ny lanitra misokatra sy ny anjelin'Andriamanitra miakatra sy midina ao ambonin'ny Zanak'olona hianareo.
43N	2	1	0,00000	[NY NANOVÀN'I JESO NY RANO HO DIVAY - NY NANDROAHAN'I JESO NY MPIVAROTRA TAO AN-TEMPOLY] Nony afaka hateloana dia nisy fampakaram-bady tany Kanà any Galilea, ary tao ny renin'i Jeso. 
43N	2	2	0,00000	 Jeso sy ny mpianany koa dia nasaina tao amin'ny fampakaram-bady. 
43N	2	3	0,00000	 Nony inona, lany ny divay ka hoy renin'i Jeso taminy: Tsy manan-divay izy ireo. 
43N	2	4	0,00000	 Ary hoy Jeso taminy: Izaho sy hianao moa no ahoana amin'izany, ravehivavy? Tsy mbola tonga ny fotoako. 
43N	2	5	0,00000	 Dia hoy reniny tamin'ny mpanompo: Ataovy izay rehetra holazainy aminareo. 
43N	2	6	0,00000	 Ary nisy siny vato enina teo, fidiovana araka ny fanaon'ny Jody, nahalany rano indroa na intelon'ny famarana avy, 
43N	2	7	0,00000	 ka hoy Jeso tamin'izy ireo: Fenoy rano ireo siny ireo. Dia nofenoiny hatramin'ny molony. 
43N	2	8	0,00000	 Ary hoy Jeso taminy: Tovozy amin'izao, ka ento amin'ny mpandahatra ny fanasana. Dia nentiny. 
43N	2	9	0,00000	 Vao nanandrana ny rano voaova ho divay ny mpandahatra ny fanasana (izay tsy nahalala ny nihaviany, fa ny mpanompo nanovo ny rano no nahalala), dia niantso ny mpampakatra 
43N	2	10	0,00000	 ka nanao taminy hoe: Ny an'ny olona rehetra, dia ny divay tsara no arosony aloha, ary rahefa nisotro be ny olona vao arosony izay tsy tsara loatra; fa ny anao kosa, dia ny divay tsara indray no notahirizinao mandraka ankehitriny.
43N	2	11	0,00000	 Izany nataon'i Jeso tany Kanà any Galilea izany no voaloham-pahagagana nataony; naneho ny voninahiny izy ka nino azy ny mpianany. 
43N	2	12	0,00000	 Ary rahefa afaka izany, dia nidina nankany Kafarnaoma izy sy ny reniny mbamin'ny rahalahiny sy ny mpianany; nefa tsy nitoetra ela tao izy ireo.
43N	2	13	0,00000	 Ary akaiky ny Pakan'ny Jody, ka niakatra tany Jerosalema Jeso. 
43N	2	14	0,00000	 Hitany tao anatin'ny tempoly ny mpivarotra omby aman'ondry sy voromailala ary ny mpanakalo vola nipetraka tao, 
43N	2	15	0,00000	 ka nanao kotopia tamin'ny tady madinika izy, dia nandroaka azy rehetra mbamin'ny omby aman'ondry hiala amin'ny tempoly; nararany ny volan'ny mpanakalo vola, nazerany ny latabatra, 
43N	2	16	0,00000	 ary hoy izy tamin'izay nivaro-boromailala: Esory eto ireo, fa aza ataonareo trano fivarotana ny tranon'ny Raiko. 
43N	2	17	0,00000	 Dia tsaroan'ny mpianany fa efa voasoratra hoe: Ny fitiavako ny tranonao no maharitra ny aiko. 
43N	2	18	0,00000	 Fa niteny kosa ny Jody ka nanao hoe: Inona no famantarana asehonao aminay no manao toy izao hianao? 
43N	2	19	0,00000	 Dia namaly azy Jeso nanao hoe: Ravao ity tempoly ity, fa hatsangako indray amin'ny hateloana. 
43N	2	20	0,00000	 Ka hoy ny Jody: Enina amby efa-polo taona no nanaovana ity tempoly ity, ka hianao ve dia hanangana azy indray amin'ny hateloana e? 
43N	2	21	0,00000	 Ny vatany anefa no tempoly nolazainy. 
43N	2	22	0,00000	 Ary nony tafatsangana tamin'ny maty izy, dia tsaroan'ny mpianany fa voalazany izany, ka nino ny Soratra Masina sy ny teny voalazan'i Jeso izy ireo.
43N	2	23	0,00000	 Raha mbola tany Jerosalema izy tamin'ny fetin'ny Paka, dia maro no nino ny anarany, fa nahita ny fahagagana nataony; 
43N	2	24	0,00000	 nefa tsy natoky azy ireo Jeso, satria nahalala azy rehetra izy, 
43N	2	25	0,00000	 sady tsy mba nila olona hilaza aminy ny amin'ny olona izy, fa ny tenany ihany dia nahalala izay ao am-pon'ny olona.
43N	3	1	0,00000	[NY RESAK'I JESO TAMIN'I NIKODEMA - JOANY MANAMBARA AN'I JESO INDRAY] Nisy Farisiana anankiray atao hoe Nikodema, isan'ny lehibe tamin'ny Jody. 
43N	3	2	0,00000	 Nankao amin'i Jeso izy nony alina ka nanao taminy hoe : Raby, fantatray fa Mpampianatra avy amin' Andriamanitra hianao, fa tsy misy olona hahefa izao fahagagana ataonao izao raha tsy Andriamanitra no momba azy. 
43N	3	3	0,00000	 Dia namaly Jeso ka nanao taminy hoe: Lazaiko marina dia marina aminao fa raha tsy ateraka indray ny olona, dia tsy mahazo mahita ny fanjakan'Andriamanitra. 
43N	3	4	0,00000	 Ary hoy Nikodema taminy : Ataon'ny olona ahoana no hateraka indray rahefa antitra izy ? Moa mahazo miditra any an-kibon-dreniny indray va izy ka hateraka indray ? 
43N	3	5	0,00000	 Fa hoy Jeso: Lazaiko marina dia marina aminao fa raha tsy ateraky ny rano sy ny Fanahy indray ny olona, dia tsy mahazo miditra amin'ny fanjakan'Andriamanitra. 
43N	3	6	0,00000	 Izay ateraky ny nofo, dia nofo, ary izay ateraky ny Fanahy, dia fanahy. 
43N	3	7	0,00000	 Aza gaga hianao noho ny nilazako taminao hoe: Tsy maintsy hateraka indray hianareo. 
43N	3	8	0,00000	 Ny rivotra mitsoka amin'izay tiany ary renao ny feony, nefa tsy fantatrao izay ihaviany na izay alehany; tahaka izany izay rehetra ateraky ny Fanahy.
43N	3	9	0,00000	 Dia namaly Nikodema ka nanao taminy hoe: Atao ahoana no hahatonga izany? 
43N	3	10	0,00000	 Ary hoy Jeso taminy: Mpampianatra amin'Israely hianao ka tsy mahalala izany va? 
43N	3	11	0,00000	 Lazaiko marina dia marina aminao fa izay fantatray no lazainay, ary izay hitanay no ambaranay, nefa tsy raisinareo ny filazanay. 
43N	3	12	0,00000	 Raha tsy mino ahy hianareo amin'ny filazako ny zavatra ety an-tany, hataonareo ahoana no fino ny filazako ny any an-danitra? 
43N	3	13	0,00000	 Ary tsy nisy niakatra tany an-danitra afa-tsy izay nidina avy tany an-danitra ihany, dia ny Zanak'olona izay any an-danitra. 
43N	3	14	0,00000	 Tahaka ny nanandratan'i Moizy ny bibilava tany an'efitra no tsy maintsy hanandratana ny Zanak'olona koa, 
43N	3	15	0,00000	 mba tsy ho very izay rehetra mino azy, fa hanana ny fiainana mandrakizay. 
43N	3	16	0,00000	 Fa toy izao no nitiavan'Andriamanitra izao tontolo izao: nomeny ny Zanany tokana, mba tsy ho very izay rehetra mino azy, fa hanana ny fiainana mandrakizay.
43N	3	17	0,00000	 Fa Andriamanitra tsy naniraka ny Zanaka tamin'izao tontolo izao, mba hitsara izao tontolo izao, fa mba hamonjy izao tontolo izao. 
43N	3	18	0,00000	 Izay mino azy dia tsy tsaraina: fa izay tsy mino kosa dia efa voatsara rahateo, satria tsy mino ny anaran'ny Zanak'Andriamanitra tokana. 
43N	3	19	0,00000	 Ary izao no fitsarana: tonga amin'izao tontolo izao ny fahazavana, nefa naleon'ny olona ny aizina toy izay ny fahazavana, satria ratsy ny asany. 
43N	3	20	0,00000	 Fa izay rehetra manao ratsy dia tsy tia ny fahazavana, ka tsy manatona ny fahazavana sao hita miharihary ny asany; 
43N	3	21	0,00000	 fa izay manao ny marina no manatona ny fahazavana, mba hiharihary ny asany, fa atao amin'Andriamanitra.
43N	3	22	0,00000	 Taorian'izany, dia nankany amin'ny tany Jodea Jeso sy ny mpianany, ary niara-nitoetra tamin'izy ireo tany, sady nanao batemy ny olona. 
43N	3	23	0,00000	 Joany koa nanao batemy tany Enòna akaikin'i Salima, fa be rano tao, ka nanatona ny olona sy nataony batemy; 
43N	3	24	0,00000	 fa tsy mbola natao tao an-tranomaizina Joany. 
43N	3	25	0,00000	 Ary nifanditra tamin'ny Jody anankiray any amin'ny fanadiovana ny mpianatr'i Joany, 
43N	3	26	0,00000	 ka nankany amin'i Joany ny mpianany nanao taminy hoe: Raby, ilay teny aminao, teny an-dafin'ny Jordany, izay nambaranao manko, ka indro manao batemy koa ary mankany aminy ny olona rehetra. 
43N	3	27	0,00000	 Dia namaly Joany ka nanao hoe: Tsy mahazo mandray na inona na inona ny olona raha tsy nomena azy avy any an-danitra izany. 
43N	3	28	0,00000	 Ary hianareo ihany no vavolombelon'ny nilazako hoe: Tsy Kristy aho, fa nirahina hialoha azy. 
43N	3	29	0,00000	 Izay manana ny ampakarina no mpampakatra; fa ny sakaizan'ny mpampakatra izay mitsangana eo sy mihaino azy, dia faly tokoa mandre ny feon'ny mpampakatra; ary izany hafaliana izany no tanteraka amiko. 
43N	3	30	0,00000	 Izy tsy maintsy mitombo, fa izaho kosa tsy maintsy mihena.
43N	3	31	0,00000	 Izay avy any ambony no ambonin'ny olona rehetra; fa izay avy amin'ny tany dia tany, ka ny ety an-tany ihany no lazainy. Izay avy any an-danitra no ambonin'ny olona rehetra; 
43N	3	32	0,00000	 ary izay efa hitany sy reny no ambarany, nefa tsy misy mandray ny fanambarany. 
43N	3	33	0,00000	 Izay nandray ny fanambarany dia nanisy tombo-kase fa marina Andriamanitra. 
43N	3	34	0,00000	 Satria izay nirahin'Andriamanitra dia milaza ny tenin'Andriamanitra fa tsy misy fetrany no fanomen'Andriamanitra ny Fanahy. 
43N	3	35	0,00000	 Ny Ray tia ny Zanaka, ka napetrany eo am-pelatànany ny zavatra rehetra. 
43N	3	36	0,00000	 Izay mino ny Zanaka no manana ny fiainana mandrakizay, fa izay tsy mino ny Zanaka dia tsy hahita ny fiainana, fa itoeran'ny hatezeran'Andriamanitra.
43N	4	1	0,00000	[JESO SY ILAY VEHIVAVY SAMARITANA - ILAY ZANAKALAHIN'NY MANAMBONINAHITRA TAO KAFARNAOMA] Nony fantatry ny Tompo fa ren'ny Farisiana hoe maromaro kokoa ny mpianatr'i Jeso sy ny olona ataony batemy noho ny an'i Joany 
43N	4	2	0,00000	 - na dia tsy izy aza fa ny mpianany no nanao batemy ny olona, - 
43N	4	3	0,00000	 dia niala tany Jodea izy ka nankany Galilea indray. 
43N	4	4	0,00000	 Ary tsy maintsy hamaky an'i Samaria izy, 
43N	4	5	0,00000	 ka tonga tany amin'ny tanànan'i Samaria anankiray atao hoe Sikara, akaikin'ny saha nomen'i Jakoba an'i Josefa zanany; 
43N	4	6	0,00000	 teo no nisy ny fantsakan'i Jakoba. Ary sasatry ny dia nalehany Jeso ka nipetraka tsotra izao teo amoron'ny fantsakana, tokony ho tamin'ny ora fahenina.
43N	4	7	0,00000	 Dia inty nisy vehivavy Samaritana anankiray tonga teo hantsaka rano, ka hoy Jeso taminy: Mba omeo kely aho hosotroiko,
43N	4	8	0,00000	 fa lasa nankany an-tanàna hividy hanina ny mpianany. 
43N	4	9	0,00000	 Dia hoy ilay vehivavy Samaritana taminy: Nahoana hianao no Jody ka no mangataka rano hosotroina amiko, nefa aho vehivavy Samaritana? (Fa tsy mifankahay moa ny Jody sy ny Samaritana).
43N	4	10	0,00000	 Namaly Jeso ka nanao taminy hoe: Raha fantatrao mantsy ny fanomezan'Andriamanitra sy izay milaza aminao hoe: Mba omeo kely aho hosotroiko, dia hianao indray aza no ho nangataka taminy, ka homeny rano velona.
43N	4	11	0,00000	 Hoy ravehivavy taminy: hianao, Tompoko, tsy manan-kanovozana, ary ny fantsakana lalina; ka aiza ange no hahazoanao izany rano velona izany?
43N	4	12	0,00000	 Hianao angaha lehibe noho i Jakoba razantsika, izay nahazoanay ity fantsakana ity sy nisotro teto na ny tenany, na ny zanany mbamin'ny bibiny?
43N	4	13	0,00000	 Dia hoy Jeso namaly azy: Izay rehetra misotro amin'ity rano ity mbola hangetaheta ihany; fa izay hisotro amin'ny rano homeko azy no tsy hangetaheta mandrakizay,
43N	4	14	0,00000	 satria ny rano homeko azy, dia ho tonga loharano miboiboika ao anatiny hatrany amin'ny fiainana mandrakizay.
43N	4	15	0,00000	 Ka hoy ravehivavy taminy: Omeo amin'izany rano izany re aho, Tompoko, mba tsy hangetaheta intsony, dia tsy hankaty hantsaka koa.
43N	4	16	0,00000	 Fa hoy Jeso taminy: Mandehana miantsoa ny vadinao, ka mankanesa atý.
43N	4	17	0,00000	 Tsy manam-bady aho, hoy ravehivavy. Dia hoy Jeso taminy: Marina ny filazanao hoe: tsy manam-bady aho;
43N	4	18	0,00000	 fa efa nanam-bady indimy hianao, ary tsy vadinao ilay itoeranao ankehitriny, ka marina ny voalazanao. 
43N	4	19	0,00000	 Dia hoy ravehivavy taminy: Tompoko, hitako fa Mpaminany hianao. 
43N	4	20	0,00000	 Ny razanay nivavaka teo amin'io tendrombohitra io, ary hianareo kosa milaza fa any Jerosalema no tsy maintsy hivavahana. 
43N	4	21	0,00000	 Ary hoy Jeso taminy: Ravehivavy, minoa ahy, fa tonga ny andro, ka tsy amin'io tendrombohitra io na any Jerosalema aza no hivavahanareo amin'ny Ray. 
43N	4	22	0,00000	 Hianareo mivavaka amin'izay tsy fantatrareo, fa izahay no mivavaka amin'izay fantatray, satria avy amin'ny Jody ny famonjena. 
43N	4	23	0,00000	 Fa ho avy ny andro, ary efa tonga sahady aza, izay hivavahan'ny mpivavaka marina amin'ny Ray amin'ny fanahy sy fahamarinana, fa ny mpivavaka aminy toy izany no tadiavin'ny Ray. 
43N	4	24	0,00000	 Andriamanitra dia fanahy, ary izay mivavaka aminy tsy maintsy mivavaka amin'ny fanahy sy fahamarinana. 
43N	4	25	0,00000	 Dia namaly ravehivavy ka nanao taminy hoe: Fantatro fa avy ny Mesia (izay atao hoe Kristy); ka rahefa tonga izy, dia hanambara amintsika ny zavatra rehetra. 
43N	4	26	0,00000	 Hoy Jeso taminy: Izaho izay miresaka aminao izao no izy.
43N	4	27	0,00000	 Tamin'izay dia tonga ny mpianany ka gaga, satria vehivavy no niresahany; nefa tsy nisy nanao hoe: Inona no tadiavinao? na: Ahoana no iresahanao aminy? 
43N	4	28	0,00000	 Ravehivavy kosa tamin'izay dia nandao ny sininy ka lasa nankany an-tanàna nilaza tamin'ny olona hoe: 
43N	4	29	0,00000	 Andeha hianareo hizaha izao Lehilahy izao, fa nolazainy tamiko avokoa ny nataoko rehetra; ka izao angaha no Kristy? 
43N	4	30	0,00000	 Dia nivoaka avy tao an-tanàna ny olona hanatona an'i Jeso. 
43N	4	31	0,00000	 Mbola tsy tonga ny olona dia nanasa azy ny mpianany nanao hoe: Hano, Raby ô. 
43N	4	32	0,00000	 Fa hoy izy taminy: Izaho manan-kanin-kohanina izay tsy fantatrareo. 
43N	4	33	0,00000	 Dia nifampilaza hoe ny mpianany: Nisy olona nanati-javatra hohaniny angaha? 
43N	4	34	0,00000	 Fa hoy Jeso tamin'izy ireo: Ny haniko dia ny manao ny sitra-pon'izay naniraka ahy, sy ny manatanteraka ny asany. 
43N	4	35	0,00000	 Moa tsy lazainareo fa mbola efa-bolana sisa ny taom-pijinjana? Kanefa lazaiko aminareo: Atopazy ny masonareo, ka tazano ny eny an-tsaha, fa efa manopy mena sahady ny vary ka efa ho fijinja. 
43N	4	36	0,00000	 Izay mijinja dia mandray karama, ary mamory vokatra ho an'ny fiainana mandrakizay, mba hiara-mifaly ny mpamafy sy ny mpijinja. 
43N	4	37	0,00000	 Fa amin'ity marina ilay ohabolana hoe: Hafa no mamafy, hafa no mijinja. 
43N	4	38	0,00000	 Nirahiko hijinja amin'izay tsy nasainareo hianareo, fa olon-kafa no niasa, ka hianareo no nanohy ny asany.
43N	4	39	0,00000	 Maro ny Samaritana tamin'izany tanàna izany no nino azy, noho ny tenin-dravehivavy nanao hoe: Nolazainy tamiko avokoa ny nataoko rehetra. 
43N	4	40	0,00000	 Fa nony tonga teo aminy ny Samaritana, dia nangataka azy hitoetra tao aminy, ary nitoetra tao indroa andro izy. 
43N	4	41	0,00000	 Ka vao mainka maro aza no nino azy noho ny teny nataony, 
43N	4	42	0,00000	 sy nanao tamin-dravehivavy hoe: Tsy noho ny filazanao intsony no inoanay fa ny tenanay izao no nandre, ka fantatray fa izy tokoa no Mpamonjy ny olona.
43N	4	43	0,00000	 Nony afaka ny indroa andro, dia niala tao izy ka nankany Galilea. 
43N	4	44	0,00000	 Fa araka ny efa voalazany dia tsy misy mpaminany hajaina amin'ny taniny. 
43N	4	45	0,00000	 Ary nony tonga tany Galilea izy, dia noraisin'ny Galileana, satria efa hitany izay rehetra nataony tany Jerosalema tamin'ny andro fety, fa tany koa izy ireo tamin'ny fety. 
43N	4	46	0,00000	 Dia nankany Kanà any Galilea indray izy, tany amin'ilay nanovàny ny rano ho divay. Ary nisy kosa manamboninahitra anankiray nanan-janakalahy narary tany Kafarnaoma, 
43N	4	47	0,00000	 ka nony reny fa hoe tonga avy any Jodea ao Galilea Jeso, dia nanatona azy izy ka nangataka azy hidina hanasitrana ny zanany efa ho faty. 
43N	4	48	0,00000	 Fa hoy Jeso taminy: Raha tsy mahita famantarana sy fahagagana hianareo, dia tsy mba mety mino; 
43N	4	49	0,00000	 ka hoy ilay manamboninahitra taminy: Andeha re, Tompoko dieny mbola tsy maty ny zanako. 
43N	4	50	0,00000	 Dia hoy Jeso taminy: Modia, fa velona ny zanakao. Ary nino ny teny nolazain'i Jeso taminy izy ka lasa nody. 
43N	4	51	0,00000	 Nony nandeha izy, dia notsenain'ny ankiziny, ka nilazany fa velona ny zanany. 
43N	4	52	0,00000	 Ary nanontaniany azy ireo ny ora nahasitranany ka hoy ireo taminy: Omaly tamin'ny ora fahafito no nialan'ny tazo taminy. 
43N	4	53	0,00000	 Dia fantatry ny rainy, fa tamin'izany ora izany indrindra no nilazan'i Jeso taminy hoe: Velona ny zanakao, ka nino izy sy ny mpianakaviny rehetra. 
43N	4	54	0,00000	 Izany no fahagagana faharoa nataon'i Jeso, rahefa tonga tany Galilea avy tany Jodea izy.
43N	5	1	0,00000	[ILAY MALEMY TAO BETESDÀ - TAFINTOHINA NY JODY - NY NANOHERAN'I JESO NY JODY - NY ITOVIANY SY IARAHANY MIASA AMIN'NY RAINY - NY ASA ATAONY NO MANAMBARA AZY] Taorian'izany, nisy andro fety tamin'ny Jody, ka niakatra tany Jerosalema Jeso. 
43N	5	2	0,00000	 Ary any Jerosalema ao akaikin'ny vavahadin'ny ondry, dia misy dobo anankiray atao hoe Betesdà amin'ny teny hebrio, izay misy trano heva dimy. 
43N	5	3	0,00000	 Nisy marary maro nandry tamin'ireo trano ireo, dia ny jamba, ny mandringa, ny malemy, izay niandry ny fihetsiketsehan'ny rano. 
43N	5	4	0,00000	 Fa nidina tao anatin'ny dobo ny anjelin'Andriamanitra indraindray nampihetsiketsika ny rano, ka izay niroboka voalohany ao anatin'ny dobo rahefa nihetsiketsika ny rano, dia sitrana, na inona na inona aretiny. 
43N	5	5	0,00000	 Ary nisy lehilahy anankiray narary hatramin'ny valo amby telo-polo taona teo. 
43N	5	6	0,00000	 Nony nahita azy nivalandòtra teo Jeso, sady fantany fa ela no naharariany, dia hoy izy taminy: Te-ho sitrana ve hianao? 
43N	5	7	0,00000	 Ary hoy ny navalin'ny marary: Tompoko, tsy mba manana olona handroboka ahy amin'ny dobo rahefa mihetsiketsika ny rano; ka nony mba mandeha aho, dia ny hafa no tafidina alohako. 
43N	5	8	0,00000	 Hoy Jeso taminy: Mitsangàna, ento ny fandrianao ka mandehana. 
43N	5	9	0,00000	 Niaraka tamin'izay dia sitrana ralehilahy, ka nentiny ny fandriany dia lasa izy nandeha. Ary sabata ny andro tamin'izay.
43N	5	10	0,00000	 Koa hoy ny Jody tamin'ny vao sitrana: Sabata ny andro, ka tsy mahazo mitondra ny fandrianao hianao.
43N	5	11	0,00000	 Fa hoy ny navaliny azy: Ilay nahasitrana ahy no nanao tamiko hoe: Ento ny fandrianao ka mandehana. 
43N	5	12	0,00000	 Dia hoy ireo nanontany azy: Iza moa izany lehilahy nanao taminao hoe: Ento ny fandrianao ka mandehana, izany? 
43N	5	13	0,00000	 Tsy nahalala azy anefa ilay vao sitrana, fa ny vahoaka moa betsaka, Jeso koa niala teo. 
43N	5	14	0,00000	 Taorian'izany dia hitan'i Jeso tao an-tempoly ralehilahy ka hoy izy taminy: Indro efa sitrana hianao, ka aza manota intsony sao dia ratsy noho ny teo indray no manjò anao. 
43N	5	15	0,00000	 Dia lasa ralehilahy nilaza tamin'ny Jody fa Jeso no nahasitrana azy. 
43N	5	16	0,00000	 Koa nanenjika an'i Jeso ny Jody satria nanao izany tamin'ny andro sabata izy. 
43N	5	17	0,00000	 Fa hoy Jeso taminy: Ny Raiko miasa mandraka ankehitriny, ary izaho koa miasa. 
43N	5	18	0,00000	 Izay indray vao mainka nitady hamono azy ny Jody, satria sady tsy nitandrina ny sabata izy no nilaza fa rainy Andriamanitra, ka nanao ny tenany ho mitovy amin'Andriamanitra. Dia notohizan'i Jeso indray ny teniny, ka hoy izy tamin'izy ireo: 
43N	5	19	0,00000	 Lazaiko marina dia marina aminareo: Tsy mahazo manao na inona na inona ho azy ny Zanaka, afa-tsy izay hitany ataon'ny Ray; ary izay rehetra ataon'ny Ray dia ataon'ny Zanaka koa. 
43N	5	20	0,00000	 Fa tia ny Zanaka ny Ray, maneho aminy izay rehetra ataon'ny tenany, ary mbola haneho aminy asa lehibe noho izao aza izy, mba ho gaga hianareo. 
43N	5	21	0,00000	 Fa toy ny ananganan'ny Ray sy amelomany ny maty no ameloman'ny Zanaka izay tiany koa. 
43N	5	22	0,00000	 Ary ny Ray aza tsy mitsara olona, fa ny Zanaka no nomeny ny fitsarana rehetra, 
43N	5	23	0,00000	 mba hanajan'ny olona rehetra ny Zanaka tahaka ny fanajany ny Ray. Izay tsy manaja ny Zanaka, dia tsy manaja ny Ray izay naniraka azy.
43N	5	24	0,00000	 Lazaiko marina dia marina aminareo: Izay mihaino ny teniko sy mino izay naniraka ahy no manana ny fiainana mandrakizay ka tsy hohelohina, fa efa niala tamin'ny fahafatesana ho amin'ny fiainana izy. 
43N	5	25	0,00000	 Lazaiko marina dia marina aminareo: Avy sady ary efa tonga sahady ankehitriny aza ny andro handrenesan'ny maty ny feon'ny Zanak'Andriamanitra, ka izay handre dia ho velona. 
43N	5	26	0,00000	 Fa toy ny ananan'ny Ray ny fiainana ao anatiny, no nanomezany ny Zanaka hanana ny fiainana ao anatiny koa. 
43N	5	27	0,00000	 Ary nomeny fahefana hitsara izy, satria Zanak'olona. 
43N	5	28	0,00000	 Aza gaga amin'izany, fa avy ny andro handrenesan'izay rehetra any am-pasana ny feon'ny Zanak'Andriamanitra, 
43N	5	29	0,00000	 dia hivoaka izy, ka izay nanao soa dia ho any amin'ny fitsanganam-piainana, fa izay nanao ratsy kosa, dia ho any amin'ny fitsanganam-pahamelohana. 
43N	5	30	0,00000	 Raha izaho ihany, tsy mahazo manao na inona na inona; fa araka izay reko no itsarako, ka marina ny fitsarako, satria tsy mitady ny sitra-poko aho, fa ny sitra-pon' izay naniraka ahy.
43N	5	31	0,00000	 Raha izaho ihany no manambara ny tenako, tsy marina ny fanambarako; 
43N	5	32	0,00000	 fa misy hafa izay manambara ahy, ary fantatro fa marina ny fanambarany ahy. 
43N	5	33	0,00000	 Naniraka tany amin'i Joany hianareo, ary nanambara ny marina izy. 
43N	5	34	0,00000	 Tsy dia ny fanambarana avy amin'olona anefa no iankinako, fa ny mba hahavoavonjy anareo no hilazako izany. 
43N	5	35	0,00000	 Joany dia jiro nirehitra sy nazava, ka nahafinaritra anareo sy nifalianareo vetivety ny fahazavany. 
43N	5	36	0,00000	 Fa manana fanambarana manoatra ny an'i Joany aho, satria ny asa nomen'ny Ray hovitaiko sady ataoko tokoa no manambara fa iraky ny Ray aho. 
43N	5	37	0,00000	 Ary ny Ray izay naniraka ahy dia izy indrindra no nanambara ahy. Hianareo tsy nandre ny feony na oviana na oviana, na nahita ny tarehiny, 
43N	5	38	0,00000	 sady tsy manana ny teniny mitoetra ao anatinareo, noho hianareo tsy mino ilay nirahiny.
43N	5	39	0,00000	 Mandinika ny Soratra Masina hianareo, satria ataonareo fa ao no anananareo ny fiainana mandrakizay, ary ireny indrindra no manambara ahy; 
43N	5	40	0,00000	 nefa tsy mety manatona ahy hianareo mba hanananareo ny fiainana. 
43N	5	41	0,00000	 Izany akory tsy dia fitadiavako voninahitra amin'olombelona; 
43N	5	42	0,00000	 fa fantatro hianareo, fa tsy manana ny fitiavana an'Andriamanitra ao aminareo. 
43N	5	43	0,00000	 Avy aho amin'ny anaran'ny Raiko, nefa tsy raisinareo; raha misy hafa avy amin'ny anaran'ny tenany anefa, dia horaisinareo ihany izy. 
43N	5	44	0,00000	 Hataonareo ahoana kosa moa no fino? Koa aminareo samy hianareo no ilanareo ny voninahitrareo, fa ny voninahitra amin'Andriamanitra irery tsy tadiavinareo tsinona! 
43N	5	45	0,00000	 Aza ataonareo fa izaho no hiampanga anareo amin'ny Ray; ao no hiampanga anareo, dia Moizy, izay itokianareo. 
43N	5	46	0,00000	 Fa raha mba nino an'i Moizy hianareo, dia hino ahy koa; satria nanoratra nanambara ahy izy. 
43N	5	47	0,00000	 Ary raha tsy mino izay nosoratany koa hianareo, hataonareo ahoana no fino ny teniko?
43N	6	1	0,00000	[NY NAMPITOMBOAN'I JESO NY MOFO DIMY - NY MOFON'AINA - NY NANDEHANANY TENY AMBONIN'NY RANOMASINA - IZAY TENA MOFO AVY ANY AN-DANITRA - IZY JESO NO ILAY TENA MOFO AVY ANY AN-DANITRA] Nony afaka izany dia lasa nankany an-dafin'ny ranomasin'i Galilea, na ny farihin'i Tiberiady Jeso, 
43N	6	2	0,00000	 ary vahoaka be no nanaraka azy, noho izy ireo nahita ny fahagagana nataony tamin'ny marary. 
43N	6	3	0,00000	 Dia niakatra tany an-tendrombohitra Jeso, ka nipetraka teo izy mbamin'ny mpianany. 
43N	6	4	0,00000	 Efa akaiky ny Paka andro lehibe tamin'ny Jody.
43N	6	5	0,00000	 Nony nanopy ny masony Jeso, ka nahita ireto vahoaka be nanatona azy, dia hoy izy tamin'i Filipo: Aiza no hividianantsika mofo hohanin'ireo? 
43N	6	6	0,00000	 Fantany rahateo ny hataony, fa ny hitsapany azy no nilazany an'izany. 
43N	6	7	0,00000	 Dia hoy Filipo taminy: Na dia mofo-na denie roan-jato aza, tsy ampy hahazoan'izy ireo sombiny kely avy akory. 
43N	6	8	0,00000	 Ny anankiray tamin'ny mpianany koa, dia Andre rahalahin'i Simona Piera, nilaza taminy hoe: 
43N	6	9	0,00000	 Misy zazalahy anankiray manana mofo orja dimy sy hazandrano roa ao: fa ho ampy inona izany amin'ny olona maro be toy izao? 
43N	6	10	0,00000	 Dia hoy Jeso: Asaovy mipetraka ny olona. Ary nisy ahitra be teo, ka dia nipetraka ny olona, ary tokony ho dimy arivo no isan'ny lehilahy. 
43N	6	11	0,00000	 Dia nandray ny mofo Jeso, ka nony efa nisaotra dia nizara azy tamin'izay nipetraka ary nomeny toy izany koa ny hazandrano sady nampanaranany fo. 
43N	6	12	0,00000	 Rahefa voky izy ireo, dia hoy Jeso tamin'ny mpianany: Angony ny sombitsombiny sisa tsy lany, mba tsy hisy very. 
43N	6	13	0,00000	 Dia nangoniny, ka nahafeno sobiky roa ambin'ny folo ny sombitsombin'ny mofo dimy sisa tsy lanin'izay nihinana.
43N	6	14	0,00000	 Nony nahita ny fahagagana nataon'i Jeso ireo olona ireo, dia nanao hoe: Ity tokoa no ilay Mpaminany ho avy amin'izao tontolo izao. 
43N	6	15	0,00000	 Dia fantatr'i Jeso fa ho avy haka azy an-keriny hatao mpanjaka izy ireo, ka lasa indray izy irery nankany an-tendrombohitra.
43N	6	16	0,00000	 Nony hariva ny andro, nidina nankeny amoron-dranomasina ny mpianany, 
43N	6	17	0,00000	 dia niondrana tamin'ny sambo kely ka nita ny ranomasina ho any Kafarnaoma. Efa alina ny andro tamin'izay, nefa tsy mbola tonga teo aminy Jeso, 
43N	6	18	0,00000	 ary nanonja ny ranomasina, fa nifofofofo mafy ny rivotra. 
43N	6	19	0,00000	 Rahefa nivoy tokony ho dimy amby roa-polo na telo-polo stady izy ireo, dia nahita an'i Jeso nandeha teny ambony ranomasina sy nanatona ny sambo kely, ka natahotra. 
43N	6	20	0,00000	 Fa hoy izy taminy: Izaho ihany, fa aza matahotra. 
43N	6	21	0,00000	 Dia naniry handray azy ho eo an-tsambo kely izy ireo, ka niaraka tamin'izay dia tafatody tamin'ny tany nokasainy haleha ny sambo.
43N	6	22	0,00000	 Nony ampitso, tsaroan'ny vahoaka izay nijanona teny an-dafin'ny ranomasina fa tsy nisy afatsy sambo kely anankiray no teo, ary Jeso tsy niara-niondrana an-tsambo tamin'ny mpianany, fa ny mpianany ihany no nandeha; 
43N	6	23	0,00000	 nefa nisy sambo kely hafa maro avy any Tiberiady tonga tao akaikin'ny tany nanomezan'ny Tompo mofo hohaniny rahefa nisaotra izy. 
43N	6	24	0,00000	 Dia niondrana tamin'ireo sambo ireo izy nony nahita fa tsy teo Jeso na ny mpianany, ka nankany Kafarnaoma hitady an'i Jeso. 
43N	6	25	0,00000	 Ary rahefa hitany teny an-dafin'ny ranomasina izy, dia nilazany hoe: Raby, oviana no tonga teto hianao?
43N	6	26	0,00000	 Dia namaly Jeso ka nanao taminy hoe: Lazaiko marina dia marina aminareo: Hianareo no mitady ahy dia tsy noho ny nahitanareo fahagagana, fa noho ny nihinananareo ny mofo ka voky. 
43N	6	27	0,00000	 Miasà hianareo, tsy mba hahazo ny hanina mety ho levona, fa ny hanina maharitra ho amin'ny fiainana mandrakizay, dia izay homen'ny Zanak'olona anareo; fa izy no nasian'Andriamanitra Ray tombo-kase. 
43N	6	28	0,00000	 Ary hoy izy ireo taminy: Inona àry no hataonay mba hiasanay ny asan'Andriamanitra? 
43N	6	29	0,00000	 Namaly Jeso ka nanao tamin'izy ireo hoe: Izao no asan'Andriamanitra, dia ny hinoanareo ilay nirahiny. 
43N	6	30	0,00000	 Fa hoy ireo taminy: Inona àry no fahagagana ataonao, mba ho hitanay ka hinoanay anao? Inona no asa ataonao? 
43N	6	31	0,00000	 Ny razantsika nihinana ny mana tany an'efitra araka ny voasoratra hoe: Mofo avy any an-danitra no nomeny azy hohaniny. 
43N	6	32	0,00000	 Dia hoy Jeso taminy: Lazaiko marina dia marina aminareo fa tsy Moizy no nanome anareo ny mofo avy any an-danitra, fa ny Raiko no manome anareo ny mofo avy any an-danitra izay tena izy tokoa; 
43N	6	33	0,00000	 satria izay mofo midina avy any an-danitra sy manome ny fiainana an'izao tontolo izao no mofon'Andriamanitra. 
43N	6	34	0,00000	 Ary hoy izy ireo taminy: Tompo ô, omeo anay mandrakariva izany mofo izany. 
43N	6	35	0,00000	 Dia hoy Jeso taminy: Izaho no mofon'aina; izay manatona ahy tsy mba ho noana intsony, ary izay mino ahy tsy hangetaheta mandrakizay. 
43N	6	36	0,00000	 Fa efa voalazako taminareo, fa nahita ahy hianareo, nefa tsy mino. 
43N	6	37	0,00000	 Izay rehetra omen'ny Ray ahy no hanatona ahy, ary izay manatona ahy dia tsy horoahiko any ivelany, 
43N	6	38	0,00000	 satria izaho no nidina avy any an-danitra dia tsy ny hanao ny sitra-poko, fa ny sitra-pon'izay naniraka ahy. 
43N	6	39	0,00000	 Ary izao no sitra-pon'izay naniraka ahy, dia ny tsy hamelako hisy very izay rehetra nomeny ahy, fa ny mba hananganako azy amin'ny farandro. 
43N	6	40	0,00000	 Satria izao no sitra-pon'ny Raiko izay naniraka ahy, dia ny mba hahazo ny fiainana mandrakizay izay rehetra mahita ny Zanaka ka mino azy, ary izaho hanangana azy amin'ny farandro.
43N	6	41	0,00000	 Dia nimonomonona taminy ny Jody satria izy nanao hoe: Izaho no mofo velona izay nidina avy tany an-danitra. 
43N	6	42	0,00000	 Moa tsy Jeso zanak'i Josefa va ity, hoy izy ireo, izay fantatsika ny rainy aman-dreniny? Ka ahoana ary no anaovany hoe: Nidina avy any an-danitra aho? 
43N	6	43	0,00000	 Fa namaly Jeso ka nanao taminy hoe: Aza mimonomonona hianareo. 
43N	6	44	0,00000	 Tsy misy olona mahay manatona ahy akory raha tsy taomin'ny Ray izay naniraka ahy, ary izaho hanangana azy amin'ny farandro. 
43N	6	45	0,00000	 Voasoratra ao amin'ny mpaminany hoe: Hampianarin'Andriamanitra izy rehetra. Koa izay rehetra nahare tamin'ny Ray ka nianatra taminy no manatona ahy. 
43N	6	46	0,00000	 Tsy dia hoe nisy nahita ny Ray akory: fa ilay avy amin'Andriamanitra no hàny nahita ny Ray. 
43N	6	47	0,00000	 Lazaiko marina dia marina aminareo: Izay mino ahy no manana ny fiainana mandrakizay.
43N	6	48	0,00000	 Izaho no mofon'aina. 
43N	6	49	0,00000	 Ny razanareo nihinana ny mana tany an'efitra, nefa maty ihany; 
43N	6	50	0,00000	 tsy toy izany ny mofo nidina avy any an-danitra, fa tsy ho faty izay mihinana azy. 
43N	6	51	0,00000	 Izaho no mofo velona izay nidina avy any an-danitra: 
43N	6	52	0,00000	 raha misy mihinana ity mofo ity dia ho velona mandrakizay izy, ary ny mofo izay homeko dia ny nofoko ho fiainan'izao tontolo izao. 
43N	6	53	0,00000	 Dia nifanditra ny Jody nanao hoe: Hataon'ilay io ahoana àry no fanome antsika ny nofony hohanina? 
43N	6	54	0,00000	 Fa hoy Jeso tamin'izy ireo: Lazaiko marina dia marina aminareo fa raha tsy mihinana ny nofon'ny Zanak'olona hianareo sy tsy misotro ny rany, dia tsy manana ny fiainana ao aminareo. 
43N	6	55	0,00000	 Izay mihinana ny nofoko sy misotro ny rako no manana ny fiainana mandrakizay; ary izaho hanangana azy amin'ny farandro. 
43N	6	56	0,00000	 Fa tena fihinana ny nofoko, ary tena fisotro ny rako. 
43N	6	57	0,00000	 Izay mihinana ny nofoko sy misotro ny rako, dia mitoetra ao anatiko, ary izaho ao anatiny. 
43N	6	58	0,00000	 Velona ny Ray naniraka ahy, izaho koa dia velona amin'ny Ray: toy izany koa no hahavelona amiko izay mihinana ahy. 
43N	6	59	0,00000	 Izany àry no mofo nidina avy any an-danitra: tsy mba tahaka ny razanareo izay nihinana mana nefa maty ihany; fa izay mihinana ity mofo ity kosa dia ho velona mandrakizay.
43N	6	60	0,00000	 Izany no nolazainy raha nampianatra tao amin'ny sinagoga tany Kafarnaoma izy. 
43N	6	61	0,00000	 Betsaka tamin'ny mpianany nony nandre izany no nanao hoe: Sarotra izany teny izany, ka iza no mahahaino izany? 
43N	6	62	0,00000	 Ary fantatr'i Jeso tao am-pony fa nimonomonona tamin'izany ny mpianany, ka hoy izy taminy: Mahatafintohina anareo va izany? 
43N	6	63	0,00000	 Hanao ahoana hianareo, raha mahita ny Zanak'olona miakatra any amin'izay toerany taloha. 
43N	6	64	0,00000	 Ny Fanahy no mahavelona, ny nofo tsy mahasoa ohatr'inona akory; ny teny voalazako taminareo dia fanahy sy fiainana. 
43N	6	65	0,00000	 Nefa misy tsy mino aminareo. Fa fantatr'i Jeso hatramin'ny voalohany, izay tsy hino sy izay hamadika azy. 
43N	6	66	0,00000	 Ary hoy izy: Izany no nilazako taminareo fa tsy misy mahay manatona ahy raha tsy nomen'ny Ray azy izany. 
43N	6	67	0,00000	 Hatramin'izay dia maro tamin'ny mpianany no nihemotra, ka tsy niaraka taminy intsony. 
43N	6	68	0,00000	 Ka hoy Jeso tamin'ny roa ambin'ny folo lahy: Hianareo koa va mba te-hiala? 
43N	6	69	0,00000	 Dia namaly Simona Piera ka nanao taminy hoe: Tompo ô, hankany amin'iza àry izahay? Hianao no manana ny tenin'ny fiainana mandrakizay; 
43N	6	70	0,00000	 ary izahay efa nino sy nahalala fa hianao no ilay Masin'Andriamanitra. 
43N	6	71	0,00000	 Jeso namaly azy ireo hoe: Moa tsy izaho no nifidy anareo roa ambin'ny folo lahy? nefa demony ny iray aminareo. 
43N	6	72	0,00000	 Jodasy zanak'i Simona Iskariota no nantsoiny, fa io, izay isan'ny roa ambin'ny folo lahy, no hamadika azy.
43N	7	1	0,00000	[NY NIAKARAN'I JESO TAO JEROSALEMA TAMIN'NY FETIN'NY TRANOLAY - NY NAMPIANARANY TAO AN-TEMPOLY - NY NITADIAVAN'NY LOHOLONA HISAMBOTRA AZY - NY TSY FIFANARAHAN'NY OLONA HEVITRA NY AMINY] Taorian'izany dia nitety an'i Galilea Jeso fa tsy nety nankany Jodea, satria nitady hahafaty azy ny Jody. 
43N	7	2	0,00000	 Nony efa akaiky ny fetin'ny Jody atao hoe fetin'ny Tranolay, 
43N	7	3	0,00000	 dia hoy ny rahalahiny taminy: Mialà eto hianao, ka mankanesa any Jodea, mba ho hitan'ny mpianatrao koa ny asa ataonao; 
43N	7	4	0,00000	 fa tsy misy mitady ny tenany ho fantatr'olona ka manao zavatra amin'ny takona. Raha manao izany zavatra izany hianao, dia misehoa amin'izao tontolo izao.
43N	7	5	0,00000	 Fa na dia ny rahalahiny aza tsy nino azy.
43N	7	6	0,00000	 Dia hoy Jeso taminy: Tsy mbola tonga ny fotoako, fa ny fotoanareo no eo mandrakariva. 
43N	7	7	0,00000	 Satria tsy mahay mankahala anareo izao tontolo izao, fa izaho no halany, noho izaho milaza fa ratsy ny asany. 
43N	7	8	0,00000	 Mandehana miakatra mamonjy ny fety hianareo; fa izaho tsy miakatra mamonjy izany, satria tsy mbola tonga ny fotoako. 
43N	7	9	0,00000	 Rahefa nilaza izany izy dia nijanona tao Galilea. 
43N	7	10	0,00000	 Kanjo nony lasa ny rahalahiny, dia mba niakatra hamonjy ny fety ihany koa izy, saingy tsy nisehoseho, fa toa niafinafina.
43N	7	11	0,00000	 Koa nitady azy ny Jody tamin'ny andro fety nanao hoe: Aiza izy? 
43N	7	12	0,00000	 Ary nitakoritsika azy be ihany ny vahoaka; ny sasany nanao hoe: Tsara fanahy izy; ny sasany kosa nanao hoe: Tsia, fa manoloky ny vahoaka izy. 
43N	7	13	0,00000	 Nefa tsy nisy sahy niresaka azy ampahibemaso noho ny fahatahorany ny Jody.
43N	7	14	0,00000	 Nony mby teo an-tenatenan'ny fety, niakatra tao amin'ny tempoly Jeso, ka nampianatra. 
43N	7	15	0,00000	 Dia gaga ny Jody ka nanao hoe: Ahoana re no ahaizany taratasy, nefa tsy nianatra izy tsinona? 
43N	7	16	0,00000	 Namaly Jeso ka nanao taminy hoe: Tsy ahy ny fampianarako, fa an'ilay naniraka ahy. 
43N	7	17	0,00000	 Ka raha misy te-hanao ny sitra-pon'Andriamanitra, dia hahalala na avy amin'Andriamanitra ny fampianarako, na miteny ho ahy aho. 
43N	7	18	0,00000	 Izay miteny ho azy dia mitady ny voninahitry ny tenany; fa izay mitady ny voninahitr'ilay naniraka azy no marina, ary tsy misy fitaka ao aminy. 
43N	7	19	0,00000	 Moa tsy nomen'i Moizy ny Lalàna va hianareo? nefa tsy misy aminareo mahatanteraka ny Lalàna. 
43N	7	20	0,00000	 Nahoana no mitady hahafaty ahy hianareo? Dia namaly ny vahoaka ka nanao hoe: Azon'ny demony hianao; iza no mitady hahafaty anao eo?
43N	7	21	0,00000	 Fa namaly Jeso ka nanao taminy hoe: Asa iray monja no nataoko, dia safotra hianareo rehetra. 
43N	7	22	0,00000	 Nefa ny famorana nomen'i Moizy anareo (na tsy Moizy, fa ny razana no nihaviany), dia ataonareo na amin'ny sabata aza. 
43N	7	23	0,00000	 Ka raha forana ny olona na dia amin'ny sabata aza, mba tsy hofoanana ny Lalàn'i Moizy, nahoana no dia tezitra amiko hianareo, raha lehilahy anankiray no mba nositraniko tamin'ny sabata ny tenany manontolo? 
43N	7	24	0,00000	 Aza dia mitsara araka ny ivelany, fa mbà mitsara araka ny marina. 
43N	7	25	0,00000	 Tamin'izay dia nisy mponina sasany tao Jerosalema nanao hoe: Moa tsy izy io ilay tadiavin-dry zareo hovonoina? 
43N	7	26	0,00000	 Ary nahoana no miteny ampahibemaso izy io, ka no tsy misy sahy miteny azy akory? Sao dia efa fantatry ny loholona kosa fa io no Kristy? 
43N	7	27	0,00000	 Ny nihavian'izy io anefa fantatsika; fa ny hihavian'ny Kristy kosa tsy misy hahalala rahefa tonga izy. 
43N	7	28	0,00000	 Dia niantso àry Jeso tao am-pampianarana tao amin'ny tempoly ka nanao hoe: Fantatrareo aho, ary fantatrareo koa izay nihaviako. Nefa tsy tonga ho ahy aho, fa marina ilay naniraka ahy, fa tsy fantatrareo. 
43N	7	29	0,00000	 Izaho no mahalala azy, satria izy no nihaviako, ary izy no naniraka ahy. 
43N	7	30	0,00000	 Tamin'izay dia nitady hisambotra azy ny olona, kanefa tsy nisy sahy nitana azy, satria tsy mbola tonga ny fotoany. 
43N	7	31	0,00000	 Ary maro tamin'ny vahoaka no nino azy ka nanao hoe: Rahefa tonga ny Kristy, moa hanao fahagagana betsaka kokoa noho ny ataon'ity Lehilahy ity va?
43N	7	32	0,00000	 Ren'ny Farisiana ny vahoaka nitakoritsika toy izany ny aminy, ka naniraka miaramila hisambotra azy ny lohan'ny mpisorona sy ny Farisiana. 
43N	7	33	0,00000	 Fa hoy Jeso: Kely foana sisa no itoerako aminareo dia hankany amin'izay naniraka ahy aho. 
43N	7	34	0,00000	 Hitady ahy hianareo, fa tsy hahita, sady tsy azonareo aleha izay itoerako. 
43N	7	35	0,00000	 Dia nifampilaza hoe ny Jody: Aiza àry no halehany no tsy ho hitantsika izy? Ho any amin'izay miely any amin'ny jentily va re izy, ka hampianatra ny jentily? 
43N	7	36	0,00000	 Ahoana no hevitr'ity teniny hoe: Hitady ahy hianareo fa tsy hahita, sady tsy azonareo aleha izay itoerako?
43N	7	37	0,00000	 Tamin'ny andro lehibe famaranana ny fety, dia nitsangana Jeso ka niantso hoe: Raha misy mangetaheta, aoka izy hanatona ahy ka hisotro. 
43N	7	38	0,00000	 Fa hisy onin-drano velona hiboiboika avy ao anatin'izay mino ahy, araka ny voalazan'ny Soratra Masina. 
43N	7	39	0,00000	 Ny Fanahy horaisin'izay hino azy no nambarany tamin'izany; fa tsy mbola nomena ny Fanahy, satria tsy mbola niditra tamin'ny voninahiny Jeso.
43N	7	40	0,00000	 Nony nandre ireo teny ireo ny vahoaka, ny sasany nanao hoe: Ity tokoa no ilay Mpaminany; 
43N	7	41	0,00000	 ny sasany manao hoe: Ity no Kristy; fa hoy kosa ny sasany: Fa angaha avy any Galilea no ihavian'ny Kristy? 
43N	7	42	0,00000	 Tsy voalazan'ny Soratra Masina va fa avy amin'ny taranak'i Davida, sy avy amin'ny tanàna Betlehema nitoeran'i Davida no hihavian'ny Kristy? 
43N	7	43	0,00000	 Koa nisara-tsaina ny aminy be ihany ny vahoaka. 
43N	7	44	0,00000	 Ny sasany tamin'izy ireo aza nitady hisambotra azy; saingy tsy nisy sahy nitàna azy.
43N	7	45	0,00000	 Dia niverina tany amin'ny lohan'ny mpisorona sy ny Farisiana ny miaramila, ka nilazan'ireo hoe: Ahoana no tsy nitondranareo azy? 
43N	7	46	0,00000	 Fa hoy ny navalin'ny miaramila: Tsy mbola nisy olona niteny tahaka iny Lehilahy iny. 
43N	7	47	0,00000	 Dia hoy ny Farisiana tamin'ireo: Hianareo koa angaha voasolokiny? 
43N	7	48	0,00000	 Jereo ange raha mba misy loholona na Farisiana iray akory nino azy? 
43N	7	49	0,00000	 Ary raha izay vahoaka foana tsy mahalala ny Lalàna akory, dia olona voaozona ireny. 
43N	7	50	0,00000	 Dia Nikodema ilay nanatona an'i Jeso nony alina sy anisan'izy ireo, no nanao taminy hoe: 
43N	7	51	0,00000	 Moa ny Lalàntsika va manameloka olona raha tsy efa re aloha ny teniny, ka fantatra koa izay nataony? 
43N	7	52	0,00000	 Fa namaly izy ireo ka nanao taminy hoe: Hianao koa ve avy any Galilea? Diniho dia ho hitanao fa tsy misy mpaminany avy any Galilea.
43N	7	53	0,00000	 Dia samy lasa nody ho any antranony avy izy ireo.
43N	8	1	0,00000	[ILAY VEHIVAVY AZO NIJANGAJANGA - JESO MILAZA NY TENANY HO FAHAZAVAN'IZAO TONTOLO IZAO - HO FATY AMIN'NY FAHOTANY NY FARISIANA - IZAY TENA ZANAK'I ABRAHAMA - IZAY TENA ZANAK'ANDRIAMANITRA - JESO MILAZA NY TENANY HO ZANAK'ANDRIAMANITRA] Jeso kosa nankany an-tendrombohitra Oliva, 
43N	8	2	0,00000	 fa nony marainakoa vao niverina tany an-tempoly izy, ka nanatona azy ny vahoaka rehetra, dia nipetraka nampianatra azy ireo izy.
43N	8	3	0,00000	 Ary nisy vehivavy anankiray azo nijangajanga nentin'ny mpanora-dalàna sy ny Farisiana, ka narosony teo afovoany. 
43N	8	4	0,00000	 Dia hoy izy tamin'i Jeso: Ry Mpampianatra, azo nijangajanga ity vehivavy ity. 
43N	8	5	0,00000	 Ary Moizy ao amin'ny Lalàna dia nandidy antsika hitora-bato ny olona toy izany, fa hianao kosa mba ahoana, hoy hianao? 
43N	8	6	0,00000	 Izy no nanao izany dia ny hakany fanahy azy, mba hisy hiampangany azy. Fa Jeso kosa niondrika dia nanoratra tamin'ny rantsan-tànany teo amin'ny tany. 
43N	8	7	0,00000	 Ry zareo amin'izany tsy nitsahatra, fa mbola nanontany azy ihany, ka nitraka izy dia nanao taminy hoe: Izay tsy manam-pahotana aminareo no aoka hitora-bato azy voalohany. 
43N	8	8	0,00000	 Dia niondrika indray izy ka nanoratra teo amin'ny tany. 
43N	8	9	0,00000	 Fa ry zareo kosa nony nandre izany, dia nihatakataka tsirairay, ny zokinjokiny no loha làlana, ka Jeso irery sisa nijanona sy ilay vehivavy teo afovoany. 
43N	8	10	0,00000	 Izay vao nitraka Jeso, ka nanao taminy hoe: Ravehivavy, aiza ry zareo niampanga anao teo? Moa tsy nisy nanameloka anao va? 
43N	8	11	0,00000	 Tsy nisy, Tompoko, hoy izy. Izaho koa tsy hanameloka anao, hoy Jeso. Mandehana, ka aza manota intsony.
43N	8	12	0,00000	 Ary niteny tamin'ny olona indray Jeso, ka nanao hoe: Izaho no fahazavan'izao tontolo izao: izay manaraka ahy tsy mandeha amin'ny maizina, fa hanana ny fahazavan'ny fiainana. 
43N	8	13	0,00000	 Dia hoy ny Farisiana taminy: Manambara tena hianao, ka tsy marina ny fanambaranao. 
43N	8	14	0,00000	 Fa namaly Jeso ka nanao taminy hoe: Na dia manambara tena aza aho, dia marina ny fanambarako, satria fantatro izay nihaviako sy izay alehako, ary hianareo tsy mahalala izay ihaviako na izay alehako. 
43N	8	15	0,00000	 Hianareo mitsara araka ny nofo, fa izaho kosa tsy mitsara olona na iza na iza. 
43N	8	16	0,00000	 Ary raha mitsara aho, dia marina ny fitsarako, satria tsy izaho irery, fa izaho sy ny Ray izay naniraka ahy; 
43N	8	17	0,00000	 ka araka ny voasoratra eo amin'ny Lalànareo, dia marina ny fanambaran'ny olona roa. 
43N	8	18	0,00000	 Ary izaho sady manambara ny tenako no ambaran'ny Ray izay naniraka ahy koa. 
43N	8	19	0,00000	 Dia hoy ry zareo taminy: Aiza ny Rainao? Fa Jeso namaly hoe: Samy tsy fantatrareo na izaho na ny Raiko; fa raha mahalala ahy hianareo, dia ho nahalala ny Raiko koa. 
43N	8	20	0,00000	 Teo amin'ny fandatsahan-drakitra no nilazan'i Jeso an'izany, raha nampianatra tao amin'ny tempoly izy; nefa tsy nisy nisambotra azy, satria tsy mbola tonga ny fotoany.
43N	8	21	0,00000	 Hoy indray Jeso tamin'izy ireo: Handeha aho ka hitady ahy hianareo, ary ho faty amin'ny fahotanareo. Izay alehako tsy azonareo aleha. 
43N	8	22	0,00000	 Dia hoy ny Jody: Hamono tena angaha izy no manao hoe: Izay alehako tsy azonareo aleha? 
43N	8	23	0,00000	 Fa hoy izy tamin'izy ireo? Hianareo avy ety an-tany, izaho avy any an-danitra; hianareo olon'izao tontolo izao; izaho tsy mba olon'izao tontolo izao. 
43N	8	24	0,00000	 Izany no nilazako taminareo fa ho faty amin'ny fahotanareo hianareo; satria raha tsy mino hianareo fa izaho no izy, dia ho faty amin'ny fahotanareo hianareo. 
43N	8	25	0,00000	 Dia hoy ry zareo taminy: Iza moa hianao? ka hoy ny navalin'i Jeso azy: izay lazaiko aminareo indrindra. 
43N	8	26	0,00000	 Manana zavatra maro hilazana sy hitsarana anareo aho; fa marina ilay naniraka ahy, ary izay efa reko taminy no lazaiko amin'izao tontolo izao. 
43N	8	27	0,00000	 Tsy nahalala izy ireo fa ny Ray no nolazainy taminy. 
43N	8	28	0,00000	 Ka hoy Jeso taminy: Rahefa voasandratrareo ny Zanak'olona vao ho fantatrareo fa izaho no izy, sady tsy manao na inona na inona ho ahy aho, fa izay nampianarin'ny Ray ahy no lazaiko. 
43N	8	29	0,00000	 Ary izay naniraka ahy dia eto amiko, fa tsy navelany ho irery aho, satria manao izay tiany mandrakariva.
43N	8	30	0,00000	 Tamin'izy niteny izany, dia maro no nino azy. 
43N	8	31	0,00000	 Koa hoy Jeso tamin'ireo Jody nino azy: Raha mahatana ny teniko hianareo dia ho mpianatro tokoa, 
43N	8	32	0,00000	 sady ho fantatrareo ny marina, ary ny marina no haha-olona afaka anareo. 
43N	8	33	0,00000	 Dia hoy ny navalin'izy ireo azy: Taranak'i Abrahama izahay, ary tsy mba nandevozin'olona na oviana na oviana, ka ahoana no ilazanao hoe: Ho olona afaka hianareo? 
43N	8	34	0,00000	 Fa hoy Jeso taminy: Lazaiko marina dia marina aminareo fa izay manota dia andevon'ny ota. 
43N	8	35	0,00000	 Ny mpanompo tsy mitoetra ao an-trano mandrakariva, fa ny Zanaka no mitoetra ao mandrakariva. 
43N	8	36	0,00000	 Koa raha ny Zanaka no manafaka anareo, dia ho afaka tokoa hianareo. 
43N	8	37	0,00000	 Fantatro ihany fa taranak'i Abrahama hianareo, nefa mitady hamono ahy hianareo, satria tsy tafalatsaka ao am-ponareo ny teniko. 
43N	8	38	0,00000	 Izaho milaza izay hitako eo amin'ny Raiko, ary hianareo kosa manao izay renareo ao amin'ny rainareo. 
43N	8	39	0,00000	 Namaly ireo ka nanao taminy hoe: Abrahama no rainay. Fa hoy Jeso taminy: Raha zanak'i Abrahama hianareo, dia hanao ny asan'i Abrahama. 
43N	8	40	0,00000	 Nefa mitady hamono ahy hianareo ankehitriny, dia izaho izay nilaza taminareo ny marina reko tamin'Andriamanitra: tsy asan'i Abrahama izany. 
43N	8	41	0,00000	 Ny asan'ny rainareo no ataonareo! Dia hoy ireo taminy: Tsy mba teraka tamin'ny fijangajangana izahay, ka iray ihany no rainay, dia Andriamanitra. 
43N	8	42	0,00000	 Fa hoy kosa Jeso tamin'izy ireo: Raha Andriamanitra no rainareo, dia ho tia ahy hianareo, satria Andriamanitra no nihaviako, ary izy no nahatongavako aty; fa tsy tonga ho ahy aho, fa izy no naniraka ahy. 
43N	8	43	0,00000	 Ahoana àry no tsy fantatrareo ny fiteniko? Satria tsy mahay mihaino ny teniko hianareo. 
43N	8	44	0,00000	 Ny demony no ray nihavianareo, ka izay tian'ny rainareo no tianareo hatao. Ary izy dia mpamono olona hatramin'ny voalohany sy tsy naharitra tamin'ny marina, satria tsy misy marina ao aminy. Raha mandainga izy, dia ny azy no lazainy izany, satria mpandainga sy rain'ny lainga izy; 
43N	8	45	0,00000	 fa izaho kosa satria milaza ny marina aho, dia tsy mino ahy hianareo. 
43N	8	46	0,00000	 Iza moa aminareo no mahazo milaza marina fa nanota aho? Raha ny marina no lazaiko, nahoana no tsy mino ahy hianareo? 
43N	8	47	0,00000	 Izay avy amin'Andriamanitra no mihaino ny tenin'Andriamanitra, ka izany indrindra no tsy ihainoanareo, satria tsy avy amin'Andriamanitra hianareo.
43N	8	48	0,00000	 Dia namaly ny Jody ka nanao taminy hoe: Moa tsy marina ny filazanay fa Samaritana hianao sady manana demony? 
43N	8	49	0,00000	 Ary hoy ny navalin'i Jeso: Tsy manana demony aho, fa izaho manome voninahitra ny Raiko, ary hianareo kosa tsy manaja ahy. 
43N	8	50	0,00000	 Izaho tsy mitady voninahitra ho ahy, fa ao ny mitady izany sy hitsara. 
43N	8	51	0,00000	 Lazaiko marina dia marina aminareo, fa raha misy mitandrina ny teniko, dia tsy hahita fahafatesana mandrakizay izy. 
43N	8	52	0,00000	 Dia hoy ny Jody: Fantatray amin'izao fa manana demony hianao; Abrahama sy ny mpaminany aza maty, fa hianao kosa manao hoe: Raha misy mitandrina ny teniko, dia tsy hanandrana fahafatesana mandrakizay izy. 
43N	8	53	0,00000	 Angaha hianao lehibe noho Abrahama rainay izay efa maty? Ny mpaminany koa efa maty; manao anao ho iza re hianao e? 
43N	8	54	0,00000	 Dia hoy Jeso: Raha manome voninahi-tena aho, dia tsinontsinona ny voninahitro; fa ny Raiko izay ataonareo ho Andriamanitrareo no manome voninahitra ahy. 
43N	8	55	0,00000	 Tsy fantatrareo anefa Izy; fa Izaho no mahalala Azy, ary raha milaza ho tsy mahalala Azy Aho, dia ho mpandainga tahaka anareo koa: fa fantatro Izy, ary mitandrina ny teniny aho. 
43N	8	56	0,00000	 Nientan-kafaliana Abrahama rainareo nanantena hahita ny androko; ary nahita izy ka faly. 
43N	8	57	0,00000	 Dia hoy ny Jody taminy: Tsy mbola dimam-polo taona akory hianao, ka dia hoe nahita an'i Abrahama? 
43N	8	58	0,00000	 Lazaiko marina dia marina aminareo, hoy Jeso taminy: Fony mbola tsy àry Abrahama, dia efa izaho aho. 
43N	8	59	0,00000	 Tamin'izay naka vato izy ireo hitorahana azy; fa niery Jeso ka nivoaka ny tempoly.
43N	9	1	0,00000	[NY NAMPAHIRATAN'I JESO AN'ILAY TERAKA JAMBA] Ary nony nandalo Jeso, dia nahita lehilahy anankiray izay teraka jamba, 
43N	9	2	0,00000	 ka hoy ny mpianany nanontany azy: Raby, iza moa no nanota, io lehilahy io sa ny rainy aman-dreniny, no teraka jamba izy? 
43N	9	3	0,00000	 Jeso namaly hoe: Tsy izy no nanota, na ny rainy aman-dreniny, fa mba hisehoan'ny asan'Andriamanitra eo aminy no antony. 
43N	9	4	0,00000	 Tsy maintsy manao ny asan'Izay naniraka ahy aho raha mbola antoandro: fa ho avy ny alina izay tsy azon'olona na iza na iza iasana. 
43N	9	5	0,00000	 Raha mbola amin'izao tontolo izao aho, dia fahazavan'izao tontolo izao. 
43N	9	6	0,00000	 Nony avy nilaza izany izy, dia nandrora tamin'ny tany ka nanao feta tamin'ny rorany, nahosony ny mason'ilay jamba, 
43N	9	7	0,00000	 dia hoy izy taminy: Mandehana manasa ny masonao any amin'ny farihin'i Siloe (izany hoe, Iraka). Dia nandeha nanasa izy ka niverina nahiratra.
43N	9	8	0,00000	 Tamin'izay ny olona mifanakaiky trano taminy, sy izay nahita azy nangataka teo aloha nanao hoe: Moa tsy ity ilay nipetraka nangataka? Dia hoy ny sasany: Izy io.
43N	9	9	0,00000	 Fa hoy kosa ny sasany: Tsia, fa olo-mitovy aminy. Ary hoy kosa izy: Izaho no izy. 
43N	9	10	0,00000	 Ka nanao ahoana, hoy ireo taminy, no nahiratan'ny masonao? 
43N	9	11	0,00000	 Dia hoy izy: Ilay lehilahy atao hoe Jeso no nanao feta, nahosony ny masoko, dia nanao tamiko hoe: Mandehana manasa ny masonao any amin'ny farihin'i Siloe, dia lasa aho nanasa, ka nahiratra. 
43N	9	12	0,00000	 Ary hoy izy ireo taminy: Aiza izany Lehilahy izany? Asa, hoy izy.
43N	9	13	0,00000	 Dia nentiny tany amin'ny Farisiana ilay jamba taloha, 
43N	9	14	0,00000	 fa andro sabata no nanaovan'i Jeso feta sy nampahiratany ny masony. 
43N	9	15	0,00000	 Nanontany azy indray àry ny Farisiana izay nahiratany, ka hoy ny navaliny azy: Nasiany feta ny masoko, dia nosasako, ka nahiratra aho. 
43N	9	16	0,00000	 Tamin'izany ny sasany tamin'ny Farisiana nanao hoe: Tsy Andriamanitra no nihavian'izany Lehilahy izany, fa tsy mitandrina ny sabata izy. Fa ny sasany kosa nanao hoe: Hataon'ny mpanota ahoana no fahavita fahagagana toy izany? Koa nisara-kevitra izy ireo. 
43N	9	17	0,00000	 Dia hoy indray izy ireo tamin'ilay jamba: Mba ahoana kosa no filazanao azy, fa nampahiratra ny masonao izy? Ka hoy ralehilahy: Mpaminany izy. 
43N	9	18	0,00000	 Dia tsy nety nino ny Jody fa jamba sy vao nahiratra izy, ka nampiantsoiny aloha ny ray aman-drenin'ity nahiratra, 
43N	9	19	0,00000	 sy nanontaniany hoe: Ity va no zanakareo izay lazainareo hoe teraka jamba? Ka nanao ahoana àry no nahiratany izao? 
43N	9	20	0,00000	 Dia namaly ny ray aman-dreniny ka nanao hoe: Fantatray fa zanakay ity sady teraka jamba; 
43N	9	21	0,00000	 fa tsy fantatray izay nahiratany izao, ary tsy fantatray koa izay nampahiratra ny masony, ka izy no anontanio fa efa lehibe izy: izy ihany no aoka hilaza ny momba ny tenany. 
43N	9	22	0,00000	 Ny ray aman-dreniny no nilaza izany, dia noho izy natahotra ny Jody, satria efa nifanaiky ny Jody fa horoahina amin'ny sinagoga izay hanaiky an'i Jeso ho Kristy, 
43N	9	23	0,00000	 ka izany no nanaovan'ny ray aman-dreniny hoe: izy no anontanio fa efa lehibe izy. 
43N	9	24	0,00000	 Dia nantsoin'ireo indray ilay lehilahy jamba taloha, ka nilazany hoe: Andriamanitra no omeo voninahitra; fa raha iny Lehilahy iny, dia fantatray fa mpanota. 
43N	9	25	0,00000	 Ka hoy ny navaliny azy: Tsy fantatro na mpanota izy na tsia, fa izao ihany no fantatro: jamba aho taloha ary mahiratra aho ankehitriny. 
43N	9	26	0,00000	 Dia hoy izy ireo taminy: Inona no nataony taminao? Nanao ahoana sy ahoana avy no nampahiratany ny masonao? 
43N	9	27	0,00000	 Ka hoy ny navaliny azy ireo: Efa voalazako taminareo, fa tsy nohenoinareo akory; ka ahoana indray no itiavanareo handre? Te-ho tonga mpianany koa va hianareo? 
43N	9	28	0,00000	 Dia notevatevain'ireo izy sy nataony hoe: Ialahy no mpianany, fa raha izahay kosa dia mpianatr'i Moizy. 
43N	9	29	0,00000	 Moizy fantatray fa nitenenan'Andriamanitra, fa iny kosa tsy fantatray akory izay nihaviany. 
43N	9	30	0,00000	 Namaly ralehilahy ka nanao hoe: Ity indray no mahagaga, fa tsy fantatrareo izay nihaviany, nefa izy no nampahiratra ny masoko. 
43N	9	31	0,00000	 Fantatsika fa Andriamanitra tsy mihaino ny mpanota; fa izay manompo azy sy manao ny sitra-pony no henoiny. 
43N	9	32	0,00000	 Na oviana na oviana tsy mbola nisy olona re fa nampahiratra ny teraka jamba; 
43N	9	33	0,00000	 ka raha tsy avy amin'Andriamanitra izany Lehilahy izany, dia tsy hahefa na inona na inona akory. 
43N	9	34	0,00000	 Dia namaly ry zareo, ka nanao taminy hoe: Izay ialahy tena teraka tanatin'ny ota indray ve no mampianatra anay! Sady noroahiny izy. 
43N	9	35	0,00000	 Ren'i Jeso fa hoe noroahin-dry zareo izy, ka nony hitany dia nilazany hoe: Mino ny Zanak'Andriamanitra va hianao? 
43N	9	36	0,00000	 Namaly izy ka nanao hoe: Iza moa no izy, Tompoko, mba hinoako azy? 
43N	9	37	0,00000	 Dia hoy Jeso taminy: Efa hitanao izy, ary izay miteny aminao no izy. 
43N	9	38	0,00000	 Ka hoy izy: Mino aho, Tompoko; sady niankohoka nitsaoka azy izy. 
43N	9	39	0,00000	 Dia hoy Jeso: Fanavahana no nahatongavako amin'izao tontolo izao, mba hahiratra izay tsy mahiratra ary ho tonga jamba izay mahiratra. 
43N	9	40	0,00000	 Ren'ny Farisiana sasany teo izany, ka hoy izy ireo taminy: Ary izahay ve mba jamba koa? 
43N	9	41	0,00000	 Dia hoy Jeso taminy: Raha jamba hianareo, dia tsy ho nanan-keloka; fa noho hianareo ankehitriny manao hoe: Mahiratra izahay, dia tsy afaka ny helokareo.
43N	10	1	0,00000	[JESO NO MPIANDRY ONDRY TSARA - MANAO NY TENANY HO IRAY AMIN'NY RAINY JESO, KA SAIKA HITORA-BATO AZY NY JODY] Lazaiko marina aminareo, fa izay tsy miditra amin'ny vavahady ho amin'ny valan'ondry, fa mananika amin'ny hafa, dia mpangalatra sy jiolahy; 
43N	10	2	0,00000	 fa izay miditra amin'ny vavahady no mpiandry ondry. 
43N	10	3	0,00000	 Ka ny mpiandry vavahady mamoha azy, ny ondry mihaino ny feony, ary izy miantso ny azy amin'ny anarany avy sy mamoaka azy. 
43N	10	4	0,00000	 Rahefa tafavoakany avokoa ny azy, dia mialoha izy, ka manaraka azy ny ondry, satria mahalala ny feony: 
43N	10	5	0,00000	 ary ny olon-kafa tsy arahiny, fa andosirany, satria tsy fantany ny feony. 
43N	10	6	0,00000	 Nolazain'i Jeso taminy izany fanoharana izany, nefa tsy azon'izy ireo izay nolazainy tamin'izany. 
43N	10	7	0,00000	 Ka hoy indray Jeso taminy: Lazaiko marina dia marina aminareo fa izaho no varavaran'ny ondry. 
43N	10	8	0,00000	 Mpangalatra sy jiolahy izay rehetra tonga talohako, fa tsy nihaino azy ny ondry. 
43N	10	9	0,00000	 Izaho no varavarana. Raha izaho no hidiran'ny olona, dia hovonjena izy, ka hiditra sy hivoaka, sady hahita hanina. 
43N	10	10	0,00000	 Ny mpangalatra no tonga mba hangalatra sy hamono ary handringana, fa izaho no avy kosa dia mba hananan'ny ondry fiainana, sady hananany azy be dia be. 
43N	10	11	0,00000	 Izaho no mpiandry ondry tsara. Ny mpiandry ondry tsara dia mahafoy ny ainy ho an'ny ondriny; 
43N	10	12	0,00000	 fa ny mpikarama kosa, noho izy tsy mpiandry ondry na tompon'ny ondry, vao mahita ny amboadia tamy, dia ilaozany mandositra ny ondry, fa ny amboadia no avelany eo hisambotra sy hampihahaka azy, 
43N	10	13	0,00000	 satria mpikarama izy, ka tsy raharahainy akory ny ondry. 
43N	10	14	0,00000	 Izaho no mpiandry ondry tsara, sady mahalala ny ahy aho no fantatry ny ahy, 
43N	10	15	0,00000	 tahaka ny ahalalan'ny Ray ahy, sy ahalalako ny Ray koa, ary izaho koa mahafoy ny aiko ho an'ny ondriko. 
43N	10	16	0,00000	 Mbola manana ondry hafa koa aho izay tsy amin'ity vala ity, ka tsy maintsy hoentiko izy sy hihaino ny feoko; dia ho tonga andian'ondry tokana sy mpiandry ondry tokana. 
43N	10	17	0,00000	 Izao no itiavan'ny Ray ahy: satria mahafoy ny aiko aho, mba handraisako azy indray. 
43N	10	18	0,00000	 Tsy misy maka azy amiko, fa ny tenako ihany no mahafoy azy; manam-pahefana hahafoy azy aho, ary manam-pahefana handray azy indray: izany no didy azoko tamin'ny Raiko.
43N	10	19	0,00000	 Dia nifanditra indray ny Jody nony nandre ireo teny ireo. 
43N	10	20	0,00000	 Ny maro tamin'ireo moa nanao hoe: Manana demony izy sady very saina, ka nahoana no mihaino azy hianareo? 
43N	10	21	0,00000	 Fa ny sasany kosa nanao hoe: Tsy mba tenin'olona manana demony izany; ary demony koa ve hahay mampahiratra ny mason'ny jamba?
43N	10	22	0,00000	 Tamin'izay tonga ny fetin'ny Fitokanana tany Jerosalema, sady ririnina ny andro, 
43N	10	23	0,00000	 ary Jeso nitsangantsangana tao an-tempoly tao amin'ny lavarangan'i Salomona. 
43N	10	24	0,00000	 Dia nitangoronan'ny Jody izy ka nilazany hoe: Ambara-pahoviana no hampisalasalanao anay? Raha hianao no Kristy, mba lazao tsotra aminay. 
43N	10	25	0,00000	 Dia hoy Jeso namaly azy: Efa nilaza taminareo aho, fa tsy mino hianareo; manambara ahy koa ny asa ataoko amin'ny anaran'ny Raiko; 
43N	10	26	0,00000	 fa tsy mino hianareo satria tsy mba isan'ny ondriko. 
43N	10	27	0,00000	 Ny ondriko mihaino ny feoko, izaho mahalala azy, ary izy manaraka ahy; 
43N	10	28	0,00000	 omeko ny fiainana mandrakizay izy ka tsy ho very na oviana na oviana, ary tsy hisy haharombaka azy eo an-tànako. 
43N	10	29	0,00000	 Izay nomen'ny Raiko ahy dia lehibe noho izao rehetra izao, ka tsy misy maharombaka eo an-tànan'ny Ray. 
43N	10	30	0,00000	 Izaho sy ny Ray dia iray ihany.
43N	10	31	0,00000	 Dia naka vato hitorahana azy indray ny Jody; 
43N	10	32	0,00000	 fa hoy Jeso tamin'izy ireo: Be ny asa soa nasehoko teo taminareo, avy tamin'ny Ray, ka iza amin'ireny asa ireny no itorahanareo ahy? 
43N	10	33	0,00000	 Dia hoy ny Jody namaly azy: Tsy ny asa soa no itorahanay anao, fa ny teninao miteny ratsy an'Andriamanitra; satria olombelona fotsiny hianao, nefa manao ny tenanao ho Andriamanitra. 
43N	10	34	0,00000	 Ary Jeso namaly azy hoe: Moa tsy izao no voasoratra ao amin'ny Lalànareo: Hoy Izaho: Andriamanitra hianareo? 
43N	10	35	0,00000	 Ka raha ireny nanambarana ny tenin'Andriamanitra ireny aza antsoin'ny lalàna hoe Andriamanitra, ary tsy azo foanana ny Soratra Masina, 
43N	10	36	0,00000	 ahoana no ilazanareo an'ilay nohamasin'ny Ray sy nirahiny ety ambonin'ny tany hoe: miteny ratsy an'Andriamanitra hianao satria nilaza hoe: Zanak' Andriamanitra aho? 
43N	10	37	0,00000	 Raha tsy manao ny asan'ny Raiko aho, dia aza mino ahy hianareo; 
43N	10	38	0,00000	 fa raha manao ihany kosa aho, na dia tsy te-hino ahy aza hianareo, dia minoa ny asako, dia ho fantatrareo fa ny Ray eto amiko, ary izaho ao amin'ny Ray. 
43N	10	39	0,00000	 Tamin'izay dia nitady hisambotra azy indray izy ireo, fa niala teo an-tànany izy.
43N	10	40	0,00000	 Dia lasa izy nankany an-dafin'i Jordany, amin'ilay tany nanaovan'i Joany batemy voalohany, ka nitoetra tany. 
43N	10	41	0,00000	 Ary maro no nanatona azy, fa nanao hoe: Tsy nanao fahagagana Joany; 
43N	10	42	0,00000	 nefa marina avokoa ny teny rehetra nilazan'i Joany azy. Koa maro no nino azy teo.
43N	11	1	0,00000	[LAZARA NATSANGANA TAMIN'NY MATY] Nisy lehilahy anankiray narary, dia Lazara avy any Betania, vohitr'i Maria sy Marta rahavaviny. 
43N	11	2	0,00000	 Maria dia ilay vehivavy nanosotra diloilo manitra ny Tompo sy namaoka ny tongony tamin'ny volon-dohany; ary Lazara anadahiny no narary. 
43N	11	3	0,00000	 Dia naniraka tany amin'i Jeso ireto anabaviny hilaza hoe: Tompo, marary ilay tianao. 
43N	11	4	0,00000	 Nony ren'i Jeso izany dia hoy izy: Aretina tsy ho fahafatesana ity, fa ho voninahitr'Andriamanitra, sy hahazoan'ny Zanak'Andriamanitra voninahitra. 
43N	11	5	0,00000	 Ary tian'i Jeso i Marta sy Maria rahavaviny ary Lazara. 
43N	11	6	0,00000	 Nefa nony reny hoe marary Lazara, dia mbola nitoetra indroa andro tamin'izay nitoerany ihany izy. 
43N	11	7	0,00000	 Nony afaka izany vao hoy izy tamin'ny mpianany: Andeha isika ho any Jodea indray. 
43N	11	8	0,00000	 Ka hoy ny mpianany taminy: Raby ô, vao haingana teo no nitady hitora-bato anao ny Jody, ka dia hankany indray ve hianao? 
43N	11	9	0,00000	 Dia hoy Jeso taminy: Tsy roa ambin'ny folo ora va ny indray andro? Ka ny mandeha antoandro tsy mba tafintohina, satria mahita ny fahazavan'izao tontolo izao; 
43N	11	10	0,00000	 fa ny mandeha alina no tafintohina, satria tsy manam-pahazavana. 
43N	11	11	0,00000	 Nony voalazany izany dia nampiany hoe: Matory Lazara sakaizantsika, fa ndeha hamoha azy aho. 
43N	11	12	0,00000	 Ka hoy ny mpianany: Raha matory izy, Tompoko, dia ho sitrana. 
43N	11	13	0,00000	 Ny fahafatesany no nolazain'i Jeso, nefa torimaso tsotra izao kosa no nampoizin'izy ireo.
43N	11	14	0,00000	 Izay Jeso vao nilaza tsotra tamin'izy ireo hoe: Maty Lazara, 
43N	11	15	0,00000	 ary noho hianareo dia faly aho satria tsy tao, mba hinoanareo; koa andeha isika hankany aminy. 
43N	11	16	0,00000	 Dia hoy Tomà izay atao hoe Didimo tamin'ny mpianatra nàmany: Andeha koa isika mba hiara-maty aminy. 
43N	11	17	0,00000	 Nony tonga tany Jeso, dia hitany fa efa nilevina hefarana izy. 
43N	11	18	0,00000	 Ary Betania dia tao akaikin'i Jerosalema tokony ho dimy ambin'ny folo stady, 
43N	11	19	0,00000	 ka maro tamin'ny Jody no tonga tao amin'i Marta sy Maria mba hitsapa alahelo azy noho ny nahafatesan'ny anadahiny.
43N	11	20	0,00000	 Vantany vao ren'i Marta fa hoe tamy Jeso, dia nandeha nitsena azy izy, fa Maria no nijanona tao an-trano. 
43N	11	21	0,00000	 Dia hoy Marta tamin'i Jeso: Raha tatý hianao, Tompoko, dia tsy maty ny anadahiko. 
43N	11	22	0,00000	 Ary na dia izao aza, dia fantatro fa na inona na inona hangatahinao amin'Andriamanitra, dia homen'Andriamanitra anao. 
43N	11	23	0,00000	 Hoy Jeso taminy: Hitsangana ny anadahinao. 
43N	11	24	0,00000	 Fa hoy Marta taminy: Fantatro fa hitsangana izy amin'ny farandro fitsanganan'ny maty. 
43N	11	25	0,00000	 Hoy Jeso taminy: Izaho no fananganana sy fiainana; izay mino ahy, na dia maty aza, dia ho velona indray; 
43N	11	26	0,00000	 ary izay rehetra velona ka mino ahy dia tsy ho faty mandrakizay. Mino izany va hianao? 
43N	11	27	0,00000	 Eny, Tompoko, hoy izy taminy, mino aho fa hianao no Kristy Zanak'Andriamanitra velona, ilay hoe ho tonga amin'izao tontolo izao. 
43N	11	28	0,00000	 Ary rahefa nilaza izany izy, dia lasa niantso mangingina an'i Maria rahavaviny nanao hoe: Ao ny Tompo, ka miantso anao izy.
43N	11	29	0,00000	 Vao nandre izany kosa Maria, dia nitsangana niaraka tamin'izay, ka nankao aminy. 
43N	11	30	0,00000	 Fa mbola tsy tonga tao an-tanàna Jeso, fa mbola teo amin'izay nitsenan'i Marta azy ihany. 
43N	11	31	0,00000	 Nony hitan'ny Jody izay tao amin'i Maria tao an-trano sy nitsapa alahelo azy fa nitsangana haingana izy ka nivoaka, dia nanaraka azy izy ireo, fa nihevitra hoe: Lasa hitomany any amin'ny fasana izy. 
43N	11	32	0,00000	 Maria kosa, nony tonga teo amin'izay nitoeran'i Jeso ka nahita azy, dia niankohoka tamin'ny tongony sy nanao taminy hoe: Raha tatý hianao, Tompoko, dia tsy maty ny anadahiko.
43N	11	33	0,00000	 Nony nahita azy nitomany Jeso sy ireto Jody niara-nitomany taminy koa, dia nandevy ny fony ary nientana iray ihany ny tenany rehetra. 
43N	11	34	0,00000	 Aiza no nandevenanareo azy, hoy izy? Dia hoy ireo taminy: Andeha hianao hizaha, Tompoko. 
43N	11	35	0,00000	 Ary nitomany Jeso. 
43N	11	36	0,00000	 Dia hoy ny Jody: Akory ity haben'ny fitiavany azy! 
43N	11	37	0,00000	 Fa hoy kosa ny sasany tamin'izy ireo: Tsy azony natao va re ny nisakana an-dralehilahy ity tsy ho faty, nefa ny mason'ilay teraka jamba nampahiratiny? 
43N	11	38	0,00000	 Dia niontana indray ny fon'i Jeso, ary lasa izy nankeo amin'ny fasana, izay zohy norakofana vato. 
43N	11	39	0,00000	 Esory ny vato, hoy izy. Ka hoy Marta anabavin'ny maty taminy: Efa maimbo izy, Tompoko, fa efa hefarana izay. 
43N	11	40	0,00000	 Ary hoy Jeso taminy: Tsy efa voalazako taminao va fa raha mino hianao, dia hahita ny voninahitr'Andriamanitra? 
43N	11	41	0,00000	 Dia nesorina ny vato, ka niandrandra Jeso sy nanao hoe: Misaotra anao aho, Raiko, satria efa nihaino ahy hianao. 
43N	11	42	0,00000	 Raha izaho, dia fantatro fa mihaino ahy mandrakariva hianao; fa noho ireto vahoaka manodidina ahy kosa no nilazako izany, mba hinoany fa hianao no naniraka ahy. 
43N	11	43	0,00000	 Rahefa nilaza izany izy dia niantso tamin'ny feo mahery hoe: Mivoaha,ry Lazara. 
43N	11	44	0,00000	 Ka niaraka tamin'izay dia nivoaka ny maty, ny tongotra aman-tànany nisy fehim-paty, ary ny tavany nisarona lamba. Dia hoy Jeso tamin'ny olona: Vahao izy ka avelao handeha. 
43N	11	45	0,00000	 Ary maro tamin'ny Jody izay tonga tao amin'i Maria sy Marta sy nahita ny nataon'i Jeso no nino azy. 
43N	11	46	0,00000	 Fa ny sasany tamin'izy ireo kosa dia lasa nankany amin'ny Farisiana, ka nilaza taminy izay nataon'i Jeso. 
43N	11	47	0,00000	 Dia namory ny mpanolo-tsaina ny lehiben'ny mpisorona sy ny Farisiana ka nanao hoe: Inona ity ataontsika, fa manao fahagagana maro iny Lehilahy iny? 
43N	11	48	0,00000	 Raha avelantsika hanao ihany izy, dia hino azy ny olona rehetra, ka ho avy ny Romana dia haka ny tanànantsika sy ny firenentsika. 
43N	11	49	0,00000	 Dia hoy ny anankiray tamin'izy ireo atao hoe Kaifa, izay lehiben'ny mpisorona tamin'izany taona izany: Tsy mahalala na inona na inona hianareo, 
43N	11	50	0,00000	 na tsy mihevitra akory fa tsara ho anareo raha maty ho an'ny vahoaka ny lehilahy anankiray, mba tsy ho rava ny firenena manontolo. 
43N	11	51	0,00000	 Tsy avy aminy anefa no nitenenany an'izany, fa noho izy lehiben'ny mpisorona tamin'izay taona izay, dia naminany izy fa ho faty ho an'ny firenena Jeso, 
43N	11	52	0,00000	 ary tsy ho an'ny firenena ihany, fa mba hamory ny zanak'Andriamanitra izay efa niely koa ho antokony iray. 
43N	11	53	0,00000	 Hatramin'izany andro izany dia nikendry izay hahafaty azy izy ireo.
43N	11	54	0,00000	 Koa tsy nandeha am-pahibemaso tany amin'ny Jody intsony Jeso, fa niala teo nankany amin'ny tany akaikin'ny efitra, ho any an-tanàna atao hoe Efrema, dia nitoetra tany izy mbamin'ny mpianany. 
43N	11	55	0,00000	 Efa akaiky ny Pakan'ny Jody tamin'izay ka maro ny olona avy tamin'izany tany izany no niakatra tany Jerosalema alohan'ny Paka, mba handio tena. 
43N	11	56	0,00000	 Dia nitady an'i Jeso izy ireo ka nifampilaza tao anatin'ny tempoly hoe: Ahoana no hevitrareo, dia tsy ho avy hamonjy ny fety ve izy? Ny lehiben'ny mpisorona sy ny Farisiana tamin'izany efa nandidy fa izay mahita ny itoerany dia tsy maintsy milaza, mba hisamborana azy.
43N	12	1	0,00000	[NY NANOSORAN'I MARIA AN'I JESO TAO BETANIA - NY NIAKARAN'I JESO TANY JEROSALEMA - NY NAHAJAMBAN'NY JODY - NY NINOAN'NY SASANY] Nony henemana sisa tsy hahatongavan'ny Paka, dia tonga tany Betania Jeso tany amin'izay nitoeran'i Lazara, ilay natsangan'i Jeso tamin'ny maty. 
43N	12	2	0,00000	 Nanaovan'ny tao nahandro izy, ka Marta nampihinana, Lazara isan'izay niara-nihinana taminy. 
43N	12	3	0,00000	 Ary Maria kosa naka diloilo manitra saro-bidy lanjana iray livatra natao tamin'ny salohin'ny narda, dia nanosotra ny tongotr'i Jeso sy namaoka ny tongony tamin'ny volon-dohany, ka nandraraka eran'ny trano ny hanitry ny diloilo. 
43N	12	4	0,00000	 Tamin'izay hoy Jodasy Iskariota, anankiray tamin'ny mpianany, ilay efa hamadika azy hoe: 
43N	12	5	0,00000	 Tsy naleo re namidy denie telon-jato iny diloilo manitra iny ka nomena ny mahantra? 
43N	12	6	0,00000	 Tsy ny fiahiany ny mahantra anefa no nilazany an'izany, fa noho izy mpangalatra sy mpitana ny kitapom-bola, ary nifetsy izay nalatsaka tao anatiny. 
43N	12	7	0,00000	 Ka hoy Jeso taminy: Avelao izy hanao, fa nitahiry izany ho amin'ny andro handevenana ahy. 
43N	12	8	0,00000	 Fa ny mahantra dia hisy mandrakariva eto aminareo, ary izaho kosa tsy mba ho eto aminareo lalandava.
43N	12	9	0,00000	 Maro tamin'ny Jody no nahare hoe tao Betania Jeso, ka tonga tao, tsy noho Jeso ihany, fa mba hahita an'i Lazara ilay natsangany tamin'ny maty koa. 
43N	12	10	0,00000	 Fa Lazara koa dia efa notetehin'ny lehiben'ny mpisorona hovonoina, 
43N	12	11	0,00000	 satria noho izy, dia maro ny olona niala tamin'ny Jody ka nino an'i Jeso.
43N	12	12	0,00000	 Nony ampitso, dia ren'ny vahoaka be izay tonga hanao ny fety fa ho avy ao Jerosalema Jeso, 
43N	12	13	0,00000	 ka naka sampan-drofia izy, dia nitsena azy sy niantso hoe: Hosana, hohasoavina anie ilay avy amin'ny anaran'ny Tompo, sy Mpanjakan'Israely. 
43N	12	14	0,00000	 Ary Jeso nahita zana-boriky anankiray, dia nitaingina azy, araka ny voasoratra hoe: 
43N	12	15	0,00000	 Aza matahotra, ry zanakavavin'i Siona; indro avy ny Mpanjakanao mitaingina zana-boriky. 
43N	12	16	0,00000	 Tamin'izay dia tsy mbola fatatry ny mpianany ny hevitr'izany, fa nony efa voasandratra tamin'ny voninahiny Jeso vao tsaroany fa sady voasoratra ny aminy izany no nataon'izy ireo taminy koa. 
43N	12	17	0,00000	 Koa nanambara azy ny vahoaka izay nanatrika ny fiantsoany an'i Lazara hivoaka tamin'ny fasana sy ny nananganany azy tamin'ny maty, 
43N	12	18	0,00000	 ka ny nandrenesan'ny vahoaka be ny nanaovany an'izany fahagagana izany indrindra no nihaviany hitsena azy. 
43N	12	19	0,00000	 Dia vaky ny Farisiana nifampilaza hoe: Hitanareo fa tsy mahomby hianareo; indro fa mirohotra manaraka azy avokoa izao tontolo izao. 
43N	12	20	0,00000	 Ary nisy jentily sasany anisan'izay niakatra hivavaka tamin'ny andro fety, 
43N	12	21	0,00000	 nanatona an'i Filipo, izay avy tany Betsaïdan'i Galilea, ka nihanta taminy nanao hoe: Tompoko, mba ta-hahita an'i Jeso izahay. 
43N	12	22	0,00000	 Dia lasa Filipo nilaza tamin'i Andre ka dia i Andre sy Filipo no niara-nilaza tamin'i Jeso. 
43N	12	23	0,00000	 Ary namaly azy Jeso ka nanao hoe: Tonga ny fotoana hanomezam-boninahitra ny Zanak'olona. 
43N	12	24	0,00000	 Lazaiko marina dia marina aminareo fa raha tsy maty ny voam-bary nafafy tamin'ny tany, 
43N	12	25	0,00000	 dia mitoetra foana izy: fa raha maty kosa izy, dia mahavokatra be. Izay tia ny ainy no hahavery azy; fa izay mankahala ny ainy amin'izao fiainana izao no hitahiry azy ho amin'ny fiainana mandrakizay.
43N	12	26	0,00000	 Raha misy manompo ahy, dia aoka izy hanaraka ahy, ary izay itoerako no hitoeran'ny mpanompoko koa. Raha misy manompo ahy, dia homen'ny Raiko voninahitra izy.
43N	12	27	0,00000	 Ankehitriny, mitebiteby ny fanahiko, ka inona re no holazaiko? Raiko ô, vonjeo aho ho afaka amin'ity ora ity. Nefa izao indrindra no nahatongavako ho amin'izao ora izao.
43N	12	28	0,00000	 Raiko ô, omeo voninahitra ny anaranao. Tamin'izay dia nisy feo avy tany an-danitra nanao hoe: Efa nomeko voninahitra izy, ary mbola homeko voninahitra indray. 
43N	12	29	0,00000	 Nony nahare izany ny vahoaka izay teo, dia nanao hoe: Kotro-baratra izany; fa hoy kosa ny sasany hoe: Anjely niteny taminy izay. 
43N	12	30	0,00000	 Dia hoy Jeso hoe: Tsy ho ahy izany feo izany, fa ho anareo. 
43N	12	31	0,00000	 Ankehitriny dia tonga ny fitsarana an'izao tontolo izao; ankehitriny ny mpanapaka an'izao tontolo izao no horoahina. 
43N	12	32	0,00000	 Ary izaho rahefa tafasandratra hiala amin'ny tany, dia hitarika ny olona rehetra hanatona ahy. 
43N	12	33	0,00000	 (Ny nolazainy tamin'izany dia ny karazam-pahafatesana tokony hahafatesany). 
43N	12	34	0,00000	 Ka hoy ny vahoaka namaly azy: Efa renay tamin'ny Lalàna fa maharitra mandrakizay ny Kristy, ka ahoana no lazainao hoe: Tsy maintsy hasandratra ny Zanak'olona? Iza moa izany Zanak'olona izany? 
43N	12	35	0,00000	 Dia hoy Jeso taminy: Kely foana sisa hitoeran'ny mazava eo aminareo, ka mandehana dieny mbola eo aminareo ny mazava, fandrao tratry ny aizina hianareo, satria izay mandeha amin'ny aizina dia tsy mahalala izay alehany akory. 
43N	12	36	0,00000	 Minoa ny fahazavana dieny mbola eo aminareo ny fahazavana, mba ho zanaky ny fahazavana hianareo. Nony voalazan'i Jeso izany, dia lasa izy niery azy ireo.
43N	12	37	0,00000	 Na dia betsaka aza ny fahagagana nataony teo imason'izy ireo, dia tsy nino azy izy, 
43N	12	38	0,00000	 mba hahatanteraka ny tenin'Izaia mpaminany manao hoe: Tompo ô, iza moa no nino izay teny nampilazaina anay, ary zovy no nampisehoana ny sandrin'ny Tompo? 
43N	12	39	0,00000	 Izany no tsy nahazoan'izy ireo nino, sady hoy koa Izaia: 
43N	12	40	0,00000	 Efa nohajambainy ny masony, ary nohamafisiny ny fony, fandrao hahita ny masony ka hahafantatra ny fony, dia hibebaka izy, ka sao hositraniko. 
43N	12	41	0,00000	 Izaia no nilaza izany dia nahita ny voninahitry ny Tompo izy, ka nanambara azy. 
43N	12	42	0,00000	 Kanefa na eo aza izany, dia maro ihany na hatramin'ny loholona aza no nino azy, saingy tsy nampiseho ny finoany izy ireo noho ny Farisiana, fandrao dia roahiny amin'ny sinagoga, 
43N	12	43	0,00000	 satria naleony ny voninahitra avy amin'ny olona toy izay ny voninahitra avy amin'Andriamanitra. 
43N	12	44	0,00000	 Ary niantso Jeso nanao hoe: Izay mino ahy, dia tsy izaho no inoany, fa izay naniraka ahy; 
43N	12	45	0,00000	 ary izay mahita ahy, dia mahita izay naniraka ahy. 
43N	12	46	0,00000	 Tonga amin'izao tontolo izao ho fahazavana aho, mba tsy hitoetra ao anatin'ny maizina izay rehetra mino ahy. 
43N	12	47	0,00000	 Ary raha misy mandre ny teniko ka tsy mitandrina azy, dia tsy mitsara azy aho; satria tsy hitsara izao tontolo izao no nahatongavako fa hamonjy azy. 
43N	12	48	0,00000	 Izay manamavo ahy ka tsy mandray ny teniko, misy izay hitsara azy: dia ny teny voalazako no hitsara azy amin'ny farandro, 
43N	12	49	0,00000	 satria tsy niteny ho ahy aho, fa ny Ray izay naniraka ahy no nandidy izay tsy maintsy holazaiko sy hampianariko. 
43N	12	50	0,00000	 Ary fantatro fa ny didiny no fiainana mandrakizay. Koa ny zavatra lazaiko àry, dia lazaiko araka ny voalazan'ny Ray tamiko.
43N	13	1	0,00000	[NY NANASAN'I JESO NY TONGOTRY NY MPIANANY - NY NANONDROAN'I JESO IZAY HAMADIKA AZY SY NY NIALAN'I JODASY - NY DIDY VAOVAO] Talohan'ny fetin'ny Paka, fantatr'i Jeso fa tonga ny fotoana hialany amin'izao tontolo izao ho any amin'ny Ray, ka rahefa notiaviny tokoa ny azy izay amin'izao tontolo izao, dia fara fitiavana no nataony taminy. 
43N	13	2	0,00000	 Ary raha mbola teo amin'ny fisakafoana hariva, Jodasy Iskariota zanak'i Simona moa efa nomen'ny demony hevitra hamadika azy, 
43N	13	3	0,00000	 Jeso kosa nahalala fa efa napetraky ny Ray eo an-tànany ny zavatra rehetra, ary Andriamanitra no nihaviany sady Andriamanitra koa no iverenany, 
43N	13	4	0,00000	 dia nitsangana teo am-pihinanana izy: napetrany ny lambany, nalainy ny lamba famaohana ka nisikinany; 
43N	13	5	0,00000	 rahefa izany, nampidina rano tamin'ny tavy izy, dia nanomboka nanasa ny tongotry ny mpianatra, sy namaoka azy tamin'ny lamba nisikinany. 
43N	13	6	0,00000	 Ary nanatona an'i Simona Piera izy; fa hoy Piera taminy: Adre! Hianao ve, Tompoko, no hanasa ny tongotro? 
43N	13	7	0,00000	 Dia namaly Jeso ka nanao taminy hoe: Tsy fantatrao izao izay ataoko, fa ho fantatrao aoriana. 
43N	13	8	0,00000	 Fa hoy Piera taminy: Sanatria, tsy hanasa ny tongotro na oviana na oviana hianao. Ka hoy Jeso namaly azy: Raha tsy hosasako hianao, dia tsy hanana anjara amiko, 
43N	13	9	0,00000	 Dia hoy Simona Piera taminy: Tsy ny tongotro ihany àry, Tompoko, fa ny tànako sy ny lohako koa. 
43N	13	10	0,00000	 Fa hoy Jeso taminy: Izay efa nandro, tsy mila hosasana afa-tsy ny tongotra, fa efa madio avokoa ny tenany manontolo. Ary hianareo koa dia madio, nefa tsy hianareo rehetra. 
43N	13	11	0,00000	 Izy no nanao hoe: Tsy hianareo rehetra no madio, dia satria fantany ilay hamadika azy. 
43N	13	12	0,00000	 Nony efa voasasany ny tongotr'izy ireo, dia nandray ny lamba izy, ka nipetraka indray, ary nanao taminy hoe: Moa fantatrareo va izay nataoko taminareo? 
43N	13	13	0,00000	 Hianareo manao ahy hoe Mpampianatra sy Tompo, ary marina ny filazanareo; fa izany tokoa aho. 
43N	13	14	0,00000	 Ka raha izaho Tompo sy Mpampianatra aza nanasa ny tongotrareo, hianareo samy hianareo koa dia tsy maintsy hifanasa tongotra; 
43N	13	15	0,00000	 satria nomeko fianarana hianareo mba hanaovanareo toy ny nataoko taminareo.
43N	13	16	0,00000	 Lazaiko marina dia marina aminareo: Ny mpanompo tsy ambony noho ny tompony; na ny iraka tsy ambony noho izay naniraka azy. 
43N	13	17	0,00000	 Raha fantatrareo izany, dia ho sambatra hianareo raha manao izany. 
43N	13	18	0,00000	 Tsy hianareo rehetra no antsoiko (fantatro izay nofidiko); fa mba ho tanteraka ny Soratra Masina manao hoe: Izay miara-mihina-mofo amiko no nanainga ny ombalahin-tongony hamely ahy. 
43N	13	19	0,00000	 Ilazako izany hianareo ankehitriny dieny mbola tsy tanteraka izany, mba hinoanareo rahefa tanteraka fa izaho no izy. 
43N	13	20	0,00000	 Lazaiko marina dia marina aminareo: Izay mandray izay hirahiko, dia mandray ahy; ary izay mandray ahy, dia mandray izay naniraka ahy.
43N	13	21	0,00000	 Rahefa nilaza izany Jeso, dia nangorohoro ny fony, ka nanambara mazava izy nanao hoe: Lazaiko marina dia marina aminareo fa hamadika ahy ny anankiray aminareo. 
43N	13	22	0,00000	 Dia nifampijery ny mpianatra, fa tsy nahalala izay iray nolazainy. 
43N	13	23	0,00000	 Ary ny anankiray tamin'izy ireo, ilay tian'i Jeso, no teo anilany niankina tamin'ny tratrany, 
43N	13	24	0,00000	 ka nanatsika azy Piera nanao taminy hoe: Iza ilay lazainy izay? 
43N	13	25	0,00000	 Dia naraikany tamin'ny tratran'i Jeso ny lohany, ka hoy izy taminy: Iza moa izany, Tompoko? 
43N	13	26	0,00000	 Ary hoy Jeso hoe: Izay hotolorako sombi-mofo natsoboka tamin'ny rò no izy. Dia natsobony ny mofo ka natolony an'i Jodasy Iskariota zanak'i Simona. 
43N	13	27	0,00000	 Vantany vao nihinana ilay sombi-mofo Jodasy dia nidiran'ny demony, ka hoy Jeso taminy: Ataovy haingana izay ataonao. 
43N	13	28	0,00000	 Tsy nisy nahalala izay anton'ny nilazany izany taminy anefa ry zareo izay nipetraka nihinana; 
43N	13	29	0,00000	 fa noho Jodasy nitahiry ny kitapom-bola, dia nataon'ny sasany fa izao no nolazain'i Jeso taminy: Vidio ny zavatra ilaintsika amin'ny fety, na mba omeo zavatra ny mahantra. 
43N	13	30	0,00000	 Vao nandray ilay sombi-mofo Jodasy dia nivoaka niaraka tamin'izay. Efa alina ny andro tamin'izany.
43N	13	31	0,00000	 Nony efa nivoaka izy, dia hoy Jeso: Nomem-boninahitra izao ny Zanak'olona, ary Andriamanitra kosa no nomena voninahitra eo aminy. 
43N	13	32	0,00000	 Ary raha Andriamanitra no omem-boninahitra eo aminy, dia Andriamanitra kosa no hanome voninahitra azy eo amin'ny tenany sy hanome voninahitra azy faingana. 
43N	13	33	0,00000	 Anaka, kely foana sisa hitoerako aminareo. Hitady ahy hianareo, ary toy ny voalazako tamin'ny Jody hoe: Izay alehako tsy azonareo aleha no lazaiko aminareo koa ankehitriny. 
43N	13	34	0,00000	 Didy vaovao no omeko anareo, dia izao: Mifankativa ary aoka ho toy ny nitiavako anareo no hifankatiavanareo. 
43N	13	35	0,00000	 Izany no hahafantaran'ny olona rehetra fa mpianatro hianareo, raha mifankatia. 
43N	13	36	0,00000	 Hoy Simona Piera taminy: Ho aiza hianao, Tompoko? Dia hoy Jeso: Ankehitriny tsy azonao aleha izay alehako, fa any aoriana mbola hanaraka ahy hianao. 
43N	13	37	0,00000	 Ahy hoy Piera taminy: Ahoana, Tompoko, no tsy ahazoako manaraka anao ankehitriny? Hafoiko ho anao hatramin'ny aiko aza. 
43N	13	38	0,00000	 Fa hoy Jeso: Hafoinao ho ahy ny ainao? Lazaiko marina dia marina aminao: Alohan'ny maneno akoho, dia handà ahy intelo hianao.
43N	14	1	0,00000	[JESO DIA LÀLANA SY FAHAMARINANA ARY FIAINANA - IZY SY NY RAY DIA IRAY IHANY - HOHENOINY NY FANGATAHAN'NY MPIANANY - HOMENY NY FANAHY MASINA] Aoka tsy hitebiteby ny fonareo. Mino an'Andriamanitra hianareo, ka minoa ahy koa. 
43N	14	2	0,00000	 Misy fitoerana maro ao an-tranon'ny Raiko; raha tsy izany, dia efa nilaza taminareo aho; fa handeha aho hanamboatra fitoerana ho anareo, 
43N	14	3	0,00000	 ary rahefa lasa aho ka voavoatra ny fitoerana ho anareo, dia ho avy indray aho haka anareo ho any amiko, dia izay itoerako no hitoeranareo koa. 
43N	14	4	0,00000	 Ary fantatrareo koa ny làlana ho any amin'izay alehako. 
43N	14	5	0,00000	 Dia hoy Tomà taminy: Tsy fantatray izay alehanao, Tompoko, ka ahoana no ahafantaranay ny làlana? 
43N	14	6	0,00000	 Ary hoy Jeso taminy: Izaho no làlana sy fahamarinana ary fiainana; tsy misy olona mankany amin'ny Ray afa-tsy amin'ny alalako.
43N	14	7	0,00000	 Raha nahafantatra ahy hianareo, dia ho nahafantatra ny Raiko koa; hatramin'izao, dia mahafantatra azy hianareo, sady efa nahita azy. 
43N	14	8	0,00000	 Dia hoy Filipo taminy: Asehoy anay ny Ray, Tompoko, dia ampy ho anay izany. 
43N	14	9	0,00000	 Fa hoy Jeso taminy: Izay ela izay no nitoerako teto aminareo ka tsy mbola fantatrareo ihany ve aho, ry Filipo? Izay nahita ahy, dia nahita ny Ray koa; ka ahoana no anaovanao hoe: Asehoy anay ny Ray? 
43N	14	10	0,00000	 Tsy mino va hianao fa izaho no amin'ny Ray, ary ny Ray ato amiko? Ny teny izay lazaiko aminareo dia tsy avy amiko; fa ny Ray izay mitoetra ato amiko no manao ny asa. 
43N	14	11	0,00000	 Minoa ny teniko fa izaho ao amin'ny Ray ary ny Ray ato amiko; 
43N	14	12	0,00000	 na fara fahakeliny minoa ahay noho ny asa ihany. Lazaiko marina dia marina aminareo fa izay mino ahy, dia hanao ny asa ataoko koa, ary hanao mihoatra noho izany aza izy, satria mankany amin'ny Ray aho, 
43N	14	13	0,00000	 ka izay rehetra angatahinareo amin'ny Ray amin'ny anarako dia hotanterahiko avokoa, mba hahazoan'ny Ray voninahitra eo amin'ny Zanaka. 
43N	14	14	0,00000	 Raha mangataka zavatra amiko amin'ny anarako hianareo, dia hotanterahiko izany. 
43N	14	15	0,00000	 Raha tia ahy hianareo, dia hitandrina ny didiko. 
43N	14	16	0,00000	 Ary izaho kosa hangataka amin'ny Ray, ka homeny Mpanafaka alahelo hafa hianareo, mba hitoetra ao aminareo mandrakizay, 
43N	14	17	0,00000	 dia ny Fanahin'ny fahamarinana, izay tsy azon'izao tontolo izao raisina, satria tsy hitany ka tsy fantany, fa hianareo no hahafantatra azy, satria hitoetra ao aminareo sy ao anatinareo izy.
43N	14	18	0,00000	 Tsy havelako ho kamboty hianareo, fa hankaty aminareo aho. 
43N	14	19	0,00000	 Raha afaka kelikely, dia tsy hahita ahy intsony izao tontolo izao; fa hianareo no hahita ahy, satria velona aho, ary ho velona koa hianareo. 
43N	14	20	0,00000	 Amin'izany andro izany, dia ho fantatrareo fa izaho ao amin'ny Raiko, hianareo ato amiko, ary ho velona koa hianareo. 
43N	14	21	0,00000	 Izay manana ny didiko ka mitandrina azy no tia ahy; ary izay tia ahy, dia hotian'ny Raiko, sy hotiako koa, ka haneho ny tenako aminy aho. 
43N	14	22	0,00000	 Ary Jodasy, tsy ilay Iskariota, nanao taminy hoe: Ahoana, Tompoko, no itiavanao haneho ny tenanao aminay ihany, fa tsy amin'izao tontolo izao koa? 
43N	14	23	0,00000	 Namaly Jeso ka nanao taminy hoe: Raha misy tia ahy, dia hitandrina ny teniko izy, ka hotian'ny Raiko, ary hankao aminy izahay ka honina ao aminy. 
43N	14	24	0,00000	 Fa izay tsy tia ahy kosa, dia tsy mba mitandrina ny teniko; ary ny teny izay renareo, dia tsy ahy, fa an'ny Ray izay naniraka ahy.
43N	14	25	0,00000	 Voalazako taminareo izany, raha mbola mitoetra eto aminareo aho. 
43N	14	26	0,00000	 Fa ny Mpanafaka alahelo, dia ny Fanahy Masina, izay hirahin'ny Ray amin'ny anarako, no hampianatra anareo ny zavatra rehetra, sy hampahatsiaro anareo ny zavatra rehetra nolazaiko taminareo. 
43N	14	27	0,00000	 Fiadanana no avelako aminareo, fiadanako no omeko anareo, tsy mba tahaka ny fanomen'izao tontolo izao no omeko anareo. Aoka tsy hitebiteby na hatahotra ny fonareo. 
43N	14	28	0,00000	 Efa renareo fa izao no voalazako taminareo: Handeha aho, nefa mbola hiverina ho atý aminareo. Raha tia ahy hianareo, dia ho faly tokoa amin'izao handehanako ho any amin'ny Ray izao, satria lehibe noho izaho ny Ray. 
43N	14	29	0,00000	 Ary izaho no milaza izany aminareo dieny ankehitriny mbola tsy tonga izany, dia ny mba hinoanareo rahefa tonga izany. 
43N	14	30	0,00000	 Tsy hilaza zavatra maro aminareo intsony aho, fa avy ny mpanapaka izao tontolo izao; tsy manana na inona na inona amiko anefa izy, 
43N	14	31	0,00000	 fa mba ho fantatr'izao tontolo izao fa tiako ny Ray, ka araka izay nandidiany ahy no ataoko. Mitsangàna, andeha isika hiala eto.
43N	15	1	0,00000	[NY FOTO-BOALOBOKA SY NY RANTSANY - NY FIFANKATIAVANA - HALAN'IZAO TONTOLO IZAO NY MPIANATR'I JESO] Izaho no tena foto-boaloboka, ary ny Raiko no mpamboly.
43N	15	2	0,00000	 Ny sampana rehetra tsy mamoa eo amiko dia esoriny, ary izay rehetra mamoa dia rantsanany mba hampamoa azy bebe kokoa.
43N	15	3	0,00000	 Efa madio hianareo izao, noho ny fampianarana nataoko taminareo. 
43N	15	4	0,00000	 Mitomoera ao amiko, ary izaho hitoetra ao aminareo. Fa ny sampana izay tsy miray amin'ny foto-boaloboka tsy mahazo mamoa ho azy, ary toy izany koa hianareo raha tsy mitoetra ao amiko. 
43N	15	5	0,00000	 Izaho no foto-boaloboka, ary hianareo no sampany. Izay mitoetra ao amiko sy itoerako no mamoa be, satria raha tsy izaho dia tsy mahefa na inona na inona hianareo. 
43N	15	6	0,00000	 Izay tsy mitoetra ao amiko dia ariana any ivelany tahaka ny sampana ka maina; ary hangonina ny sampana ka hatsipy ao anaty afo, dia may. 
43N	15	7	0,00000	 Raha mitoetra ao amiko hianareo ka mitoetra ao aminareo ny teniko, dia hangataka izay tianareo hianareo, ka hatao aminareo izany. 
43N	15	8	0,00000	 Ho voninahitra ho an'ny Raiko raha mamoa be hianareo sy tonga mpianatro. 
43N	15	9	0,00000	 Tahaka ny nitiavan'ny Ray ahy no nitiavako anareo koa, ka mitomoera amin'ny fitiavako hianareo. 
43N	15	10	0,00000	 Raha mitandrina ny didiko hianareo no hitoetra amin'ny fitiavako, tahaka ny nitandremako ny didin'ny Raiko sy itoerako amin'ny fitiavany. 
43N	15	11	0,00000	 Izaho no milaza izany aminareo, dia mba ho ao aminareo ny fifaliako, ary mba ho lavorary ny fifalianareo.
43N	15	12	0,00000	 Izao no didiko, dia ny mba hifankatiavanareo tahaka ny nitiavako anareo. 
43N	15	13	0,00000	 Tsy misy manam-pitiavana lehibe kokoa noho ny mahafoy ny ainy ho an'ny sakaizany. 
43N	15	14	0,00000	 Hianareo no sakaizako, raha manatanteraka izay andidiako anareo. 
43N	15	15	0,00000	 Tsy ataoko hoe mpanompo intsony hianareo, satria ny mpanompo tsy mahalala izay ataon'ny tompony fa efa nataoko hoe sakaiza hianareo, satria efa nambarako taminareo avokoa izay rehetra reko tamin'ny Raiko. 
43N	15	16	0,00000	 Tsy hianareo no nifidy ahy, fa izaho no nifidy anareo, ka nanendry anareo mba handehananareo, sy hahavokaranareo, ary haharetan'ny vokatrareo, sy hanomezan'ny Raiko anareo izay rehetra angatahinareo amin'ny anarako. 
43N	15	17	0,00000	 Ny andidiako anareo dia ny mba hifankatiavanareo.
43N	15	18	0,00000	 Raha halan'izao tontolo izao hianareo, dia fantaro fa izaho no halany talohanareo. 
43N	15	19	0,00000	 Raha olon'izao tontolo izao hianareo, dia hotian'izao tontolo izao izay azy; fa noho hianareo tsy olon'izao tontolo izao, dia halan'izao tontolo izao hianareo.
43N	15	20	0,00000	 Tsarovy ny teny izay nolazaiko taminareo hoe: Ny mpanompo tsy ambony noho ny tompony. Raha nenjehina aho, dia hoenjehina koa hianareo; ary raha nitandrina ny teniko izy, dia hitandrina ny anareo koa. 
43N	15	21	0,00000	 Fa hataony aminareo izany rehetra izany noho ny anarako, satria tsy fantany ilay naniraka ahy. 
43N	15	22	0,00000	 Raha tsy tonga aho ka tsy niteny taminy, dia tsy nanan-keloka izy; fa ankehitriny tsy manana fialan-tsiny izy amin'ny fahotany. 
43N	15	23	0,00000	 Izay mankahala ahy dia mankahala ny Raiko koa. 
43N	15	24	0,00000	 Raha tsy nataoko teo aminy izay asa tsy nataon'olona na iza na iza, dia tsy nanan-keloka izy; fa ankehitriny efa nahita izy sady efa nankahala ahy sy ny Raiko. 
43N	15	25	0,00000	 Ary izany no tonga dia mba hahatanteraka ny teny voasoratra ao amin'ny Lalàny hoe: Nankahala ahy foana izy ireo. 
43N	15	26	0,00000	 Rahefa tonga ny Mpanafaka alahelo izay hirahiko aminareo avy amin'ny Ray, na ny Fanahin'ny fahamarinana izay avy amin'ny Ray, dia izy no hanambara ahy. 
43N	15	27	0,00000	 Ary hianareo koa hanambara, satria teo amiko hatramin'ny voalohany hianareo.
43N	16	1	0,00000	[HOENJEHINA NY MPIANATR'I JESO - NY FANAHY MASINA HAMPIANATRA NY MARINA REHETRA - NY ALAHELO HODY HAFALIANA - ANDRIAMANITRA NO TSY MAINTSY ITOKIANA] Izaho no nilaza izany taminareo dia ny mba tsy hahatafintohina anareo. 
43N	16	2	0,00000	 Fa horoahiny amin'ny sinagoga hianareo, ary ho avy aza ny andro hiheveran'izay rehetra hamono anareo ho manao fanompoana an'Andriamanitra. 
43N	16	3	0,00000	 Izy no hanao izany aminareo, dia satria tsy misy fantany na ny Ray na izaho. 
43N	16	4	0,00000	 Ary izaho no nilaza izany taminareo kosa, dia mba hahatsiarovanareo, rahefa tonga ny fotoana fa efa voalazako taminareo izany. 
43N	16	5	0,00000	 Tsy mbola nolazaiko taminareo izany tamin'ny voalohany, satria mbola teto aminareo aho; fa ankehitriny handeha ho any amin'ilay naniraka ahy aho, ka tsy misy aminareo manontany hoe: Ho aiza hianao? 
43N	16	6	0,00000	 Fa noho izaho nilaza izany taminareo, dia feno alahelo ny fonareo. 
43N	16	7	0,00000	 Milaza ny marina aminareo anefa aho fa mahasoa anareo ny handehanako; satria raha tsy mandeha aho, dia tsy ho avy aminareo ny Mpanafaka alahelo; fa raha mandeha aho, dia haniraka azy ho atý aminareo. 
43N	16	8	0,00000	 Ary rahefa tonga izy, dia handresy lahatra an'izao tontolo izao ny amin'ny fahotana, sy ny amin'ny fahamarinana, ary ny amin'ny fitsarana: 
43N	16	9	0,00000	 ny amin'ny fahotana, satria tsy mino ahy izy ireo; 
43N	16	10	0,00000	 ny amin'ny fahamarinana, satria mankany amin'ny Ray aho, ka tsy ho hitanareo intsony; 
43N	16	11	0,00000	 ary ny amin'ny fitsarana, satria voatsara sahady ny mpanapaka izao tontolo izao. 
43N	16	12	0,00000	 Mbola manan-javatra betsaka holazaina aminareo aho, nefa tsy zakanareo ankehitriny; 
43N	16	13	0,00000	 fa rahefa tonga ny Fanahin'ny fahamarinana, dia izy no hitaridàlana anareo amin'ny marina rehetra, satria tsy hiteny ho azy izy, fa izay rehetra ho reny no holazainy, ary ny zavatra ho avy no hambarany aminareo. 
43N	16	14	0,00000	 Hanome voninahitra ahy izy, satria handray ny avy amiko ka hanambara izany aminareo. 
43N	16	15	0,00000	 Ahy izay rehetra ananan'ny Raiko, ka izany no nanaovako hoe: Handray ny avy amiko izy ka hanambara izany aminareo. 
43N	16	16	0,00000	 Rahefa afaka kelikely, dia tsy hahita ahy intsony hianareo; ary rahefa afaka kelikely indray, dia hahita ahy hianareo, satria mankany amin'ny Ray aho. 
43N	16	17	0,00000	 Tamin'izay ny mpianany sasany dia nifampilaza hoe: Ahoana no ilazany amintsika hoe: Rahefa afaka kelikely, dia tsy hahita ahy intsony hianareo; ary rahefa afaka kelikely indray, dia hahita ahy hianareo, satria mankany amin'ny Ray aho? 
43N	16	18	0,00000	 Dia hoy izy ireo: Inona izany lazainy hoe: Rahefa afaka kelikely? Tsy fantatsika izay lazainy. 
43N	16	19	0,00000	 Ary fantatr'i Jeso fa ta-hanontany azy izy ireo, ka hoy izy taminy: Hianareo mifanontany ny amin'ny teniko hoe: Rahefa afaka kelikely, dia tsy hahita ahy intsony hianareo; ary rahefa afaka kelikely indray, dia hahita ahy hianareo. 
43N	16	20	0,00000	 lazaiko marina aminareo fa hitomany sy higogogogo hianareo, ary hifaly izao tontolo izao; halahelo hianareo, fa hody hafaliana ny alahelonareo. 
43N	16	21	0,00000	 Ory ny vehivavy raha miteraka, satria tonga ny fotoany; nefa tsy tsaroany intsony izay fahoriany rahefa teraka izy, noho ny hafaliany fa hoe misy olona teraka amin'izao tontolo izao. 
43N	16	22	0,00000	 Manana alahelo koa hianareo ankehitriny, nefa ho hitako indray hianareo, ka ho faly ny fonareo, ary tsy hisy olona hanesotra ny hafalianareo. 
43N	16	23	0,00000	 Amin'izany andro izany dia tsy hanontany ahy na inona na inona intsony hianareo. Lazaiko marina dia marina aminareo fa na inona na inona hangatahinareo amin'ny Ray, dia homeny anareo amin'ny anarako. 
43N	16	24	0,00000	 Mandraka ankehitriny dia mbola tsy nangataka na inona na inona tamin'ny anarako hianareo; mangataha àry, dia hahazo hianareo, ka ho tanteraka ny fifalianareo. 
43N	16	25	0,00000	 Fanoharana no nilazako izany taminareo; fa avy ny andro tsy hanaovako fanoharana aminareo intsony, fa hambarako aminareo miharihary ny amin'ny Ray. 
43N	16	26	0,00000	 Amin'izany andro izany dia hangataka amin'ny anarako hianareo, ary izaho tsy milaza aminareo fa hangataka ho anareo amin'ny Ray aho, 
43N	16	27	0,00000	 satria ny Ray tia anareo koa noho ny nitiavanareo ahy sy ninoanareo fa avy amin'Andriamanitra aho. 
43N	16	28	0,00000	 Avy amin'ny Ray no tonga amin'izao tontolo izao aho; ary hilaozako indray izao tontolo izao ka hankany amin'ny Ray aho. 
43N	16	29	0,00000	 Dia hoy ny mpianany taminy: Indro milaza tsotra hianao ankehitriny, fa tsy manao fanoharana akory. 
43N	16	30	0,00000	 Fantatray amin'izao fa mahalala ny zavatra rehetra hianao, ka tsy mila hanontanian'olona: izany no inoanay fa avy amin'Andriamanitra hianao. 
43N	16	31	0,00000	 Jeso namaly azy hoe: Mino ange hianareo ankehitriny? 
43N	16	32	0,00000	 Indro avy ny andro, na efa tonga sahady aza, izay hielezanareo samy ho any amin'izay halehany avy, sy handaozanareo ahy ho irery; nefa tsy irery aho tsy akory, fa ato amiko ny Ray. 
43N	16	33	0,00000	 Izaho no nilaza izany taminareo, dia mba hanananareo fiadanana amiko. Hozoim-pahoriana hianareo eto amin'izao tontolo izao; fa matokia, efa nandresy an'izao tontolo izao aho.
43N	17	1	0,00000	[FIVAVAHANA NATAON'I JESO-KRISTY] Rahefa voalazan'i Jeso izany, dia niandrandra ny lanitra izy, ka nanao hoe: Raiko ô, tonga ny fotoana: omeo voninahitra ny Zanakao, mba hanomezan'ny Zanaka voninahitra anao, 
43N	17	2	0,00000	 fa efa nomenao fahefana amin'ny nofo rehetra izy, mba hanomezany ny fiainana mandrakizay an'izay rehetra nomenao azy. 
43N	17	3	0,00000	 Ary izao no fiainana mandrakizay, dia ny mahalala anao hàny Andriamanitra marina sy Jeso-Kristy izay nirahinao. 
43N	17	4	0,00000	 Nanome voninahitra anao aho tety ambonin'ny tany, fa tanterako ny asa nomenao ahy hataoko. 
43N	17	5	0,00000	 Ary ankehitriny kosa dia anao, Raiko ô, ny manome voninahitra ahy eo aminao, dia ny voninahitra ananako tao aminao talohan'ny nahariana izao tontolo izao.
43N	17	6	0,00000	 Nitory ny anaranao tamin'ny olona nomenao ahy ao amin'izao tontolo izao; anao izy ireo, ka nomenao ahy, ary efa nitandrina ny teninao izy. 
43N	17	7	0,00000	 Fantany ankehitriny fa avy aminao ny zavatra rehetra nomenao ahy; 
43N	17	8	0,00000	 satria nomeko azy ny teny nomenao ahy ka noraisiny; dia fantany marina fa avy aminao aho, ary ninoany tokoa fa hianao no naniraka ahy.
43N	17	9	0,00000	 Mangataka ho azy ireo aho. Tsy mangataka ho an'izao tontolo izao aho, fa ho an'izay nomenao ahy, satria anao izy ireo 
43N	17	10	0,00000	 (fa anao izay ahy rehetra, ary ahy izay anao rehetra), ary nahazo voninahitra amin'izy ireo aho. 
43N	17	11	0,00000	 Tsy ho eto amin'izao tontolo izao intsony aho; izy ireo no ho eto amin'izao tontolo izao, fa izaho kosa ho any aminao. Ray masina ô, tahirizo amin'ny anaranao izay nomenao ahy, mba ho iray tahaka antsika izy. 
43N	17	12	0,00000	 raha mbola teo amin'izy ireo aho, dia nitahiry azy tamin'ny anaranao. Eny, nitahiry izay nomenao ahy aho, ka tsy nisy very izy na dia iray aza, afa-tsy ilay zanaky ny fahaverezana, mba ho tanteraka ny Soratra Masina. 
43N	17	13	0,00000	 Ankehitriny mankany aminao aho, ka manao izany fangatahana izany dieny mbola amin'izao tontolo izao, mba hananan'izy ireo ny fifaliako tanteraka ao aminy. 
43N	17	14	0,00000	 Nomeko azy ny teninao, ka halan'izao tontolo izao izy ireo, satria tahaka ny tsy maha-olon'izao tontolo izao ahy no tsy maha-olon'izao tontolo izao azy koa. 
43N	17	15	0,00000	 Tsy ny hanesoranao azy amin'izao tontolo izao no angatahiko, fa ny hiarovanao azy amin'ny ratsy. 
43N	17	16	0,00000	 Tahaka ny tsy maha-olon'izao tontolo izao ahy no tsy maha-olon'izao tontolo izao azy ireo koa. 
43N	17	17	0,00000	 Ankamasino amin'ny fahamarinana izy ireo. Ny teninao no fahamarinana. 
43N	17	18	0,00000	 Tahaka ny nanirahanao ahy ho ao amin'izao tontolo izao no nanirahako azy ho ao amin'izao tontolo izao koa. 
43N	17	19	0,00000	 Manamasina ny tenako ho azy ireo aho, mba hohamasinina amin'ny fahamarinana koa izy. 
43N	17	20	0,00000	 Tsy ho azy ireto ihany no angatahako, fa ho an'izay hino ahy noho ny teniny koa: 
43N	17	21	0,00000	 mba ho iray izy rehetra, tahaka anao, Ray, ato amiko, ary izaho ao aminao, ary mba ho iray ao amintsika koa izy, ka hinoan'ny olona fa hianao no naniraka ahy. 
43N	17	22	0,00000	 Efa nomeko azy ny voninahitra nomenao ahy, mba ho iray izy tahaka ny maha-iray antsika: 
43N	17	23	0,00000	 Izaho moa ao aminy, hianao kosa ato amiko, mba ho tena iray tokoa izy ireo, ka ho fantatr'izao tontolo izao fa hianao no naniraka ahy. 
43N	17	24	0,00000	 Ray ô, tiako hiaraka amiko, any amin'izay itoerako, ireo nomenao ahy, mba hahita ny voninahitra nomenao ahy, satria efa tia ahy talohan'ny nahariana izao tontolo izao hianao. 
43N	17	25	0,00000	 Ray marina ô, tsy nahalala anao izao tontolo izao, fa izaho no nahalala anao, ary ireto koa no nahalala fa hianao no naniraka ahy. 
43N	17	26	0,00000	 Efa nampahafantariko ny anaranao izy, sady mbola hampahafantariko koa, mba ho ao aminy ny fitiavana izay nitiavanao ahy, ary mba ho ao aminy koa aho.
43N	18	1	0,00000	[NY NISAMBORANA AN'I JESO - JESO EO ANATREHAN'I ANA SY KAIFA - NY NANDAVAN'I PIERA AZY - NY NITSARAN'I PILATY AZY] Rehefa voalazan i Jeso izany, dia lasa izy sy ny mpianany nankany an-dafin'ny riakan'i Sedrona, izay nisy saha anankiray nidiran'izy sy ny mpianany. 
43N	18	2	0,00000	 Fantatr'i Jodasy ilay namadika azy koa io toerana io, satria falehan'i Jeso sy ny mpianany matetika. 
43N	18	3	0,00000	 Ka nony voarainy ny antoko-miaramila iray sy ny mpiandry raharaha avy amin'ny lohandohan'ny mpisorona sy ny Farisiana, dia nankao izy nitondra fanala sy fanilo, ary fiadiana. 
43N	18	4	0,00000	 Jeso tamin'izany, dia efa nahalala rahateo izay rehetra hanjò azy, ka nitsena azy ireo sy nanao taminy hoe: Iza no tadiavinareo? 
43N	18	5	0,00000	 Dia hoy ny navalin'izy ireo azy: Jeso avy any Nazareta. Ka hoy Jeso taminy: Izaho no izy. Eo koa izany Jodasy ilay namadika azy. 
43N	18	6	0,00000	 Vao nilazan'i Jeso hoe: Izaho no izy, dia nianotra izy ireo, ka niankarapoka tamin'ny tany. 
43N	18	7	0,00000	 Fa nanontany azy indray Jeso nanao hoe: Iza no tadiavinareo? Dia hoy izy ireo: Jeso avy any Nazareta. 
43N	18	8	0,00000	 Ka novalian'i Jeso hoe: Efa voalazako taminareo fa izaho no izy; koa raha izaho no tadiavianareo, dia avelao handeha ireto. 
43N	18	9	0,00000	 Izy no nilaza izany dia mba hahatanteraka ny teny voalazany hoe: Tsy nisy very izay nomenao ahy, na dia iray aza.
43N	18	10	0,00000	 Ary nanan-tsabatra Simona Piera ka notsoahany dia nasiany ny mpanompon'ny lehiben'ny mpisorona, ka afaka tery ny sofiny an-kavanana: Malkosy no anaran'ilay mpanompo. 
43N	18	11	0,00000	 Fa hoy Jeso tamin'i Piera. Ampidiro amin'ny tranony ny sabatrao; tsy hosotroiko va ny kapoaka nomen'ny Ray ahy? 
43N	18	12	0,00000	 Tamin'izay ny antoko-miaramila sy ny tompon'arivo ary ny mpiandry raharaha nirahin'ny Jody, dia nisambotra an'i Jeso, ka namatotra azy.
43N	18	13	0,00000	 Tany amin'i Ana aloha no nitondrany azy, fa io no rafozan'i Kaifa izay lehiben'ny mpisorona tamin'izany taona izany; 
43N	18	14	0,00000	 ary Kaifa kosa no ilay nanome saina ny Jody hoe mahasoa raha maty ho an'ny vahoaka ny lehilahy anankiray. 
43N	18	15	0,00000	 Nanaraka an'i Jeso tamin'izany i Piera sy ny mpianatra anankiray hafa; ary fantatry ny lehiben'ny mpisorona ilay mpianatra anankiray, ka niara-niditra tamin'i Jeso tao amin'ny tokotanin'ny lehiben'ny mpisorona. 
43N	18	16	0,00000	 Fa Piera kosa nijanona tany ivelany tao akaikin'ny vavahady. Dia nivoaka ilay mpianatra izay fantatry ny lehiben'ny mpisorona, ka niteny tamin'ny vehivavy mpiandry vavahady, ary nampiditra an'i Piera. 
43N	18	17	0,00000	 Fa hoy ity ankizivavy mpiandry vavahady tamin'i Piera: Moa tsy isan'ny mpianatr'io Lehilahy io koa va hianao? Ary hoy izy: Tsia. 
43N	18	18	0,00000	 Nangatsiaka ny andro, ka nipetraka namindro teo amin'ny afo ny mpanompo sy ny mpiandry raharaha, ary dia mba niara-namindro taminy teo koa Piera. 
43N	18	19	0,00000	 Ary ny lehiben'ny mpisorona nanadina an'i Jeso ny amin'ny mpianany sy ny fampianarany; 
43N	18	20	0,00000	 ka hoy Jeso namaly azy: Niteny am-pahibemaso tamin'ny olona rehetra aho, ary nampianatra mandrakariva tao amin'ny sinagoga sy ny tempoly, izay ivorian'ny Jody rehetra, fa tsy nilaza na inona na inona an-takona; 
43N	18	21	0,00000	 ka ahoana no anontanianao ahy? Ireo nihaino ahy no anontanio izay voalazako taminy, fa ireo no mahalala izay nampianariko. 
43N	18	22	0,00000	 Nony nilaza izany Jeso, dia nasian'ny mpiandry raharaha anankiray tehamaina sy nataony hoe: Izany ve no famalinao ny lehiben'ny mpisorona? 
43N	18	23	0,00000	 Jeso namaly azy hoe: Raha ratsy ny teniko, lazao izay ratsy; fa raha tsara ihany kosa, nahoana no dia mamely ahy hianao? 
43N	18	24	0,00000	 Dia nasain'i Ana nentina am-patorana ho any amin'i Kaifa lehiben'ny mpisorona izy. 
43N	18	25	0,00000	 Ary Simona Piera nijanona namindro teo koa, ka nisy nanao taminy hoe: Moa tsy isan'ny mpianany koa va hianao? Fa nandà izy nanao hoe: Tsia. 
43N	18	26	0,00000	 Dia hoy koa ny anankiray tamin'ny mpanompon'ny lehiben'ny mpisorona, izay havan'ilay notapahin'i Piera sofina: Tsy hianao va ilay hitako niaraka taminy tao anaty saha?
43N	18	27	0,00000	 Fa nandà indray Piera, ary niaraka tamin'izay dia nisy akoho naneno. 
43N	18	28	0,00000	 Dia nentiny niala tao amin'i Kaifa Jeso, ho any an-tranon'ny governora. Efa maraina ny andro tamin'izay. Tsy niditra tao an-trano anefa izy ireo, fandrao voaloto ka tsy afa-mihinana ny Paka. 
43N	18	29	0,00000	 Koa Pilaty no nivoaka nanatona azy ireo teo ala-trano, nanao hoe: Inona no iampanganareo io Lehilahy io? 
43N	18	30	0,00000	 Dia hoy ny navalin'izy ireo azy: Raha tsy mpanao ratsy izy, dia tsy ho natolotray anao. 
43N	18	31	0,00000	 Ka hoy Pilaty taminy: Ento izy, ka tsarao araka ny lalànareo. Fa hoy ny Jody namaly azy: Tsy manam-pahefana hanamelo-ko faty izahay. 
43N	18	32	0,00000	 Izany no tonga dia mba hahatanteraka ny teny nambaran'i Jeso momba ny fahafatesana hanjo azy. 
43N	18	33	0,00000	 Dia niditra tao an-trano Pilaty, ka niantso an'i Jeso sy nanao taminy hoe: Moa mpanjakan'ny Jody va hianao? 
43N	18	34	0,00000	 Jeso namaly hoe: anao samy irery izany teny izany, sa an'olon-kafa nilaza ahy taminao? 
43N	18	35	0,00000	 Dia namaly Pilaty nanao hoe: F'izaho angaha Jody? Ny firenenao sy ny mpisoronao no nanolotra anao tamiko, ka inona no nataonao?
43N	18	36	0,00000	 Jeso namaly hoe: Tsy anisan'izao tontolo izao ny fanjakako: fa raha anisan'izao tontolo izao ny fanjakako, dia ho niady ny oloko, ka tsy ho voarain'ny Jody aho; fa tsy anisan'izao tontolo izao ny fanjakako. 
43N	18	37	0,00000	 Dia hoy Pilaty taminy: Koa mpanjaka izany hianao? Ary novalian'i Jeso hoe: Efa voalazanao. Mpanjaka aho. Teraka aho, sy tonga taty an-tany mba hanambara ny marina, ka izay rehetra mpanaraka ny marina, dia mihaino ny feoko. 
43N	18	38	0,00000	 Inona no marina? hoy Pilaty taminy. Fa nony voalazany izany, dia nivoaka nankeo amin'ny Jody indray izy ka nanao tamin'ireo hoe: Raha izaho, dia tsy mahita izay helony na dia iray aza; 
43N	18	39	0,00000	 fa araky ny fanao amin'ny Paka dia mandefa olo-meloka izay tianareo aho; koa tianareo ve ny handefasako ny mpanjakan'ny Jody? 
43N	18	40	0,00000	 Fa nihorakoraka indray izy rehetra ka nanao hoe: Tsy izy, fa Barabasy. Kanefa jiolahy Barabasy.
43N	19	1	0,00000	[JESO KAPOHINA SY SATROHANA FEHILOHA TSILO ARY FANTSIHANA AMIN'NY HAZO FIJALIANA] Tamin'izany, nalain'i Pilaty Jeso ka nasainy nokapohina. 
43N	19	2	0,00000	 Dia nandrandrana fehiloha tsilo ny miaramila ka nasatrony ny lohany, ary nampitafiny kapaoty jaky izy. 
43N	19	3	0,00000	 Rahefa izany, dia nanatona azy izy ireo, ka sady namely tehamaina azy no nanao hoe: Arahaba, ry Mpanjakan'ny Jody. 
43N	19	4	0,00000	 Dia nivoaka indray Pilaty ka nanao tamin'ny Jody hoe: Indro izy entiko manketo aminareo, mba ho fantatrareo fa tsy hitako mihitsy izay helony na dia iray aza. 
43N	19	5	0,00000	 Tamin'izay nivoaka Jeso misatroka fehiloha tsilo sy mitafy kapaoty jaky, ka hoy Pilaty tamin'ny Jody: Indro ny Lehilahy. 
43N	19	6	0,00000	 Nony nahita azy ny lohan'ny mpisorona sy ny mpiandry raharaha, dia niantso nanao hoe: Fantsiho, fantsiho amin'ny hazo fijaliana izy. Fa hoy Pilaty tamin'izy ireo: Ento àry izy ka fantsihonareo, fa izaho tsy mba mahita izay helony.
43N	19	7	0,00000	 Dia hoy ny Jody namaly azy: Manana lalàna izahay, ary araka ny lalànay dia tsy maintsy hovonoina izy, satria nanao ny tenany ho Zanak'Andriamanitra.
43N	19	8	0,00000	 Nandre izany Pilaty vao mainka natahotra.
43N	19	9	0,00000	 Ary niditra tao an-trano indray izy ka nanao tamin'i Jeso hoe: Avy aiza moa hianao? Fa tsy namaly azy Jeso. 
43N	19	10	0,00000	 Ka hoy Pilaty taminy: Izaho indray ve no tsy itenenanao? Tsy fantatrao angaha fa sady manam-pahefana handefa anao aho, no manam-pahefana hamantsika anao amin'ny hazo fijaliana koa? 
43N	19	11	0,00000	 Dia hoy Jeso hoe: Tsy hanam-pahefana amiko hianao raha tsy nomena anao avy any ambony izany; koa izay nanolotra ahy taminao no meloka kokoa noho hianao.
43N	19	12	0,00000	 Hatramin'izay dia nitady handefa azy Pilaty. Fa nantsointsoin'ny Jody hoe: Raha mandefa io hianao, dia tsy mba sakaizan'i Sezara, satria izay manao ny tenany ho mpanjaka dia mitsanga-kanohitra an'i Sezara. 
43N	19	13	0,00000	 Nony nandre izany teny izany Pilaty dia nitondra an'i Jeso nivoaka, ka nipetraka teo amin'ny fitsarana, amin'ny fitoerana atao hoe Litostrotos, na Gabata amin'ny teny hebrio. 
43N	19	14	0,00000	 Andro fiomanana amin'ny Paka tamin'izay, ary tokony ho tamin'ny ora fahenina; dia izao no nolazain'i Pilaty tamin'ny Jody: Indro ny Mpanjakanareo. 
43N	19	15	0,00000	 Fa niantsoantso izy ireo nanao hoe: Esory, esory, fantsiho amin'ny hazo fijaliana izy. Ka hoy Pilaty taminy: Dia hofantsihako amin'ny hazo fijaliana ve ny Mpanjakanareo? Fa hoy ny lohan'ny mpisorona hoe: Izahay tsy mana-mpanjaka afa-tsy Sezara. 
43N	19	16	0,00000	 Tamin'izay dia natolony azy hofantsihana Jeso, ka noraisin'izy ireo izy, dia nentiny. 
43N	19	17	0,00000	 Nentin'i Jeso ny hazo fijaliana, dia tonga teo amin'ny toerana atao hoe Kalvery izy, na hoe Golgota amin'ny teny hebrio. 
43N	19	18	0,00000	 Teo no namantsihany azy tamin'ny hazo fijaliana, niaraka tamin'ny roa lahy hafa koa izay nofantsihana teo an-daniny roa, fa Jeso teo afovoany. 
43N	19	19	0,00000	 Ary nanao soratra Pilaty napetany teo an-dohan'ny hazo fijaliana, ka izao no vakiny: Jeso avy any Nazareta mpanjakan'ny Jody. 
43N	19	20	0,00000	 Betsaka ny Jody namaky io soratra io, fa akaikin'ny tanàna ny toerana namantsihana an'i Jeso; sady vita tamin'ny teny hebrio sy greka ary latina ny soratra. 
43N	19	21	0,00000	 Ka hoy ny mpisoron'ny Jody tamin'i Pilaty: Aza atao hoe mpanjakan'ny Jody, fa hoe izy nilaza hoe: Mpanjakan'ny Jody aho. 
43N	19	22	0,00000	 Fa hoy Pilaty hoe: Izay voasoratro dia voasoratro.
43N	19	23	0,00000	 rahefa voafantsiky ny miaramila tamin'ny hazo fijaliana izy, nalainy ny fitafiany ka nozarainy efatra, dia samy nanana ny anjarany avy izy; toy izany koa ny akanjony rebareba. Saingy tsy nizaitra kosa ny akanjony, fa tenona iray ihany hatrany ambony ka hatrany ambany, 
43N	19	24	0,00000	 ka nifampilaza hoe izy ireo: Aoka tsy hotriarintsika izy, fa aoka hilokantsika, dia ho lasan'izay hahazo ny loka. Koa tanteraka tamin'izany ny Soratra Masina manao hoe: Nozarainy ny fitafiako, ary nilokany ny akanjoko. Dia izany no nataon'ny miaramila. 
43N	19	25	0,00000	 Ary nitsangana teo akaikin'ny hazo fijalian'i Jeso ny reniny sy ny rahavavin-dreniny, dia Maria vadin'i Kleofasy, ary Maria Madelena. 
43N	19	26	0,00000	 Nony hitan'i Jeso ny reniny sy ilay mpianany malalany nitsangana teo akaikiny, dia hoy izy tamin-dreniny: Ravehivavy, indro ny zanakao. 
43N	19	27	0,00000	 Ary hoy koa izy tamin'ilay mpianatra: Indro ny reninao. Ka hatramin'izay dia noraisin'ilay mpianatra ho any aminy izy. 
43N	19	28	0,00000	 Nony afaka izany, dia fantatr'i Jeso fa efa tanteraka ny zavatra rehetra, ka hoy izy mba hahatanteraka ny Soratra Masina: Mangetaheta aho. 
43N	19	29	0,00000	 Ary nisy bakoly feno vinaingitra kosa teo, ka nalaina ny sponjy novontosana vinaingitra, sy notohizana tamin'ny hazo hisopy, dia natohoka teo am-bavany. 
43N	19	30	0,00000	 Vao nanandrana ny vinaingitra izy dia nanao hoe: Tanteraka ny zavatra rehetra. Dia nanondrika ny lohany izy ka niala aina. 
43N	19	31	0,00000	 Ary andro fiomanana tamin'izay, ka nangataka tamin'i Pilaty ny Jody mba hotapahina ny ranjon'izy ireo, dia hoesorina, mba tsy hisy faty mihantona amin'ny hazo fijaliana amin'ny andro sabata (fa andro lehibe izany sabata izany). 
43N	19	32	0,00000	 Dia tonga ny miaramila ka nanapaka ny ranjon'ny voalohany sy ny an'ilay anankiray niara-nofantsihana taminy koa; 
43N	19	33	0,00000	 fa nony nankeo amin'i Jeso izy ireo, dia hitany fa efa maty sahady izy, ka tsy mba notapahiny ny ranjony. 
43N	19	34	0,00000	 Fa nolefonin'ny miaramila anankiray kosa ny lanivoany, ka nisy ra sy rano nivoaka niaraka tamin'izay. 
43N	19	35	0,00000	 Ary ilay nahita no milaza, ka marina ny filazany, sady fantany fa milaza ny marina izy, mba hinoanareo koa. 
43N	19	36	0,00000	 Ary izany no tonga dia mba hahatanteraka ny Soratra Masina hoe: Tsy hisy hotapahina ny taolany, na dia iray aza. 
43N	19	37	0,00000	 Ary hoy indray koa ny Soratra Masina: Hijery izay nolefoniny izy.
43N	19	38	0,00000	 Rahefa afaka izany, Josefa avy any Arimatia, izay mpianatr'i Jeso an-tsokosoko noho ny fahatahorany ny Jody dia nangataka tamin'i Pilaty mba haka ny fatin'i Jeso, ka neken'i Pilaty izany. Dia lasa izy naka ny fatin'i Jeso. 
43N	19	39	0,00000	 Ary tonga koa Nikodema ilay nanatona an'i Jeso nony alina tamin'ny voalohany nitondra mira sy aloesy nampifangaroina, tokony ho zato livatra. 
43N	19	40	0,00000	 Koa nalainy ny fatin'i Jeso, dia nasiany zava-manitra sy nofonosiny lamba araka ny fanaon'ny Jody amin'ny fandevenana. 
43N	19	41	0,00000	 Nisy saha anankiray kosa tao amin'ilay toerana namantsihana an'i Jeso, ary nisy fasana vaovao tsy mbola nandevenana olona tao anatin'ilay saha. 
43N	19	42	0,00000	 Ka noho ny maha-andro fiomanan'ny Jody tamin'izay dia tao no nandevenany an'i Jeso, satria akaiky ny fasana.
43N	20	1	0,00000	[MADELENA, SY PIERA ARY JOANY TEO AMIN'NY FASANA - NY NISEHOAN'I JESO TAMIN'I MADELENA SY TAMIN'NY APOSTOLY] Ary tamin'ny andro voalohan'ny herinandro, dia lasa marainakoa mbola maizina nankany amin'ny fasana Madelena, ka nahita fa voaesotra tamin'ny fasana ny vato. 
43N	20	2	0,00000	 Dia lasa izy nihazakazaka nankany amin'i Simona Piera sy ilay mpianatra malalan'i Jeso, ka nanao tamin'ireo hoe: Nalain'olona tao am-pasana ny Tompo, ka tsy fantatray izay nametrahany azy. 
43N	20	3	0,00000	 Dia mba lasa koa i Piera sy ilay mpianatra anankiray nankany amin'ny fasana, 
43N	20	4	0,00000	 ka niara-nihazakazaka izy roa lahy, saingy nandeha faingampaingana kokoa ilay mpianatra anankiray, ka tonga talohan'i Piera tao amin'ny fasana. 
43N	20	5	0,00000	 Dia niondrika izy, ka nahita ny lamba nipetraka teo, nefa tsy niditra. 
43N	20	6	0,00000	 Nony tonga kosa Piera nanarakaraka azy, dia niditra teo am-pasana ka nahita ny lamba nipetraka teo, 
43N	20	7	0,00000	 sy ny lamba nasarona ny lohany, tsy niara-nipetraka tamin'ny lamba fa nivalona nitokana terý. 
43N	20	8	0,00000	 Dia niditra koa ilay mpianatra izay tonga taloha teo amin'ny fasana, ary nahita ka nino. 
43N	20	9	0,00000	 Fa tsy mbola fantatr'izy ireo ny Soratra Masina milaza fa tsy maintsy hitsangana amin'ny maty Jeso. 
43N	20	10	0,00000	 Dia lasa ny mpianatra nody tany aminy. 
43N	20	11	0,00000	 Fa Maria kosa nijanona nitomany teo ivelan'ny fasana. Ary teo am-pitomaniana, dia niondrika nitsirika ny tao anaty fasana izy,
43N	20	12	0,00000	 ka nahita anjely roa niakanjo fotsy, nipetraka tao amin'izay nipetrahan'ny vatan'i Jeso, ny iray teo an-doha, ary ny iray teo an-tongotra.
43N	20	13	0,00000	 Dia hoy izy ireo taminy: Ravehivavy, nahoana no mitomany hianao? Ka hoy izy namaly ireo: Satria nalain'olona ny Tompoko, ka tsy fantatro izay nametrahany azy. 
43N	20	14	0,00000	 Nony avy nilaza izany izy dia nitodika, ka nahita an'i Jeso nitsangana teo, nefa tsy fantany hoe Jeso io. 
43N	20	15	0,00000	 Ary hoy Jeso taminy: Ravehivavy, nahoana no mitomany hianao? Iza no tadiavinao? Nataony ho mpiandry saha io, ka hoy izy taminy: Raha hianao re no naka azy, Tompoko, mba atoroy ahy kely izay nametrahanao azy, hangalako azy. 
43N	20	16	0,00000	 Dia hoy Jeso taminy: Ry Maria! Dia nitodika izy ka nanao taminy hoe: Rabony! (izany hoe Mpampianatra). 
43N	20	17	0,00000	 Aza mikasika ahy, hoy Jeso taminy, fa mbola tsy niakatra tany amin'ny ray aho, fa mandehana mankany amin'ny rahalahiko, ka lazao aminy hoe: Miakatra ho any amin'ny Raiko sy ny rainareo aho, ary any amin'Andriamanitro sy Andriamanitrareo. 
43N	20	18	0,00000	 Dia lasa Maria Madelena ka nilaza tamin'ny mpianatra hoe: Efa nahita ny Tompo aho, ary izany no nolazainy tamiko. 
43N	20	19	0,00000	 Androtr'izay ihany, izany hoe harivan'ilay andro voalohan'ny herinandro, raha nirindrina ny varavaran'ny trano nivorian'ny mpianatra noho ny fahatahorany ny Jody, dia tonga Jeso ka nitsangana teo afovoany, sy nilaza tamin'izy ireo hoe: Ho aminareo anie ny fiadanana! 
43N	20	20	0,00000	 Nony efa nilaza izany izy, dia nasehony azy ireo ny tànany sy ny lanivoany, ka faly ny mpianatra fa nahita ny Tompo. 
43N	20	21	0,00000	 Dia hoy indray izy tamin'izy ireo: Ho aminareo anie ny fiadanana! Tahaka ny nanirahan'ny Raiko ahy no anirahako anareo koa. 
43N	20	22	0,00000	 Rahefa nilaza izany izy, dia nitsoka ka nanao tamin'izy ireo hoe: Raiso ny Fanahy Masina: 
43N	20	23	0,00000	 ny fahotana izay havelanareo dia ho voavela, ary izay hotananareo dia ho voatana.
43N	20	24	0,00000	 Fa Tomà ilay atao hoe Didimo, anankiray tamin'ny roa ambin'ny folo lahy kosa, tsy mba tao amin'izy ireo tamin'ny nahatongavan'i Jeso. 
43N	20	25	0,00000	 Ka hoy ireto mpianatra sasany taminy: Efa nahita ny Tompo izahay. Fa hoy izy tamin'ireo: Raha tsy hitako ao amin'ny tànany ny loaky ny fantsika ka atsofoko eo amin'ny loaky ny fantsika ny rantsan-tànako, ary atehiko amin'ny lanivoany ny tànako, dia tsy hino aho. 
43N	20	26	0,00000	 Nony afaka havaloana, raha mbola nivory tao an-trano ihany ny mpianany sady teo koa Tomà, dia tonga Jeso, nefa nirindrina ny varavarana. Nitsangana teo afovoany izy ka nanao hoe: Ho aminareo anie ny fiadanana! 
43N	20	27	0,00000	 Ary hoy izy tamin'i Tomà: Ataovy eto ny rantsan-tànanao, ka zahao ny tànako, ary arosoy ny tànanao, ka atehefo eto amin'ny lanivoako; dia minoa, fa aza malain-kino. 
43N	20	28	0,00000	 Dia namaly Tomà ka nanao taminy hoe: Tompoko sy Andriamanitro! 
43N	20	29	0,00000	 Fa hoy Jeso taminy: Nino hianao, ry Tomà, satria nahita ahy; sambatra izay tsy nahita ka nino.
43N	20	30	0,00000	 Maro koa ny fahagagana hafa nataon'i Jeso teo imason'ny mpianany no tsy voasoratra amin'ity boky ity. 
43N	20	31	0,00000	 Fa voasoratra ireto mba hinoanareo fa Jeso no Kristy Zanak'Andriamanitra, ary mba hahazoanareo ny fiainana amin'ny anarany, amin'ny finoana azy.
43N	21	1	0,00000	[NY NISEHOAN'I JESO TEO AMIN'NY RANOMASIN'I TIBERIADY] Taorian'izany, dia niseho tamin'ny mpianany teo amoron-dranomasin'i Tiberiady indray Jeso, ary toy izao no nisehoany. 
43N	21	2	0,00000	 Tafaraka Simona Piera sy Tomà izay atao hoe Didimo, ary Natanaely izay avy tany Kanàn'i Galilea, mbamin'ireo zanak'i Zebede sy mpianatra roa lahy hafa koa. 
43N	21	3	0,00000	 Fa hoy Simona Piera tamin'izy ireo: Handeha hanarato aho. Fa hoy ireo taminy: Handeha hiaraka aminao koa izahay. Dia nandeha izy rehetra ka niditra tao an-tsambo kely, nefa tsy nahazo na inona na inona izy tamin'iny alina iny. 
43N	21	4	0,00000	 Nony maraina ny andro, dia tonga teo amoron-drano Jeso; kanefa tsy fantatry ny mpianatra hoe Jeso izy. 
43N	21	5	0,00000	 Ka hoy Jeso tamin'izy ireo: Manan-kanina va hianareo, anaka? Dia hoy ny navaliny azy: Tsia. 
43N	21	6	0,00000	 Alatsaho ao an-kavanan'ny sambo kely àry ny haratonareo, hoy izy tamin'izy ireo, fa hahazo hianareo. Dia nalatsany ny harato ka tsy zakany nakarina noho ny habetsahan'ny hazandrano. 
43N	21	7	0,00000	 Ary hoy ilay mpianatra malalan'i Jeso tamin'i Piera: Ny Tompo io. Nony ren'i Simona Piera fa hoe ny Tompo io, dia noraisiny nisikinany ny akanjony ivelany fa efa nesoriny ka nirotsaka tamin'ny ranomasina izy. 
43N	21	8	0,00000	 Ny mpianatra sasany kosa nandeha an-tsambo kely (fa tsy lavitra ny tany izy, fa tokony ho roan-jato hakiho monja), nitarika ny harato feno hazandrano. 
43N	21	9	0,00000	 Nony tafakatra teo an-tanety izy ireo, dia nahita vainafo sy hazandrano iray teo amboniny ary mofo. 
43N	21	10	0,00000	 Ary hoy Jeso taminy: Itondray ny hazandrano vao azonareo. 
43N	21	11	0,00000	 Dia niakatra Simona Piera, ka nitarika ny harato feno hazandrano vaventy telo amby dimam-polo amby zato; nefa tsy triatra ny harato na dia betsaka toy izany aza izy. 
43N	21	12	0,00000	 Dia hoy Jeso tamin'izy ireo: Avia hisakafo. Ny mpianatra izany tsy nisy na iray aza sahy nanontany azy hoe: Iza moa hianao? satria fantany ihany fa ny Tompo io. 
43N	21	13	0,00000	 Dia nanatona Jeso, nandray ny mofo, sy nanome azy ireo; ary toy izany koa ny hazandrano. 
43N	21	14	0,00000	 Izay no fanintelony nisehoan'i Jeso tamin'ny mpianany, rahefa nitsangana tamin'ny maty izy. 
43N	21	15	0,00000	 Nony avy nisakafo izy ireo, dia hoy Jeso tamin'i Simona Piera: Ry Simona zanak'i Joany, moa tia ahy mihoatra noho ireto va hianao? Ka hoy ny navaliny azy: Eny, Tompoko, fantatrao fa tiako hianao. Dia hoy izy taminy: Fahano ny zanak'ondriko. 
43N	21	16	0,00000	 Ary hoy indray izy taminy fanindroany: Ry Simona zanak'i Joany, moa tianao va aho? Ka hoy ny navaliny azy: Eny, Tompoko, fantatrao fa tiako hianao. Dia hoy izy taminy: Fahano ny zanak'ondriko. 
43N	21	17	0,00000	 Ary hoy indray izy taminy fanintelony: Ry Simona zanak'i Joany, moa tianao va aho? Dia nalahelo Piera fa nontaniany fanintelony hoe: Moa tia ahy va hianao? ka hoy izy taminy: Hianao mahalala ny zavatra rehetra, Tompoko, ka fantatrao fa tiako hianao. Dia hoy izy taminy: fahano àry ny reniondriko. 
43N	21	18	0,00000	 Lazaiko marina dia marina aminao: Fony mbola tanora hianao, dia nahasikin-tena, sy nandeha tamin'izay tianao haleha; fa rahefa antitra kosa hianao, dia hiraviravy ny tànanao, ka olon-kafa no hanasikina anao, sy hitondra anao amin'izay tsy tianao. 
43N	21	19	0,00000	 Izy no nilaza izany dia mba hanambara ny fombam-pahafatesana hanomezan'i Piera voninahitra an'Andriamanitra. Ary rahefa nilaza izany izy, dia nanao taminy hoe: Manaraha ahy. 
43N	21	20	0,00000	 Nony nitodika Piera, dia hitany teo aoriany ilay mpianatra malalan'i Jeso izay niankina tamin'ny tratrany teo am-pisakafoana sy nanao hoe: Tompoko, iza no hamadika anao? 
43N	21	21	0,00000	 Ary nony nahita azy Piera dia hoy izy tamin'i Jeso: Tompoko, mba inona kosa no ho anjaran'ity? 
43N	21	22	0,00000	 Dia hoy Jeso taminy: Raha tiako hitoetra izy mandra-pihaviko, mampaninona anao izany? Fa manaraha ahy hianao. 
43N	21	23	0,00000	 Dia niely tamin'ny rahalahy fa hoe tsy ho faty izany mpianatra izany; nefa Jeso tsy nilaza hoe tsy ho faty izy, fa hoe: Raha tiako hitoetra izy mandra-pihaviko, mampaninona anao izany? 
43N	21	24	0,00000	 Izy no ilay mpianatra manambara izany sy nanoratra azy, ary fantatsika fa marina ny filazany. 
43N	21	25	0,00000	 Maro koa ny zavatra hafa nataon'i Jeso, ka raha izany rehetra izany no hosoratana tsirairay, dia ataoko fa na izao tontolo izao aza tsy ho omby ny boky hosoratana.
44N	1	1	0,00000	[SASIN-TENY - FARA-FIHAONAN'NY TOMPO TAMIN'NY APOSTOLY - NY NIAKARANY ANY AN-DANITRA - NY NIFIDIANANA OLONA HISOLO AN'I JODASY] Ry Teofily, efa voalazako tamin'ny boky voalohany ny zavatra rehetra nataon'i Jeso sy nampianariny, 
44N	1	2	0,00000	 hatramin'ny andro nampakarana azy, nony efa nomeny ny didiny tamin'ny alàlan'ny Fanahy Masina ny Apostoly izay nofidiny. 
44N	1	3	0,00000	 Taorian'ny nijaliany, dia maro ny porofo nentiny nanamarina tamin'izy ireo fa velona tokoa izy, sady niseho taminy nandritra ny efa-polo andro izy, ary nilazalaza ny momba ny fanjakan'Andriamanitra tamin'izy ireo.
44N	1	4	0,00000	 Ary ilay niaraka tamin'izy ireo iny izy, dia nanafatra azy mba tsy hiala ao Jerosalema, fa hiandry izay nampanantenain'ny Ray, araka ny efa renareo tamin'ny vavako, hoy izy. 
44N	1	5	0,00000	 Fa Joany nanao batemy tamin'ny rano, ary hianareo kosa hatao batemy amin'ny Fanahy Masina, raha afaka andro vitsivitsy. 
44N	1	6	0,00000	 Ka izay tafangona teo dia nanontany azy hoe: Tompoko, amin'izay va no fotoana hanangananao ny fanjakan'Israely indray? 
44N	1	7	0,00000	 Fa hoy ny navaliny azy ireo: Tsy anareo ny mahalala ny andro na fotoana izay efa nalahatry ny Ray amin'ny fahefany. 
44N	1	8	0,00000	 Fa rahefa hidinan'ny Fanahy Masina hianareo dia hahazo hery, ka ho vavolombeloko any Jerosalema sy eran'i Jodea ary Samaria ka hatrany amin'ny fara vazan-tany.
44N	1	9	0,00000	 Nony efa nilaza izany izy, dia nakarina teo anatrehan'izy ireo; ary nisy rahona nanakona azy, ka tsy hitan'ny masony intsony izy. 
44N	1	10	0,00000	 Raha mbola nibanjina ny lanitra teo izy ireo, tamin'i Jeso nisondrotra nisondrotra ihany, dia indreo nisy roa lahy niakanjo fotsy niseho teo anilany, 
44N	1	11	0,00000	 nanao hoe: Ry lehilahy avy any Galilea, nahoana hianareo no mijanona eto mibanjina ny lanitra? Iny Jeso nalaina taminareo ho any an-danitra iny, dia mbola ho avy indray tahaka ny nahitanareo azy niakatra any an-danitra.
44N	1	12	0,00000	 Tamin'izay izy ireo dia niverina tany Jerosalema, avy teo amin'ny tendrombohitra atao hoe Oliva, izay làlana azo aleha sabata raha eo Jerosalema. 
44N	1	13	0,00000	 Nony tonga dia niakatra tao amin'ilay rihana fitoerany izy ireo, dia Piera sy Joany, Jakoba sy Andre, Filipo sy Tomà, Bartelemy sy Matio, Jakoba zanak'i Alfe sy Simona Zeloty, ary Joda rahalahin'i Jakoba. 
44N	1	14	0,00000	 Niray saina izy rehetra, ary naharitra nivavaka niaraka tamin'ny vehivavy sasany, sy Maria renin'i Jeso, ary ny rahalahiny. 
44N	1	15	0,00000	 Tamin'izany andro izany dia nitsangana teo afovoan'ny rahalahy Piera (tokony ho roapolo amby zato ny isan'izy nivory teo) ka nanao hoe: 
44N	1	16	0,00000	 Ry rahalahy, tsy maintsy tanteraka ilay Soratra voalazan'ny Fanahy Masina tamin'ny vavan'i Davida momba an'i Jodasy, izay nitarika ny mpisambotra an'i Jeso; 
44N	1	17	0,00000	 fa anisantsika ihany koa izy, sady nanana anjara tamin'izao fandraharahantsika izao. 
44N	1	18	0,00000	 Nefa nahazo saha tamin'ny tambin'ny otany iny lehilahy iny, ary lavo nihohoka izy ka vaky ny kibony, sady niparitaka ny tsinainy. 
44N	1	19	0,00000	 Zavatra fantatry ny mponina rehetra eto Jerosalema izany, ka io saha io dia nahazo anarana tamin'ny fiteniny hoe Haseldamà, izany hoe sahan-drà. 
44N	1	20	0,00000	 Ary izany indrindra no voasoratra ao amin'ny bokin'ny Salamo hoe: Aoka ho lao ny fonenany, ka tsy honenan'olona akory; ary koa: Aoka ho lasan'olon-kafa ny anjara raharahany. 
44N	1	21	0,00000	 Koa amin'ireo lehilahy niaraka tamintsika tamin'ny andro rehetra nitoeran'i Jeso Tompo teto amintsika, 
44N	1	22	0,00000	 hatramin'ny nanaovan'i Joany batemy azy ka hatramin'ny andro niakarany any an-danitra, dia aoka hisy anankiray ho namantsika mba ho vavolombelon'ny nitsanganany tamin'ny maty. 
44N	1	23	0,00000	 Dia nanokana roa lahy tamin'izy ireo izy, dia Josefa atao hoe Barsabasy sy nampiana anarana hoe Ilay Marina, ary Matiasy, 
44N	1	24	0,00000	 ka nivavaka nanao hoe: Tompo ô, hianao no mahalala ny fon'ny olona rehetra, ka asehoy izay voafidinao amin'izy roa lahy ireto, 
44N	1	25	0,00000	 mba hanana anjara amin'izao fandraharahan'ny Apostoly izao, izay nialan'i Jodasy hankanesany any amin'ny fitoerany. 
44N	1	26	0,00000	 Dia nanaovany loka izy roa lahy, ary Matiasy no nahazo ny loka, ka izy no lany ho isan'ny Apostoly roa ambin'ny folo lahy.
44N	2	1	0,00000	[NY NIDINAN'NY FANAHY MASINA TAMIN'NY APOSTOLY - NY TORITENY VOALOHANY NATAON'I PIERA - OLONA TELO ARIVO NO NATAO BATEMY - NY TOE-PIAINAN'NY KRISTIANINA VOALOHANY] Nony tonga ny andron'ny Pentekoty, dia tafavory tao amin'ny trano anankiray izy rehetra, 
44N	2	2	0,00000	 ary tampoka, inay nisy feo avy any an-danitra toy ny rivotra mifofofofo mafy ka nahenika ny trano nitoerany, 
44N	2	3	0,00000	 sady nisy lela maro mitarehin'afo niseho taminy sy nizarazara nipetraka teny amboniny tsirairay avy, 
44N	2	4	0,00000	 ka samy feno ny Fanahy Masina izy rehetra, sy niteny tamin'ny fiteny maro samihafa, araka ny nampitenenan'ny Fanahy Masina azy avy. 
44N	2	5	0,00000	 Ary nisy Jody mpivavaka tsara nitoetra tao Jerosalema, avy tamin'ny firenena rehetra ambanin'ny lanitra. 
44N	2	6	0,00000	 Nony nahare izany izy ireo, dia nidodododo maro be ka very hevitra izay tsy izy, fa samy nandre azy ireo niteny ny fiteniny avy izy rehetra. 
44N	2	7	0,00000	 Gaga sy talanjona izy ireo ka vaky nanao hoe: Adre! tsy avy any Galilea daholo va ireo miteny ireo? 
44N	2	8	0,00000	 Ka ahoana àry ity isika no samy mandre azy miteny ny fitenin-drazantsika avy; 
44N	2	9	0,00000	 dia ny Parta, ny Meda, ny Elamita, sy ny mponina any Mesopotamia, Jodea, Kapadosa, Ponto, Asia, 
44N	2	10	0,00000	 Frijia, Panfilia, Ejipta, ary ny any Libia akaikin'i Sirena, sy ny vahiny avy any Roma, 
44N	2	11	0,00000	 na Jody na proselita, ary ny any Kreta sy ny Arabo, dia ahoana no samy mandre azy ireo milaza amin'ny fitenintsika avy ny zava-mahagaga ataon'Andriamanitra isika rehetra? 
44N	2	12	0,00000	 Zendana foana izy rehetra fa tsy nahita izay antony, ka nifampilaza hoe: Inona re no hevitr'izao e? 
44N	2	13	0,00000	 Fa ny sasany kosa naneso nilaza hoe: Mamon-divay vaovao ry zareo.
44N	2	14	0,00000	 Tamin'izay, dia nitsangana niaraka tamin'ny iraika ambin'ny folo lahy Piera ka nanao antso avo tamin'ireo hoe: Ry Jody sy hianareo rehetra izay mitoetra eto Jerosalema, fantaro tsara izao, ary mampandria sofina amin'ny teniko. 
44N	2	15	0,00000	 Tsy mamo araka ny hevitrareo akory ireo olona ireo, fa vao amin'ny ora fahatelo ihany izao ny andro. 
44N	2	16	0,00000	 Fa izao hitanareo izao no ilay nambaran'ny mpaminany Joely hoe: 
44N	2	17	0,00000	 Amin'ny andro farany, hoy ny Tompo, dia handrotsahako amin'ny nofo rehetra ny Fanahiko, ka haminany ny zanakalahinareo sy ny zanakavavinareo, ary ahita tsindimandry ny zatovonareo, ary hanonofy ny antidahinareo; 
44N	2	18	0,00000	 eny, amin'izany andro izany dia handrotsahako amin'ny mpanompoko ny Fanahiko, ka haminany izy ireo na lahy na vavy. 
44N	2	19	0,00000	 Hampiseho fahagagana eny amin'ny habakabaka ambony aho, sy famantarana etý amin'ny tany ambany, dia ra sy afo ary zavon-tsetroka. 
44N	2	20	0,00000	 Ny masoandro hanjary maizina, ary ny volana ho ra, alohan'ny hahatongavan'ny andron'ny Tompo, dia ilay sady lehibe no malaza; 
44N	2	21	0,00000	 ary na iza na iza no hiantso ny anaran'ny Tompo amin'izay, dia ho voavonjy.
44N	2	22	0,00000	 Ry lehilahy Israelita, henoy izao teny izao: Jeso avy any Nazareta, Lehilahy nankatoavin'Andriamanitra teo imasonareo tamin'ny asa lehibe sy ny fahagagana ary ny famantarana nampanaoviny azy teo aminareo, araka ny fantatry ny tenanareo, 
44N	2	23	0,00000	 dia natolotra araka ny lahatr'Andriamanitra tsy miovaova sy ny fahalalany mialoha, ka nofantsihanareo tamin'ny hazo fijaliana sy novonoinareo tamin'ny tànan'ny ratsy fanahy; 
44N	2	24	0,00000	 fa Andriamanitra kosa nanangana azy tamin'ny maty sy nahafaka azy tamin'ny fatoran'ny fahafatesana, satria tsy azo atao ny hihazonan'izany azy, 
44N	2	25	0,00000	 araka ny voalazan'i Davida ny aminy hoe: Nijery ny Tompo teo anatrehako lalandava aho, satria eo an-kavanako izy mba tsy hihozongozona aho. 
44N	2	26	0,00000	 Noho izany, ny foko miravoravo, ny lelako mirobirobo, ary ny nofoko hitombina amin'ny fanantenana, 
44N	2	27	0,00000	 fa tsy ho foinao ao amin'ny fitoeran'ny maty ny aiko, ary tsy hatolotrao hafoy ho tratry ny lò ny Masinao. 
44N	2	28	0,00000	 Nampahafantatra ahy ny làlan'aina hianao, ary nameno hafaliana ahy amin'ny fampisehoana ny tavanao amiko. 
44N	2	29	0,00000	 Ry rahalahy, aoka holazaiko marimarina aminareo fa ny amin'i Davida razantsika dia efa maty izy ka nalevina, ary eto amintsika mandraka androany ny fasany.
44N	2	30	0,00000	 Fa noho ny maha-mpaminany azy, sy noho ny fahalalany ny teny napetrak'Andriamanitra taminy tamim-pianianana fa anankiray amin'ny taranany no hapetrany handimby azy amin'ny fanjakany, 
44N	2	31	0,00000	 dia ny fitsanganan'ny Kristy amin'ny maty izay efa tsinjony mialoha no nilazany fa tsy ho foiny ao amin'ny fitoeran'ny maty izy, ary ny nofony tsy ho tratry ny lò. 
44N	2	32	0,00000	 Izany Jeso izany no natsangan'Andriamanitra tamin'ny maty, ary vavolombelon'izany izahay rehetra; 
44N	2	33	0,00000	 ary nony efa nakarin'ny tànana an-kavanan'Andriamanitra izy sy efa nandray tamin'ny Ray ny Fanahy Masina nampanantenaina, dia nampidina izany Fanahy izany, araka izao hitanareo sy renareo izao. 
44N	2	34	0,00000	 Fa Davida tsy niakatra any an-danitra; nefa tenany no nilaza hoe: Ny Tompo nilaza tamin'ny Tompoko hoe: Mipetraha eo an-kavanako, 
44N	2	35	0,00000	 ambara-panaoko ny fahavalonao ho fitoeran-tongotrao. 
44N	2	36	0,00000	 Koa amin'izany àry, aoka ho fantatry ny taranak'Israely rehetra marimarina fa iny Jeso nofantsihanareo tamin'ny hazo fijaliana iny, no nataon'Andriamanitra ho Tompo sy Kristy. 
44N	2	37	0,00000	 Voatsindron'izany teny izany ny fon'ny olona, ka hoy izy tamin'i Piera sy ireo Apostoly namany: Inona àry, ry rahalahy, no hataonay? 
44N	2	38	0,00000	 Dia hoy Piera tamin'izy ireo: Mibebaha, ary aoka samy hatao batemy amin'ny anaran'i Jeso-Kritsy hianareo rehetra mba hahazo ny famelana ny fahotanareo, dia handray ny Fanahy Masina homena anareo. 
44N	2	39	0,00000	 Satria ho anareo no nanaovana ny fampanantenana, sy ho an'ny zanakareo, ary ho an'izay rehetra any lavitra any, rahefa mety ho nantsoin'ny Tompo Andriamanitsika koa. 
44N	2	40	0,00000	 Ary nanambara sy namporisika azy tamin'ny teny maro hafa koa izy nanao hoe: Vonjeo ny tenanareo mba ho afaka amin'ity taranaka ratsy ity. 
44N	2	41	0,00000	 Dia natao batemy izay nandray tsara ny teniny, ka niampy tokony ho telo arivo ny isan'ny mpianatra tamin'izany andro izany.
44N	2	42	0,00000	 Ary nazoto izy ireo tamin'ny fampianaran'ny Apostoly sy ny famonjem-pivoriana, ary tamin'ny famakiana ny mofo sy ny fivavahana rehetra. 
44N	2	43	0,00000	 Betsaka koa ny fahagagana sy ny famantarana nataon'ny Apostoly tao Jerosalema, ka raiki-tahotra ny olona rehetra. 
44N	2	44	0,00000	 Niray toerana ny mpino rehetra, dia niombonany ny fananany rehetra, 
44N	2	45	0,00000	 sy namidiny ny taniny sy ny fananany, ka nozarazarainy tamin'izy rehetra, araka izay nilainy avy. 
44N	2	46	0,00000	 Nazoto niara-nankao amin'ny tempoly isan'andro izy rehetra, sy namaky mofo tany an-tranony ary nihinan-kanina tamin-kafaliana sy fahatsoram-po, 
44N	2	47	0,00000	 niara-nidera an'Andriamanitra sady tsara laza tamin'ny vahoaka rehetra. Ary nanampin'ny Tompo isan'andro ho isan'izy ireo ny olom-bonjena.
44N	3	1	0,00000	[NY NANASITRANAN'I PIERA ILAY LEHILAHY MALEMY TONGOTRA - NY TORITENIN'I PIERA] Ary Piera sy Joany nankao an-tempoly tamin'ny fotoam-pivavahana amin'ny ora fahasivy.
44N	3	2	0,00000	 Nisy kosa lehilahy anankiray malemy tongotra hatrany an-kibon-dreniny nentina isan'andro sy napetraka teo am-baravaran'ny tempoly atao hoe Tsaraendrika mba hangataka fiantrana tamin'izay niditra tao an-tempoly.
44N	3	3	0,00000	 Nony nahita an'i Piera sy Joany ndeha hiditra ny tempoly ralehilahy io, dia nangataka fiantrana tamin'izy ireo.
44N	3	4	0,00000	 Nibanjina azy Piera mbamin'i Joany nanao hoe: Jereo izahay.
44N	3	5	0,00000	 Dia nataony tsara jery izy ireo, fa nanantena hahazo zavatra taminy izy.
44N	3	6	0,00000	 Fa hoy Piera: Tsy manam-bolafotsy na volamena aho; fa izay ananako no omeko anao: Amin'ny anaran'i Jeso-Kristy avy any Nazareta, mamindrà.
44N	3	7	0,00000	 Sady noraisiny tamin'ny tànany an-kavanana izy sy natsangany. Natanjaka niaraka tamin'izay ny ranjony sy ny tongony, 
44N	3	8	0,00000	 dia niantsambotra izy sy nijoro ary namindra, ka niara-niditra tamin'izy ireo tao an-tempoly namindra sy niantsambotsambotra, ary nidera an'Andriamanitra. 
44N	3	9	0,00000	 Nahita azy namindra sy nidera an'Andriamantra ny vahoaka rehetra, 
44N	3	10	0,00000	 sady fantany tsara fa izy io indrindra no ilay nipetraka teo am-baravaran'ny tempoly atao hoe Tsaraendrika mba hangataka fiantrana, ka gaga sy talanjona izy ireo noho ny zavatra nitranga tamin-dralehilahy. 
44N	3	11	0,00000	 Ary noho izy io tsy niala teo amin'i Piera sy Joany, dia nidodododo ny vahoaka nankeo amin'izy ireo teo amin'ny lavarangan'i Salomona ka talanjona. 
44N	3	12	0,00000	 Nony nahita izany Piera, dia niteny tamin'ny vahoaka hoe: Ry Israelita, nahoana no gaga amin'izany hianareo, ary nahoana no mibanjina anay? Angaha ataonareo fa ny herinay sy ny fahamasinanay no mampamindra azy io? 
44N	3	13	0,00000	 Ny Andriamanitr'i Abrahama sy Isaaka ary Jakoba, Andriamanitry ny razantsika, no nanome voninahitra an'i Jeso Zanany, izay natolotrareo sy nolavinareo teo anatrehan'i Pilaty, na dia nataony halefa aza izy. 
44N	3	14	0,00000	 Ny Masina sy ny Marina nolavinareo fa ny lehilahy mpamono olona no nangatahanareo famelana. 
44N	3	15	0,00000	 Hianareo namono ny Tompon'ny aina; fa Andriamanitra kosa nanangana azy ho velona, ary izahay ireto no vavolombelon'izany.
44N	3	16	0,00000	 Noho ny finoana ny anarany no nampahatanjahan'ny anarany an'io lehilahy hitanareo sy fantatrareo io; eny, ny finoana avy aminy no nanome azy izao fahasitranana tsara teo imasonareo rehetra izao. 
44N	3	17	0,00000	 Ary ankehitriny, ry rahalahy, fantatro tsara fa ny tsy fahalalana no nanaovanareo izany, toy izany koa ireo mpanapaka anareo; 
44N	3	18	0,00000	 fa notanterahin'Andriamanitra tamin'izany kosa izay voalazany rahateo amin'ny vavan'ny mpaminany rehetra fa hijaly ny Kristy.
44N	3	19	0,00000	 Koa mivaloza, ary mibebàha, mba hovonoina ny helokareo, 
44N	3	20	0,00000	 ka ho tonga ny andro mahavelombelona avy amin'ny Tompo, sy hanirahany an'ilay voatendry ho anareo, dia Jeso-Kristy, 
44N	3	21	0,00000	 ilay tsy maintsy horaisin'ny lanitra ambara-pihavin'ny andro fanavaozana ny zavatra rehetra, araka izay voalazan'Andriamanitra tamin'ny vavan'ny mpaminany masina, hatramin'ny ela. 
44N	3	22	0,00000	 Fa hoy Moizy hoe: Ny Tompo Andriamanitrareo hanangana ho anareo Mpaminany tahaka ahy avy amin'ny rahalahinareo; izy no hohenoinareo amin'izay rehetra holazainy aminareo, 
44N	3	23	0,00000	 fa izay rehetra tsy hihaino izany Mpaminany izany, dia haringana tsy ho eo amin'ny vahoaka intsony. 
44N	3	24	0,00000	 Ary ny mpaminany rehetra izay niteny hatramin'i Samoely no mankaty dia samy nanambara izao andro izao avokoa. 
44N	3	25	0,00000	 Hianareo no zanaky ny mpaminany sy ny fanekena nataon'Andriamanitra tamin'ny razantsika, raha izy nilaza tamin'i Abrahama hoe: Ny taranakao no hanasoavana ny firenena rehetra ambonin'ny tany, 
44N	3	26	0,00000	 ka ho anareo aloha no nananganan'Andriamanitra ny Mpanompony, sy nanirahany azy hanasoa anareo mba samy hialanareo amin'ny nataonareo avy.
44N	4	1	0,00000	[NY NISAMBORANA AN'I PIERA SY JOANY ARY NY NANADINAN'NY LEHIBE AZY - NY NANDRARAN'NY JODY NY APOSTOLY TSY HITORY AN'I JESO - NY VAVAKA NATAON'NY KRISTIANINA - NY TOETRA MASINA NATAONY] Raha mbola niteny tamin'ny vahoaka Piera sy Joany, dia indreo tonga ny mpisorona maro, sy ny lehiben'ny mpiambina ny tempoly, ary ny Sadoseana, 
44N	4	2	0,00000	 fa sosotra izy ireo noho ny nampianaran'izy roa lahy ny vahoaka sy nitoriany ny fitsanganan'ny maty efa hita tamin'i Jeso-Kristy, 
44N	4	3	0,00000	 ka nosamboriny izy ireo, sy nataony an-tranomaizina ambara-pahamaraina ny andro; fa efa hariva ny andro tamin'izay. 
44N	4	4	0,00000	 Maro anefa tamin'izay nandre ny tenin'izy ireo no nino, ka tonga dimy arivo ny isan'ny lehilahy. 
44N	4	5	0,00000	 Nony ampitso, dia nivory tao Jerosalema ny mpanapaka, ny loholona, ny mpanora-dalàna, 
44N	4	6	0,00000	 ary Ana lehiben'ny mpisorona, Kaifa, Joany, Aleksandra, mbamin'ny havan'ny mpisorona rehetra, 
44N	4	7	0,00000	 ka nasainy nentina teo anatrehany izy roa lahy, dia nanontaniany hoe: Amin'ny fahefan'iza, na amin'ny anaran'iza no anaovanareo izany? 
44N	4	8	0,00000	 Tamin'izay Piera dia feno ny Fanahy Masina ka nilaza tamin'izy ireo hoe: Ry mpanapaka ny vahoaka sy loholon'Israely, 
44N	4	9	0,00000	 raha ny amin'ny soa nataonay tamin'ilay lehilahy nalemy sy ny nahasitrana azy no anadinana anay anio, 
44N	4	10	0,00000	 dia aoka ho fantatrareo rehetra sy ny vahoaka Israely rehetra fa ny anaran'i Jeso-Kristy avy any Nazareta, izay nofantsihanareo tamin'ny hazo fijaliana, fa natsangan'Andriamanitra tamin'ny maty, no nahasitrana io lehilahy mitsangana eto imasonareo io. 
44N	4	11	0,00000	 Iny Jeso iny no vato narianareo mpanao trano, kanjo tonga vato fehizoro kosa; 
44N	4	12	0,00000	 ary tsy misy hafa hahitana famonjena, fa tsy misy anaran-kafa ambanin'ny lanitra nomena ny olona hahazoantsika famonjena. 
44N	4	13	0,00000	 Dia gaga ry zareo nahita ity hasahian'i Piera sy Joany, satria fantany fa sarambaben'olona sy tsy nahita fianarana izy roa lahy, ary tandriny koa fa olona efa niaraka tamin'i Jeso izy ireo; 
44N	4	14	0,00000	 nefa tsy hitany izay hanoherany azy ireo noho ilay lehilahy sitrana hitany nitsangana teo akaikin'izy roa lahy. 
44N	4	15	0,00000	 Ka dia nasainy niala teo amin'ny fivoriana aloha izy roa lahy, ary izy ireo kosa niara-nihevitra, 
44N	4	16	0,00000	 nanao hoe: Inona no hataontsika amin'ireo lehilahy ireo? Raha ny fahagagana nataony aloha, dia fantatry ny mponina rehetra eto Jerosalema miharihary izany, ka tsy azontsika lavina;
44N	4	17	0,00000	 fa mba tsy hielezan'izany intsony amin'ny vahoaka kosa, ndeha horahonantsika izy, mba tsy hiteny amin'izany anarana izany intsony na amin'iza na amin'iza.
44N	4	18	0,00000	 Dia nantsoiny izy ireo ka noraràny mafy mba tsy hiteny sy tsy hampianatra amin'ny anaran'i Jeso intsony.
44N	4	19	0,00000	 Fa namaly Piera sy Joany ka nanao tamin'izy ireo hoe: Tsaraonareo raha marina eo imason'Andriamanitra na tsia ny manaiky anareo mihoatra noho an'Andriamanitra;
44N	4	20	0,00000	 fa raha izahay, dia tsy azonay atao akory ny tsy hilaza izay efa hitanay sy renay.
44N	4	21	0,00000	 Tamin'izay, norahonany indray izy ireo, dia nalefany; fa tsy hitany izay hamaizany azy noho ny tahony ny vahoaka, izay efa nankalaza an'Andriamanitra daholo noho ny zavatra vao niseho teo,
44N	4	22	0,00000	 sady ity lehilahy sitrana tamim-pahagagana koa moa efa olona efa-polo taona mahery.
44N	4	23	0,00000	 Nony afaka teo izy roa lahy, dia lasa niverina tany amin'ny namany ka nanambara tamin'izy ireo izay nolazain'ny lehiben'ny mpisorona sy ny loholona taminy.
44N	4	24	0,00000	 Vao nandre izany kosa ireto rahalahy, dia niara-nivavaka tamin'Andriamanitra ka nanao hoe: Tompo ô! hianao no nahary ny lanitra sy ny tany, ary ny ranomasina mbamin'izay rehetra eo aminy.
44N	4	25	0,00000	 Hianao no niteny tamin'ny Fanahy Masina sy tamin'ny vavan'i Davida razanay sady mpanomponao hoe: Nahoana no nitabataba ny firenena, ary no nisaina teti-dratsy foana ny vahoaka?
44N	4	26	0,00000	 Niodina ny mpanjakan'ny tany, ary niray tetika ny andrian-dehibe mba hanohitra ny Tompo sy ny Kristiny. 
44N	4	27	0,00000	 Fa efa nikaon-doha marina tokoa teto amin'ity tanàna ity Heroda sy Pontsy Pilaty ary ny jentily mbamin'ny vahoaka Israely hanohitra an'i Jeso Mpanomponao masina voahosotrao, 
44N	4	28	0,00000	 ka hanatanteraka izay voatapaky ny tànananao sy ny lahatrao rahateo. 
44N	4	29	0,00000	 Ary ankehitriny, Tompo, jereo ny fandrahonany, ary omeo ny mpanomponao ny hery hitory ny teninao amin-kasahiana tokoa, 
44N	4	30	0,00000	 sady ahinjiro ny tànanao mba hisy fahasitranana sy famantarana ary fahagagana tanteraka amin'ny anaran'i Jeso Mpanomponao masina. 
44N	4	31	0,00000	 Nony avy nivavaka izy ireo, dia nihozongozona ny trano nivoriany, ary feno ny Fanahy Masina izy rehetra, ka nitory ny tenin'Andriamanitra tamin-kasahiana.
44N	4	32	0,00000	 Ary niray fo sy fanahy avokoa ny mpino rehetra; tsy nisy nilaza ny fananany hoe azy, fa niombonany daholo ny zavatra rehetra. 
44N	4	33	0,00000	 Tamin-kery lehibe no nanamarinan'ny Apostoly ny nitsanganan'i Jeso Tompo tamin'ny maty, ary fahasoavana be no teo amin'izy rehetra. 
44N	4	34	0,00000	 Tsy nisy mahantra teo amin'izy ireo, satria izay rehetra nanan-tany na trano, dia nivarotra azy sy nitondra ny vidin'izay lafo, 
44N	4	35	0,00000	 ary nametraka azy teo an-tongotry ny Apostoly, ka nozarazaraina tamin'izy rehetra araka izay nilainy avy. 
44N	4	36	0,00000	 Nisy levita anankiray atao hoe Josefa izay nomen'ny Apostoly anarana hoe Barnabe (izany hoe zanaky ny fanalana alahelo), teraka tany Sipra: 
44N	4	37	0,00000	 nanan-tany izy, ka namidiny, dia nentiny ny vidiny sy napetrany teo an-tongotry ny Apostoly.
44N	5	1	0,00000	[NY AMIN'I ANANIA SY SAFIRA - MITOMBO ISA NY MPINO - NY NANAOVANA NY APOSTOLY REHETRA TAO AN-TRANOMAIZINA SY NANAFAHAN'NY ANJELY AZY - NY NANADINAN'NY SANEDRINA AZY SY NY VALY NATAON'I PIERA] Ary nisy kosa lehilahy anankiray atao hoe Anania, sy Safira vadiny, nivarotra tany, 
44N	5	2	0,00000	 nefa nanafenany ny vidin'ny tany, araka ny tetika iraisan'izy mivady, vao nentiny napetraka teo an-tongotry ny Apostoly ny vola sisa. 
44N	5	3	0,00000	 Fa hoy Piera: Ry Anania, nahoana Satana no nameno ny fonao handainga amin'ny Fanahy Masina, ka hanafina ny vola sasany amin'ny vidin'ny tany? 
44N	5	4	0,00000	 Fony mbola tsy namidy izy, moa tsy anao va? Ary nony efa namidy indray moa tsy anao koa va ny vidiny? Ka ahoana no dia nahavitanao hevitra toy izao? Tsy olombelona no nandainganao, fa Andriamanitra. 
44N	5	5	0,00000	 Nony nandre izany teny izany Anania dia lavo, ka afaka ny ainy; ary raikitahotra izay tsy izy izay rehetra nandre izany. 
44N	5	6	0,00000	 Dia nitsangana ny tovolahy, nofonosiny ny fatiny, ka nentiny nalevina. 
44N	5	7	0,00000	 Nony afaka tokony ho adim-pamantaranandro telo, dia inty tamy koa ny vavy, tsy nahalala izay nanjò teo akory. 
44N	5	8	0,00000	 Ka hoy Piera taminy: Lazao amiko, moa izany ihany va no nivarotanareo ny taninareo? Eny, izany ihany, hoy izy. 
44N	5	9	0,00000	 Dia hoy Piera taminy: Nahoana hianareo no niray tetika haka fanahy ny Fanahin'ny Tompo? Indro mby eo am-baravarana ny tongotr'izay nandevina ny vadinao, ka hitondra anao koa. 
44N	5	10	0,00000	 Niaraka tamin'izay dia lavo teo an-tongony izy, ka afaka ny ainy. Ary nony tafiditra ny tovolahy, dia hitany fa maty izy, ka nentiny naleviny tany anilan'ny lahy. 
44N	5	11	0,00000	 Dia raiki-tahotra mafy ny Eglizy manontolo sy izay rehetra nandre izany. 
44N	5	12	0,00000	 Betsaka ny famantarana sy fahagagana natao teo amin'ny vahoaka, tamin'ny tànan'ny Apostoly. Niara-nipetraka teo ambanin'ny lavarangan'i Salomona ny mpino rehetra, 
44N	5	13	0,00000	 ary tsy nisy olon-kafa sahy nikambana tamin'izy ireo; nefa ny vahoaka nankazala azy. 
44N	5	14	0,00000	 Nitombo isa isan'andro vaky ny olona izay nino ny Tompo, na lahy na vavy, 
44N	5	15	0,00000	 ka dia nentiny teny an-dàlambe aza ny marary ka napetrany teo ambony farafara na tsihy fandriana, mba hisy ho azon'ny tandindon'i Piera ahay, raha mandalo izy. 
44N	5	16	0,00000	 Maro koa ny olona nidodododo nankao Jerosalema avy tamin'ny tanàna manodidina nitondra ny marary sy izay nampahorin'ny fanahy maloto, ary sitrana avokoa izy rehetra.
44N	5	17	0,00000	 Tamin'izay dia nentin'ny fialonana ny lehiben'ny mpisorona sy ny mpiandany aminy, dia ny Sadoseana ireo, ka nisafoaka. 
44N	5	18	0,00000	 Nasainy nosamborina ny Apostoly, dia nataony an-tranomaizina. 
44N	5	19	0,00000	 Fa nony alina kosa dia nisy anjelin'ny Tompo namoha ny varavaran'ny tranomaizina, ka nitondra azy nivoaka sy nanao hoe: 
44N	5	20	0,00000	 Mandehana mankao amin'ny tempoly, ka torio amin'ny vahoaka ny teny rehetra, ny amin'izany fiainana izany. 
44N	5	21	0,00000	 Rahefa nandre izany izy ireo, dia niditra maraina koa tao amin'ny tempoly ka nampianatra. Tonga kosa ny lehiben'ny mpisorona sy izay nomba azy ka namory ny Sanedrina mbamin'ny loholona rehetra tamin'ny zanak'Israely, ary naniraka nankao amin'ny tranomaizina haka ny Apostoly. 
44N	5	22	0,00000	 Dia nandeha ny iraka, nefa tsy nahita azy ireo tao an-tranomaizina intsony, ka lasa niverina nilaza izay hitany hoe: 
44N	5	23	0,00000	 Hitanay fa ny tranomaizina dia mihidy tsara, ary ny mpiambina nitsangana teo am-baravarana; kanjo nony novohanay, tsy nisy olona tao anatiny. 
44N	5	24	0,00000	 Vaka dia vaka ny lehiben'ny mpiambina ny tempoly sy ry zareo lehiben'ny mpisorona nony nandre izany, satria tsy takany velively izay tokony ho nahatonga izany. 
44N	5	25	0,00000	 Fa tamin'izay kosa inty nisy olona anankiray tonga nilaza tamin'izy ireo hoe: Indreo ry zareo nataonareo an-tranomaizina ireny ao an-tempoly ao, sady mampianatra ny olona. 
44N	5	26	0,00000	 Dia lasa naka azy ny lehiben'ny mpiambina ny tempoly sy ny namany, nefa tsy nanao an-keriny fa natahotra sao hotorahan'ny vahoaka vato.
44N	5	27	0,00000	 Dia nentiny izy ireo ka napetrany tao amin'ny Sanedrina, sy nadinin'ny lehiben'ny mpisorona hoe: 
44N	5	28	0,00000	 Efa noraranay mafy hianareo mba tsy hampianatra amin'izany anarana izany, kanjo vao mainka naelinareo eran'i Jerosalema ny fampianaranareo, ary izahay indray tadiavinareo hianjeran'ny ran'iny Lehilahy iny. 
44N	5	29	0,00000	 Fa namaly Piera sy ny Apostoly ka nanao hoe: Aleo manaiky an'Andriamanitra toy izay ny olombelona. 
44N	5	30	0,00000	 Natsangan'Andriamanitry ny razantsika tamin'ny maty Jeso, izay novonoinareo nahantona tamin'ny hazo. 
44N	5	31	0,00000	 Izy nasandratry ny tànana an-kavanan'Andriamanitra ho Mpifehy sy Mpamonjy, mba hanome fibebahana sy famelan-keloka an'Israely. 
44N	5	32	0,00000	 Ary izahay sy ny Fanahy Masina nomen'Andriamanitra an'izay rehetra manaiky azy no vavolombelon'izany zavatra izany.
44N	5	33	0,00000	 Nisafoaka izay tsy izy ry zareo tamin'ny fandrenesana izany ka nifanara-kevitra izy fa hamono azy. 
44N	5	34	0,00000	 Fa nitsangana teo amin'ny Sanedrina kosa ity Farisiana anankiray atao hoe Gamaliely, mpampiana-dalàna malaza tamin'ny vahoaka rehetra, ka nasainy navoaka kely ny Apostoly. 
44N	5	35	0,00000	 Dia hoy izy: Ry Isrealita, tandremo ihany izay hataonareo amin'ireo lehilahy ireo. 
44N	5	36	0,00000	 Fa tsy ela akory izay no nisehoan'i Teodasy izay nanao ny tenany ho zavatra, sady efa nisy tokony ho efa-jato lahy no nomba azy; kanjo nony novonoina izy, dia nihahaka izay rehetra nanaraka azy ka tonga tsinontsinona. 
44N	5	37	0,00000	 Taorian'izany indray, tamin'ny andro nanoratana ny vahoaka, dia nitsangana koa i Jodasy avy any Galilea nitarika ny vahoaka hanaraka azy: kanjo nony novonoina izy, dia nihahaka ihany koa izay rehetra nomba azy. 
44N	5	38	0,00000	 Koa ankehitriny, izao no hevitra omeko anareo: aza manan-draharaha amin'ireo lehilahy ireo akory, fa avelao izy handeha; satria raha avy amin'olona izao hevitra na raharaha izao, dia ho foana ho azy; 
44N	5	39	0,00000	 fa raha avy amin'Andriamanitra kosa, tsy ho hainareo foanana velively, sao dia miseho ho mpiady amin'Andriamanitra hianareo. 
44N	5	40	0,00000	 Dia narahin'izy ireo izany toroheviny izany ka nantsoiny indray ny Apostoly, ary nony efa nasainy nokapohina tamin'ny tsora-kazo sy noraràny mafy tsy hiteny amin'ny anaran'i Jeso intsony, dia nalefany. 
44N	5	41	0,00000	 Nony niala tamin'ny Sanedrina ny Apostoly, dia nandeha an-kafaliana, satria natao ho mendrika ny hitondra fahafaham-baraka noho ny anaran'i Jeso. 
44N	5	42	0,00000	 Ary tsy nitsahatra ny nampianatra sy nitory isan'andro tao an-tempoly sy tany an-tranon'olona izy ireo fa Jeso no Kristy.
44N	6	1	0,00000	[NY NIFIDIANANA DIAKRA FITO LAHY - NY NANAOVAN'I ETIENA FAHAGAGANA LEHIBE SY NY NIAMPANGANA AZY] Tamin'izany andro izany rahefa nitombo ny isan'ny mpianatra, dia nimonjomonjo tamin'ny Hebrio ny Helenista, satria tsy mba nahina loatra tamin'ny fizarana ny fiantrana isan'andro ny mpitondratena tao aminy. 
44N	6	2	0,00000	 Ka novorin'ny roa ambin'ny folo lahy ny mpianatra rehetra nilazany hoe: Tsy mety raha ilaozanay mitandrina ny sakafo ny fampianarana ny tenin'Andriamanitra. 
44N	6	3	0,00000	 Koa amin'izany, ry rahalahy, mifidiana fito lahy eo aminareo, izay tsara laza sady feno ny Fanahy Masina sy fahendrena, mba hametrahanay izany raharaha izany; 
44N	6	4	0,00000	 ary izahay kosa hikely aina amin'ny fivavahana sy ny fitorian-teny. 
44N	6	5	0,00000	 Nankasitrahan'ny olona rehetra izany teny izany, ka dia nofidiny Etiena lehilahy feno finoana sy ny Fanahy Masina, Filipo, Prokora, Nikanora, Timona, Parmenasy, ary Nikolà, proselita avy any Antiokia. 
44N	6	6	0,00000	 Narosony teo anatrehan'ny Apostoly izy ireo, ka nametrahany tànana nony efa vita ny fivavahana. 
44N	6	7	0,00000	 Dia niely ny tenin'Andriamanitra, nihamaro be dia be ny mpianatra tao Jerosalema, ary betsaka koa ny mpisorona nanaiky ny finoana.
44N	6	8	0,00000	 Ary feno fahasoavana sy herim-po Etiena, ka nanao fahagagana sy famantarana lehibe tao amin'ny vahoaka. 
44N	6	9	0,00000	 Fa ny sasany avy amin'ny sinagogan'ny Libertina, sy ny an'ny Sireneana sy ny Aleksandrina mbamin'ny Jody avy any Silisia sy Asia, dia nitsangana niady hevitra tamin'i Etiena, 
44N	6	10	0,00000	 ka nony tsy nahatohitra ny fahendrena sy ny Fanahy izay nitenenany izy ireo, 
44N	6	11	0,00000	 dia namoky olona hilaza hoe: Renay nandefa teny fitenenan-dratsy an'i Moizy sy Andriamanitra izy io. 
44N	6	12	0,00000	 Nomeny fo koa ny vahoaka sy ny loholona ary ny mpanora-dalàna, ka niantoraka tamin'i Etiena sy nisambotra azy, ary nitondra azy tany amin'ny Sanedrina. 
44N	6	13	0,00000	 Dia nanangana vavolombelona tsy marina izy nanao hoe: Io lehilahy io tsy mitsahatra miteny ratsy ny fitoerana masina sy ny Lalàna. 
44N	6	14	0,00000	 Efa renay nilaza izy fa ilay Jeso avy any Nazareta, hono, dia handrava ity fitoerana ity, sy hanova ny fanao nomen'i Moizy antsika. 
44N	6	15	0,00000	 Ary raha nibanjina an'i Etiena ry zareo rehetra nipetraka tao amin'ny Sanedrina, dia hoatra ny anjely no fijeriny ny tarehiny.
44N	7	1	0,00000	[NY LAHA-TENY NATAON'I ETIENA SY NY NAMONOANA AZY] Ary hoy ny mpisorona: Moa dia izany tokoa va? 
44N	7	2	0,00000	 Ka hoy ny navalin'i Etiena azy: Mihainoa hianareo rahalahy sy ray. Raha mbola tany Mesopotamia Abrahama razantsika, fa tsy mbola nitoetra tany Harana, dia niseho taminy Andriamanitra be voninahitra,
44N	7	3	0,00000	 ka nanao taminy hoe: Ilaozy ny taninao sy ny havanao, ka mankanesa any amin'ny tany izay hatoroko anao. 
44N	7	4	0,00000	 Dia niala tamin'ny tanin'ny Kaldeana izy ka nonina tany Haràna. Ary nony maty rainy, dia nasain'Andriamanitra hifindra amin'ity tany onenanareo ankehitriny ity izy. 
44N	7	5	0,00000	 Tsy mba nomeny lova teto izy, na dia tany iray dia aza; nefa kosa fony mbola tsy nanan-janaka akory izy, dia efa nampanantenainy fa nomeny ho lovan'izy sy ny taranany ity. 
44N	7	6	0,00000	 Izao no nolazain'Andriamanitra: Honina amin'ny tany hafa ny taranany, ary handevozina sy hampahorina efa-jato taona. 
44N	7	7	0,00000	 Nefa hotsaraiko, hoy ny Tompo, ny firenena izay hanandevo azy, ary rahefa izany dia hivoaka izy ka hanompo ahy amin'ity tany ity. 
44N	7	8	0,00000	 Dia nomeny fanekena amin'ny famorana Abrahama, ka nony niteraka an'i Isaaka dia namora azy tamin'ny andro fahavalo; Isaaka kosa niteraka sy namora an'i Jakoba, ary Jakoba namora an'ireo Patriarka roa ambin'ny folo lahy.
44N	7	9	0,00000	 Ary ireo Patriarka nialona an'i Josefa ka namidiny ho any Ejipta izy; nefa nomban'Andriamanitra kosa. 
44N	7	10	0,00000	 Fa nesoriny tamin'ny fahoriany rehetra izy, sady nomeny fahendrena, ka nankasitrahan'i Faraona mpanjakan'i Ejipta, sy natsangany ho mpanapaka an'i Ejipta, mbamin'izay rehetra tao an-dapany. 
44N	7	11	0,00000	 Tamin'izay dia nisy mosary eran'i Ejipta sy Kanaana manontolo ka loza no nanjo, fa tsy nahita hanina ny razantsika. 
44N	7	12	0,00000	 Nony ren'i Jakoba fa nisy hanina tany Ejipta, dia naniraka ny razantsika ho any izy, voalohany izay. 
44N	7	13	0,00000	 Ary tamin'ny fanindroany dia fantatry ny rahalahiny Josefa, sady fantatr'i Faraona koa ny nihaviany. 
44N	7	14	0,00000	 Tamin'izay Josefa dia nampaka an'i Jakoba rainy, mbamin'ny mpianakaviny rehetra izay nisy olona dimy amby fito-polo. 
44N	7	15	0,00000	 Dia nidina tany Ejipta Jakoba, ka tany no nahafatesan'izy sy ny razantsika. 
44N	7	16	0,00000	 Ary nentina nankany Sikema izy ireo, ka nalevina tao amin'ny fasana izay novidin'i Abrahama vola tamin'ny zanak'i Hemora tany Sikema.
44N	7	17	0,00000	 Nony efa akaiky ny fotoana hahatanterahan'ny teny napetrak'Andriamanitra tamin'i Abrahama, dia nitombo sy nihabetsaka ny olona tany Ejipta, 
44N	7	18	0,00000	 mandra-pitsangan'ny mpanjaka hafa tany, izay tsy nahalala an'i Josefa. 
44N	7	19	0,00000	 Nanao hafetsen-dratsy tamin'ny firenentsika izany mpanjaka izany, ka nampahory ny razantsika tamin'ny famoretana azy hanary ny zaza vao teraka, mba tsy ho velona ireny. 
44N	7	20	0,00000	 Tamin'izany andro izany no nahaterahan'i Moizy, izay tsara tarehy teo imason'Andriamanitra ka notezaina telo volana teo an-tranon-drainy aloha. 
44N	7	21	0,00000	 Ary nony nariana indray, dia nalain'ny zanakavavin'i Faraona, sy notezainy ho zanany izy, 
44N	7	22	0,00000	 ka nampianarina ny fahendrena rehetra nananan'ny mponina any Ejipta, sy nahery tamin'ny teniny aman'asany. 
44N	7	23	0,00000	 Nony efa-polo taona izy, dia tonga tao an-tsainy ny hamangy ny zanak'Israely rahalahiny. 
44N	7	24	0,00000	 Dia nahita anankiray tamin'izy ireo nampahorina izy, ka niaro azy, sy namono nahafaty an'ilay Ejipsiana nampahory azy mba hamaliany faty an'ireo. 
44N	7	25	0,00000	 Ary nataony fa ho fantatry ny rahalahiny, fa ny tànany no hamonjen'Andriamanitra azy, kanjo tsy fantany. 
44N	7	26	0,00000	 Ny ampitson'iny, dia tojo roa lahy niady izy, ka nanao izay hihavanany sy nilaza hoe: Ry sakaiza, mpirahalahy hianareo, ka nahoana no dia mifamely? 
44N	7	27	0,00000	 Fa natosik'ilay namely maina ny namany izy ka nataony hoe: Iza moa no nanendry an'ialahy ho mpifehy sy mpitsara anay? 
44N	7	28	0,00000	 Sao dia tadiavin'ialahy hovonoina, tahaka an'ilay Ejipsiana omaly koa anie aho? 
44N	7	29	0,00000	 Dia nandositra Moizy nony nahare izany teny izany, ka nivahiny tany amin'ny tany Madiana, ary niteraka zanaka roa lahy tany. 
44N	7	30	0,00000	 Rahefa afaka efa-polo taona, dia nisy anjely niseho taminy, tany an'efitry ny tendrombohitra Sinaia, teo anaty lelafo amin'ny hazo kely milobolobo. 
44N	7	31	0,00000	 Gaga Moizy nahita izany; ary nony nanatona handinika izy, dia nandre ny feon'ny Tompo nanao hoe: 
44N	7	32	0,00000	 Izaho no Andriamanitry ny razanao, Andriamanitr'i Abrahama, Andriamanitr'Isaaka, ary Andriamanitr'i Jakoba. Tera-kovitra tery Moizy ka tsy sahy nijery akory.
44N	7	33	0,00000	 Ary hoy ny Tompo taminy: Esory ny kiraro amin'ny tongotrao, fa masina io tany hitsahinao io. 
44N	7	34	0,00000	 Efa hitako ny fahorian'ny oloko any Ejipta, ary efa reko ny fitarainany, ka nidina hanafaka azy aho. Ary ankehitriny handeha hirahiko ho any Ejipta hianao. 
44N	7	35	0,00000	 Io ilay Moizy nolaviny sy nataony hoe: Iza moa no nanendry an'ialahy ho mpifehy sy mpitsara? Kanjo izy ihany no nirahin'Andriamanitra ho mpifehy sy mpanavotra, nomban'ilay anjely niseho taminy tao amin'ny hazo kely milobolobo. 
44N	7	36	0,00000	 Izy ihany no nanafaka azy ireo, tamin'ny fahagagana amam-pamantarana nataony tany Ejipta, sy tao amin'ny ranomasina Mena, ary tany an'efitra efa-polo taona. 
44N	7	37	0,00000	 Io Moizy io ihany koa no nilaza tamin'ny zanak'Israely hoe: Andriamanitra hanangana Mpaminany anankiray tahaka ahy ho anareo avy amin'ny rahalahinareo, dia hihaino azy hianareo. 
44N	7	38	0,00000	 Izy ihany koa, tamin'ny fiangonana tany an'efitra, nomban'ny anjely niteny taminy teny an-tendrombohitra Sinaia sy ny razantsika, no nandray ny tenin'ny fiainana sy namindra azy tamintsika. 
44N	7	39	0,00000	 Nefa tsy nety nanaiky azy ny razantsika, fa nanohitra azy, ary vao mainka manina an'i Ejipta aza 
44N	7	40	0,00000	 ka nanao tamin'i Aarona hoe: Anaovy andriamanitra izahay hitari-dàlana anay, fa tsy fantatray izay nanjò an'ilay Moizy nitondra anay avy tany Ejipta iny. 
44N	7	41	0,00000	 Dia nanao sarin-janak'omby izy ireo tamin'izany andro izany, ka nanao sorona tamin'io sary io, ary niravoravo tamin'ny asan-tànany. 
44N	7	42	0,00000	 Fa nilaozan'Andriamanitra izy ireo, ka navelany hanompo ny tafiky ny lanitra, araka izay voasoratra amin'ny bokin'ny mpaminany hoe: Ry taranak'Israely, moa nanolotra sorona sy fanatitra tamiko hianareo, nandritra ny efa-polo taona tany an'efitra? 
44N	7	43	0,00000	 Tsia, fa ny tranolain'i Moloka no nentinareo sy ny kintan'i Raifàna andriamanitrareo, dia ireo sarin-javatra hataonareo hivavahana. Noho izany, dia hafindrako ho any an-dafin'i Babilona kosa hianareo. 
44N	7	44	0,00000	 Ny tranolain'ny fanekena dia tao amin'ny razantsika tany an'efitra, araka ny didin'ilay nilaza tamin'i Moizy hanao azy araka ny marika efa hitany. 
44N	7	45	0,00000	 Io tranolay io, tamin'ny andron'i Josoe, dia noraisin'ny razantsika ka nentiny niditra tany amin'ny tanin'ireo firenena izay noroahin'Andriamanitra teo anoloan'izy ireo, ary naharitra hatramin'ny andron'i Davida. 
44N	7	46	0,00000	 Nankasitrahan'Andriamanitra io mpanjaka io, ka nangataka mba hanao trano ho an'Andriamanitr'i Jakoba; 
44N	7	47	0,00000	 kanefa Salomona ihany no nanao trano ho azy. 
44N	7	48	0,00000	 Tsy mitoetra ao amin'izay trano nataon-tànan'olona anefa ny Avo indrindra, araka ny voalazan'ny mpaminany hoe: 
44N	7	49	0,00000	 Ny lanitra no seza fiandrianako, ary ny tany no fitoeran-tongotro kosa. Trano manao ahoana no hataonareo ho ahy, hoy ny Tompo? Ary fitoerana toy inona no ho fitsaharako? 
44N	7	50	0,00000	 Tsy ny tànako va no nanao izao zavatra rehetra izao? 
44N	7	51	0,00000	 Ry olona mafy hatoka sady tsy voafora fo aman-tsofina, manohitra ny Fanahy Masina mandrakariva hianareo; tahaka ny nataon'ny razanareo ihany no ataonareo koa. 
44N	7	52	0,00000	 Zovy moa no mpaminany tsy nenjehin'ny razanareo? Novonoiny hatramin'izay nilaza rahateo ny hahatongavan'ilay Marina aza; ary ankehitriny indray hianareo dia namadika sy namono azy,
44N	7	53	0,00000	 dia hianareo izay nahazo ny Lalàna tamin'ny alalan'ny anjely, kanefa tsy nitandrina azy. 
44N	7	54	0,00000	 Nony nandre izany izy ireo, dia nisafoaka ny fony, ary nihidy vazana taminy izy. 
44N	7	55	0,00000	 Fa Etiena kosa feno ny Fanahy Masina dia nibanjina ny lanitra, ka nahita ny voninahitr'Andriamanitra sy Jeso nitsangana teo an-kavanan'Andriamanitra, ary nanao hoe: Indro hitako ny lanitra misokatra, mbamin'ny Zanak'olona mitsangana eo an-kavanan'Andriamanitra. 
44N	7	56	0,00000	 Fa indray nihoraka izy rehetra, sady nanentsin-tadiny no niara-niantoraka taminy. 
44N	7	57	0,00000	 Dia notaritiny tany ivelan'ny tanàna izy, ka notorahany vato; ary ny vavolombelona dia nametraka ny fitafiany teo an-tongotry ny zatovo anankiray atao hoe Saoly. 
44N	7	58	0,00000	 Raha mbola nitora-bato azy izy ireo, i Etiena kosa nivavaka nanao hoe: Jeso Tompo ô! raiso ny fanahiko. 
44N	7	59	0,00000	 Dia nandohalika izy, ka niantso tamin'ny feo mahery hoe: Tompo ô! aza tànana izao hadisoany izao. Nony nilaza izany izy, dia nody mandry teo amin'ny Tompo. Ary Saoly nankatò ny namonoana azy.
44N	8	1	0,00000	[NY EGLIZY ENJEHINA - FILIPO TAO SAMARIA - ILAY SIMONA MPAMOHA ANGATRA - NY NANAOVAN'I FILIPO BATEMY ILAY MANAMBONINAHITR'I KANDASA MPANJAKAVAVY] Tamin'izany andro izany, dia nisy fanenjehana mafy tamin'ny Eglizy tao Jerosalema, ka niely tany Jodea sy Samaria izy rehetra, afa-tsy ny Apostoly ihany. 
44N	8	2	0,00000	 Nisy mpivavaka tsara sasany nandevina an'i Etiena, sady nitomany azy fatratra. 
44N	8	3	0,00000	 Fa Saoly kosa nanenjika ny Eglizy; nidirany nosarihany tany an-trano na lahy na vavy, ka nataony an-tranomaizina.
44N	8	4	0,00000	 Ry zareo niely tamin'izay, dia nitety tany nitory ny tenin'Andriamanitra. 
44N	8	5	0,00000	 Ary Filipo nidina tany an-tanànan'i Samaria, ka nitory ny Kristy tamin'ny olona tao. 
44N	8	6	0,00000	 Nandre sy nahita ny fahagagana nataon'i Filipo ny vahoaka maro be, ka nihaino tsara izay nolazainy. 
44N	8	7	0,00000	 Fa maro ny olona azon'ny fanahy maloto no nivoahany tamim-pikiakiahana mafy; betsaka ny malemy sy ny mandringa no sitrana koa; 
44N	8	8	0,00000	 ka hafaliana moa izany no tao amin'izany tanàna izany!
44N	8	9	0,00000	 Ary nisy lehilahy anankiray atao hoe Simona, izay efa tao an-tanàna rahateo: mpamoha angatra nahatalanjona ny vahoakan'i Samaria izy io, ka nanao ny tenany ho zavatra. 
44N	8	10	0,00000	 Nanaraka azy avokoa ny olona rehetra na ny kely na ny lehibe, fa ity lehilahy ity no Herin'Andriamanitra izay atao hoe, Hery lehibe, hoy izy ireo. 
44N	8	11	0,00000	 Efa voarebirebin'ny zava-mahatalanjona nataony hatry ny ela izy ireo, ka izany no nanarahany azy. 
44N	8	12	0,00000	 Fa rahefa nino an'i Filipo izay nitory ny fanjakan'Andriamanitra sy ny anaran'i Jeso-Kristy izy ireo, dia natao batemy avokoa na lahy na vavy. 
44N	8	13	0,00000	 Na ny tenan'i Simona aza dia mba nino; ary rahefa natao batemy izy dia tsy nahasaraka an'i Filipo, sady talanjona erý nahita ny famantarana amam-pahagagana lehibe tanteraka teo anatrehany.
44N	8	14	0,00000	 Rahefa ren'ny Apostoly tany Jerosalema fa nandray ny tenin'Andriamanitra ny tany Samaria, dia nirahiny hankany Piera sy Joany. 
44N	8	15	0,00000	 Nony tonga tany izy roa lahy, dia nivavaka ho an'ny olona mba handraisany ny Fanahy Masina; 
44N	8	16	0,00000	 satria vita batemy tamin'ny anaran'i Jeso Tompo ihany izy ireo, fa tsy mbola nisy nidinan'ny Fanahy Masina na dia iray aza. 
44N	8	17	0,00000	 Dia nametrahany tànana izy ireo, ka nandray ny Fanahy Masina. 
44N	8	18	0,00000	 Nony hitan'i Simona fa fametrahan'ny Apostoly tànana no nanomezana ny Fanahy Masina, dia nanolotra vola azy izy 
44N	8	19	0,00000	 nanao hoe: Mba omeo ahy koa izany fahefana izany mba handray ny Fanahy Masina izay rehetra hametrahako tànana. Fa hoy Piera taminy: 
44N	8	20	0,00000	 Aoka ho very miaraka amin'ny tenanao ny volanao, satria nataonao fa azo vidim-bola ny fanomezan'Andriamanitra. 
44N	8	21	0,00000	 Tsy manana anjara amin'ity raharaha ity hianao na dia kely aza, satria tsy mahitsy fo eo anatrehan'Andriamanitra. 
44N	8	22	0,00000	 Koa mibebaha amin'izao haratsianao izao, ary mangataha amin'ny Tompo mba hamela izany hevitry ny fonao izany raha azo atao, 
44N	8	23	0,00000	 satria hitako fa mbola anatin'ny fialonana mangidy sy voafatotry ny ota mihitsy hianao. 
44N	8	24	0,00000	 Dia namaly Simona ka nanao hoe: Mivavaha ho ahy amin'ny Tompo hianareo, mba tsy hanjò ahy izay voalazareo. 
44N	8	25	0,00000	 Nony efa nanambara sy nitory ny tenin'ny Tompo izy roa lahy, dia niverina tany Jerosalema, ka nitory ny Evanjely tamin'ny vohitra maro eran'i Samaria.
44N	8	26	0,00000	 Ary nisy anjelin'ny Tompo niteny tamin'i Filipo ka nanao hoe: Mitsangàna, ka mandehana mianatsimo any amin'ny làlana midina avy any Jerosalema mankany Gazà, izay tanàna foana. 
44N	8	27	0,00000	 Dia nitsangana izy ka nandeha. Ary indro nisy lehilahy anankiray avy any Etiopia, olom-bositra sy manamboninahitra lehibe tao amin'i Kandasy mpanjakavavin'i Etiopia, sady mpitandrina ny fananany rehetra, tonga tao Jerosalema mba hivavaka. 
44N	8	28	0,00000	 Nony niverina izy, ka nipetraka teo ambonin'ny kalesiny, dia namaky ny bokin'Izaia mpaminany. 
44N	8	29	0,00000	 Ary hoy ny Fanahy tamin'i Filipo: Mandehana manatona io kalesy io. 
44N	8	30	0,00000	 Dia nihazakazaka Filipo ka nandre ilay olona namaky ny bokin'Izaia mpaminany, ary nanao taminy hoe: Moa fantatrao tsara va izay vakianao? 
44N	8	31	0,00000	 Ka hoy izy: Hataoko ahoana no fahalala izany raha tsy misy olona mitari-dàlana ahy? Dia nangataka an'i Filipo hiakatra ho eo aminy izy. 
44N	8	32	0,00000	 Ary izao no novakiny tao amin'ny Soratra Masina: Nentina hovonoina mova tsy ny ondry izy, ary tsy niloa-bava toy ny zanak'ondry moana eo anatrehan'ny mpanety azy. 
44N	8	33	0,00000	 Fitsarana miangatra erý no nanesorana azy; ary iza tamin'ny niara-belona taminy no nihevitra fa nongotana tamin'ny tanin'ny velona izy? 
44N	8	34	0,00000	 Dia niteny tamin'i Filipo ilay olona nanao hoe: Masìna hianao, iza no antsoin'ny mpaminany amin'izany? ny tenany ve sa olon-kafa? 
44N	8	35	0,00000	 Ary Filipo niloa-bava, nanomboka tamin'ireo tenin'ny Soratra Masina ireo, ka nitory an'i Jeso taminy. 
44N	8	36	0,00000	 Nony nandeha kelikely izy ireo, dia sendra rano, ka hoy ilay manamboninahitra: Indro eo rano, ka inona no misakana ahy tsy hatao batemy? 
44N	8	37	0,00000	 Dia hoy Filipo: Raha mino amin'ny fonao rehetra hianao, dia azo atao ihany izany. Ary namaly izy nanao hoe: Mino aho fa Jeso-Kristy no Zanak'Andriamanitra. 
44N	8	38	0,00000	 Dia nasainy najanona ny kalesy, ary niara-nidina nankeo anaty rano izy sy Filipo, ka nanao batemy azy Filipo. 
44N	8	39	0,00000	 Nony niakatra avy teo amin'ny rano izy ireo, nentin'ny Fanahin'ny Tompo Filipo, ka tsy hitany intsony, fa nizotra ny làlany an-kafaliana izy. 
44N	8	40	0,00000	 Fa Filipo kosa tonga tany Azota, ary nitory ny Evanjely tamin'ny tanàna rehetra nandalovany mandra-pahatongany tany Sezarea.
44N	9	1	0,00000	[NY NIBEBAHAN'I SAOLY - NY NANASITRANAN'I PIERA AN'I ENEA SY NY NANANGANANY AN'I DORKASY TAMIN'NY MATY] Tamin'izany Saoly, dia mbola tsy nihevitra afa-tsy ny handrahona sy hamono ny mpianatry ny Tompo, ka nanatona ny lehiben'ny mpisorona izy, 
44N	9	2	0,00000	 nangataka taratasy taminy ho an'ny sinagogan'i Damasy mba hitondrany am-patorana ho any Jerosalema izay rehetra hitany manaraka izany làlana izany, na lahy na vavy. 
44N	9	3	0,00000	 Raha mbola teny an-dàlana izy ka efa mby akaikin'i Damasa dia nisy fahazavana tonga tampoka avy any an-danitra nanjelanjelatra nanodidina azy. 
44N	9	4	0,00000	 Dia lavo tamin'ny tany izy, ary nandre feo nanao taminy hoe: Saoly, Saoly, nahoana no manenjika ahy hianao? 
44N	9	5	0,00000	 Ka hoy izy: Iza moa hianao, Tompoko? - Ary hoy ny Tompo: izaho no Jeso izay enjehinao; sasa-poana hianao mitroatra manohitra ny fanindronana. 
44N	9	6	0,00000	 Dia nangovitra sy very hevitra izy, ka nanao hoe: Tompo ô! inona no tianao hataoko? 
44N	9	7	0,00000	 Ary hoy ny Tompo taminy: Mitsangàna, ka midira ao an-tanàna, ary ao no holazaina aminao izay tsy maintsy hataonao. Tafatsatoka talanjona foana ny olona niaraka taminy, fa nandre ny feo, nefa tsy nahita olona na iza na iza. 
44N	9	8	0,00000	 Nony niarina avy hatreo i Saoly, dia nanokatra ny masony, fa tsy nahita na inona na inona; ka olona no nitantana azy hankao Damasa. 
44N	9	9	0,00000	 Ary hateloana izy no tsy nahita, sady tsy nihinana na nisotro.
44N	9	10	0,00000	 Tao Damasa fahizay dia nisy mpianatra anankiray atao hoe Anania; nilazàn'ny Tompo tamin'ny tsindrimandry hoe: Ry Anania. Dia hoy izy: Inty aho, Tompoko. 
44N	9	11	0,00000	 Ary hoy ny Tompo taminy: Mitsangàna, ka mandehana any amin'ny làlana atao hoe i Mahitsy; tadiavo ao an-tranon'i Jodà, fa misy lehilahy atao hoe Saoly avy any Tarsy, efa mivavaka izy izao. 
44N	9	12	0,00000	 (Tamin'izay koa Saoly dia nahita lehilahy anankiray tamin'ny tsindrimandry atao hoe, Anania izay niditra sy nametra-tànana taminy mba hampahiratra azy). 
44N	9	13	0,00000	 Ary Anania namaly hoe: Tompoko, reko tamin'ny olona maro fa loza loatra no nafitsok'io lehilahy io tamin'ny olonao masina tao Jerosalema; 
44N	9	14	0,00000	 ary atý indray izy izao nahazo fahefana tamin'ny lehiben'ny mpisorona koa mba hamatotra izay rehetra miantso ny anaranao. 
44N	9	15	0,00000	 Fa hoy ny Tompo taminy: Mandehana, fa io lehilahy io dia fanaka voafidy ho ahy, hitondra ny anarako eo anatrehan'ny jentily sy ny mpanjaka ary ny zanak'Israely; 
44N	9	16	0,00000	 ary hasehoko azy ny mafy tsy maintsy hiaretany noho ny anarako. 
44N	9	17	0,00000	 Dia nandeha Anania, ka nony tonga tao an-trano, dia nametra-tànana taminy nanao hoe: Ry Saoly rahalahy, Jeso Tompo izay niseho taminao teo amin'ny làlana nalehanao, dia naniraka ahy mba hahiratra indray hianao sy ho feno ny Fanahy Masina. 
44N	9	18	0,00000	 Niaraka tamin'izay, nisy zavatra toy ny lanin-kazandrano niala teo amin'ny masony, ka nahiratra indray izy. Dia nitsangana izy ka natao batemy; 
44N	9	19	0,00000	 ary nihinan-kanina, ka dia natanjaka indray. Niara-nitoetra andro vitsivitsy tamin'ny mpianatra tao Damasa i Saoly, 
44N	9	20	0,00000	 ary nitory teo amin'ny sinagoga niaraka tamin'izay izy, ka nilaza fa Jeso no Zanak'Andriamanitra. 
44N	9	21	0,00000	 Talanjona izay rehetra nandre ka nanao hoe: Tsy ity va ilay nanenjika izay niantso izany anarana izany tany Jerosalema, sy tonga atý mba hitondra azy am-patorana ho any amin'ny lehiben'ny mpisorona koa? 
44N	9	22	0,00000	 Vao mainka nihanahery anefa i Saoly sy nandresy lahatra ny Jody nonina tao Damasa, naneho marimarina tamin'izy ireo fa Jeso no Kristy. 
44N	9	23	0,00000	 Nony afaka andro maromaro dia nioko hamono azy ny Jody; 
44N	9	24	0,00000	 fantatr'i Saoly ihany anefa ny hevi-dratsiny. Nambenan'izy ireo andro aman'alina ny vavahady mba hamonoany azy; 
44N	9	25	0,00000	 kanjo nalain'ny mpianatra kosa izy, nony alina, ka nataony tao anatin'ny sobiky, dia nampidininy tamin'ny manda. 
44N	9	26	0,00000	 Dia nankany Jerosalema i Saoly, ka nitady hikambana tamin'ny mpianatra, nefa natahotra azy izy rehetra satria tsy ninoany fa mpianatr'i Jeso koa izy. 
44N	9	27	0,00000	 Tamin'izay nalain'i Barnabe izy ka nentiny tao amin'ny Apostoly, dia notantarainy tamin'izy ireo ny nahitany ny Tompo teny an-dàlana, sy ny nitenenany taminy, ary ny hasahiana nasehony tamin'ny nitoriany ny anaran'i Jeso tao Damasa. 
44N	9	28	0,00000	 Izay vao niara-niditra sy nivoaka tamin-dry zareo tao Jerosalema izy, sady nitory tamin-kasahiana tamin'ny anaran'ny Tompo. 
44N	9	29	0,00000	 Niresaka tamin'ny jentily koa izy, ary niady hevitra tamin'ny Helenista; kanjo notadiavin'ireo hovonoina. 
44N	9	30	0,00000	 Ka nony fantatry ny rahalahy izany, dia nateriny tany Sezarea izy, vao nalefany ho any Tarsy. 
44N	9	31	0,00000	 Niadana ny Eglizy eran'i Jodea sy Galilea ary Samaria manontolo fahizany, sady nandroso tsara sy nandeha tamin'ny fahatahorana ny Tompo izy, no nihamaro tamin'ny famporisihan'ny Fanahy Masina koa. 
44N	9	32	0,00000	 Tamin'izay, raha namangy ny mpianatra rehetra isan-tanàna i Piera, dia nankao amin'ny olona masina izay nonina tao Lidà koa, 
44N	9	33	0,00000	 ka nahita lehilahy anankiray atao hoe Enea, izay nandry teo am-pandriana hatramin'ny valo taona, fa malemy, 
44N	9	34	0,00000	 ary nanao taminy hoe: Ry Enea, hanasitrana anao Jeso-Kristy; mitsangàna ka amboary ny fandrianao. Dia nitsangana niaraka tamin'izay izy. 
44N	9	35	0,00000	 Nony nahita azy izay rehetra nonina tao Lidà sy Saròna, dia nibebaka nanatona ny Tompo avokoa. 
44N	9	36	0,00000	 Ary tany Jope nisy vehivavy anankiray mpianatra atao hoe Tabità, na hoe Dorkasy raha adika, izay nahavita asa soa amam-piantrana betsaka. 
44N	9	37	0,00000	 Narary izy tamin'izany andro izany, dia maty; ka nony avy nampandroiny ny fatiny, dia napetrany tao amin'ny efi-trano ambony. 
44N	9	38	0,00000	 Ary Lidà moa dia akaikin'i Jope ihany; ka ren'ny mpianatra fa hoe ao Piera, dia naniraka roa lahy ho any aminy izy ireo hangataka azy hoe: Aza miatoato hankaty aminay. 
44N	9	39	0,00000	 Dia nitsangana Piera ka niara-nandeha tamin'ireo. Nony tonga izy, dia nentiny tany amin'ny efitra ambony, ka nohodidinin'ny mpitondratena rehetra, izay sady nitomany no nampiseho taminy ny lamba aman'akanjo nataon'i Dorkasy fony fahavelony. 
44N	9	40	0,00000	 Navoakan'i Piera avokoa ny olona rehetra, dia nandohalika izy ka nivavaka, vao nanatrika ny faty nanao hoe: Ry Tabità, mitsangàna. Dia nahirany ny masony, ka nony nahita an'i Piera izy, dia niarina. 
44N	9	41	0,00000	 Ary Piera kosa nanolo-tànana azy, sy nampitsangana azy; dia niantso ny olona masina sy ny mpitondratena, ka nanolotra azy velona tamin'izy ireo. 
44N	9	42	0,00000	 Niely eran'i Jope manontolo izany, ka betsaka no nino ny Tompo. 
44N	9	43	0,00000	 Ary Piera nitoetra andro maromaro tany Jope, tao amin'ny mpandon-koditra anankiray atao hoe Simona.
44N	10	1	0,00000	[NY NISEHOAN'NY ANJELY TAMIN'I KORNELY - NY TSINDRIMANDRIN'I PIERA - PIERA TAO AMIN'I KORNELY - NY NILAZANY NY AMIN'I JESO - NY NIDINAN'NY FANAHY MASINA] Ary tany Sezarea nisy lehilahy anankiray atao hoe Kornely, kapiteny tamin'ny antoko miaramila atao hoe Italiana. 
44N	10	2	0,00000	 Olona tia vavaka sy natahotra an'Andriamanitra izy mbamin'ny ankohonany rehetra, ary nanao fiantrana be tamin'ny olona sy nivavaka tamin'Andriamanitra mandrakariva. 
44N	10	3	0,00000	 Indray antoandro tokony ho tamin'ny ora fahasivy, dia nisy anjelin'Andriamanitra anankiray hitany miharihary tamin'ny tsindrimandry, niditra tao aminy, sy nilaza taminy hoe: Ry Kornely! 
44N	10	4	0,00000	 Dia nijery azy izy, ka raiki-tahotra, sy nanao hoe: Ahoana, Tompoko? Ary hoy ny anjely taminy: Tafakatra eo anatrehan'Andriamanitra ho fahatsiarovana anao ny vavakao sy ny fiantranao. 
44N	10	5	0,00000	 Koa ankehitriny, maniraha olona ho any Jope haka an'i Simona anankiray, izay atao hoe Piera. 
44N	10	6	0,00000	 Mitoetra ao an-tranon'i Simona mpandon-koditra eo amoron-dranomasina izy, ary izy no hilaza aminao ny tsy maintsy hataonao. 
44N	10	7	0,00000	 Nony lasa ilay anjely niteny taminy, dia niantso roa lahy tamin'ny mpanompony Kornely sy miaramila anankiray tia vavaka, anisan'izay nanao raharaha taminy, 
44N	10	8	0,00000	 ka rahefa nitantarany ny zavatra rehetra izy ireo, dia nirahiny ho any Jope.
44N	10	9	0,00000	 Nony ampitso, raha mbola teny an-dàlana ireo iraka ireo, ka efa mby akaikin'ny tanàna, Piera kosa niakatra teo ambonin'ny tampon-trano mba hivavaka, tokony ho tamin'ny ora fahenina. 
44N	10	10	0,00000	 Rahefa izany, dia noana izy ka te-hihinana; kanjo, ny olona nanao nahandro ho azy, izy azon-tsindrimandry. 
44N	10	11	0,00000	 Nahita ny lanitra nisokatra izy sy zavatra anankiray toa lamba lehibe nifatotra tamin'ny zorony efatra, nidina avy any an-danitra ho ety an-tany. 
44N	10	12	0,00000	 Ary tao anatiny nisy ny biby rehetra manan-tongotra efatra, sy ny biby mandady etý an-tany, ary ny voro-manidina. 
44N	10	13	0,00000	 Dia nisy feo nanao taminy hoe: Mitsangàna, ry Piera; mamonoa ka mihinàna. 
44N	10	14	0,00000	 Fa namaly Piera ka nanao hoe: Sanatria, Tompoko, tsy mbola nihinan-javatra fady sy maloto aho. 
44N	10	15	0,00000	 Fa hoy indray ilay feo taminy: Aza ataonao ho maloto izay efa nodiovin'Andriamanitra. 
44N	10	16	0,00000	 Intelo no naverina natao izany; dia nakarina tany an-danitra niaraka tamin'izay ilay zavatra. 
44N	10	17	0,00000	 Mbola mieritreritra ny hevitry ny zavatra hitany tamin'ny tsindrimandry eo Piera no izay tonga ao am-bavahady ny irak'i Kornely nanontany ny tranon'i Simona. 
44N	10	18	0,00000	 Dia niantso izy ireo, ka nanontany raha mitoetra ao Simona, izay atao hoe Piera. 
44N	10	19	0,00000	 Amin'izany Piera dia mbola nieritreritra ny fahitana eo ihany, ka hoy ny Fanahy taminy: Indreo misy olona telo lahy mitady anao; 
44N	10	20	0,00000	 koa mitsangàna, dia midina, ary mandehàna miaraka aminy, fa aza misalasala, satria izaho no naniraka azy. 
44N	10	21	0,00000	 Dia nidina niaraka tamin'izay Piera, nanatona ireo lehilahy ireo, ka nanao taminy hoe: Inty aho izay tadiavinareo; inona no anton'ny nahatongavanareo atý? 
44N	10	22	0,00000	 Ary hoy ny navalin'ireo: Kornely kapiteny, lehilahy marina sy matahotra an'Andriamanitra ary ankasitrahan'ny Jody rehetra, no nahazo teny tamin'ny anjely masina anankiray mba hampaka anao ho any an-tranony, sy hihaino ny teninao. 
44N	10	23	0,00000	 Dia nampiantrano azy mba handry ao i Piera. Nony ampitso, dia niainga niaraka tamin'izy ireo izy mbamin'ny rahalahy sasany tao Jope. 
44N	10	24	0,00000	 Ny ampitson'izay indray, dia niditra tao Sezarea izy. Efa niandry azy izany ry Kornely mbamin'ny havany sy ny sakaiza malalany izay nangoniny. 
44N	10	25	0,00000	 Vao niditra Piera, dia notsenain'i Kornely, ka sady niankohoka teo an-tongony izy no nitsaoka azy. 
44N	10	26	0,00000	 Fa nasain'i Piera nitsangana izy, nataony hoe: Mitsangàna, fa olona ihany aho. 
44N	10	27	0,00000	 Sady niresaka taminy izy no niditra tao an-trano, ary namantana olona betsaka tafavory tao. 
44N	10	28	0,00000	 Dia hoy izy tamin'izy ireo: Fantatrareo fa fady amin'ny Jody ny mikambana amin'ny jentily na ny miantrano ao aminy; nefa nasehon'Andriamanitra ahy, fa tsy misy olona azoko atao hoe maloto na tsy madio. 
44N	10	29	0,00000	 Koa tsy nisalasala aho, fa nandeha raha vao nampanalainareo, ka inona àry izato anton'ny nampangalanareo ahy? 
44N	10	30	0,00000	 Dia hoy Kornely: Hefarana androany izay, raha nivavaka sy nifady hanina tao an-tranoko aho, dia indro nisy lehilahy niakanjo fotsy nitsangana teo anatrehako tamin'ny ora fahasivy, ka nanao hoe: 
44N	10	31	0,00000	 Ry Kornely, nekena ny vavakao, ary notsarovana eo anatrehan'Andriamanitra ny fiantranao. 
44N	10	32	0,00000	 Koa maniraha ho any Jope, ampanalao Simona izay atao hoe Piera, mitoetra ao an-tranon'i Simona mpandon-koditra eo amoron-dranomasina, fa izy no hilaza aminao. 
44N	10	33	0,00000	 Dia naniraka ho any aminao niaraka tamin'izay aho; ka tsara ny nahatongavanao. Koa ankehitriny, vory eto anatrehanao izahay rehetra, mba hihaino ny zavatra rehetra asain'Andriamanitra lazainao aminay. 
44N	10	34	0,00000	 Dia niloa-bava Piera ka nanao hoe: Hitako marina tokoa fa tsy mizaha tavan'olona Andriamanitra: 
44N	10	35	0,00000	 fa izay matahotra azy sy manao ny marina, dia nankasitrahany, na aiza na aiza firenena misy azy. 
44N	10	36	0,00000	 Nampitondra teny tamin'ny zanak'Israely izy, mba hanambara fiadanana amin'ny alalan'i Jeso-Kristy, izay Tompon'izao rehetra izao. 
44N	10	37	0,00000	 Fantatrareo ny zavatra tanteraka eran'i Jodea manontolo, nanomboka tany Galilea taorian'ny batemy notorin'i Joany: 
44N	10	38	0,00000	 dia ny amin'i Jeso avy any Nazareta, izay nohosoran'Andriamanitra tamin'ny Fanahy Masina sy ny heriny, ka nandeha nanao soa hatraiza hatraiza, nahasitrana izay rehetra azon'ny demony, satria nomba azy Andriamanitra. 
44N	10	39	0,00000	 Ary izahay no vavolombelon'ny zavatra rehetra nataony tany amin'ny tanin'ny Jody sy tany Jerosalema. Dia novonoiny izy nahantony tamin'ny hazo; 
44N	10	40	0,00000	 nefa natsangan'Andriamanitra kosa izy tamin'ny andro fahatelo, sady nasehony miharihary, 
44N	10	41	0,00000	 tsy tamin'ny olona rehetra, fa tamin'ny vavolombelona efa voatendrin'Andriamanitra rahateo, dia taminay, izay niara-nihinana sy nisotro taminy; rahefa nitsangana tamin'ny maty izy. 
44N	10	42	0,00000	 Izy nandidy anay hitory amin'ny vahoaka sy hanambara fa izy no voatendrin'Andriamanitra ho mpitsara ny velona sy ny maty. 
44N	10	43	0,00000	 Ny mpaminany rehetra koa manambara fa amin'ny anarany no ahazoan'izay rehetra mino azy famelan-keloka.
44N	10	44	0,00000	 Mbola miteny eo i Piera no nidina tamin'izay rehetra nihaino ny teniny ny Fanahy Masina, 
44N	10	45	0,00000	 ka talanjona fatratra ny mpino voafora tonga teo niaraka tamin'i Piera, nahita fa nidina tamin'ny jentily koa ny fanomezan'ny Fanahy Masina, 
44N	10	46	0,00000	 satria reny niteny fiteny samihafa sy nankalaza an'Andriamanitra izy ireo. 
44N	10	47	0,00000	 Dia hoy Piera: Azo lavina tsy hatao batemy amin'ny rano va ireto olona efa nandray ny Fanahy Masina toa antsika ireto? 
44N	10	48	0,00000	 Koa ireo nasainy hatao batemy amin'ny anaran'i Jeso-Kristy Tompo; izy kosa nangatahin'ireo hitoetra eo aminy andro vitsivitsy.
44N	11	1	0,00000	[NY NILAZAN'I PIERA NY TSY MAINTSY HANDRAISANA NY JENTILY - NY NIDIRAN'NY FIVAVAHANA TANY ANTIOKIA - BARNABE SY SAOLY] Ren'ny Apostoly sy ny rahalahy tany Jodea fa hoe nandray ny tenin'Andriamanitra koa ny jentily. 
44N	11	2	0,00000	 Koa nony tafakatra tany Jerosalema Piera, dia nomen'ireo mpino voafora tsiny, 
44N	11	3	0,00000	 nataony hoe: Nahoana hianao no niantrano tany amin'ny olona tsy voafora, sady niara-nihinana taminy? 
44N	11	4	0,00000	 Dia nitantara ny zavatra niseho hatramin'ny niandohany Piera ka nanao hoe: 
44N	11	5	0,00000	 Raha nivavaka tany an-tanàna Jope aho, dia azon-tsindrimandry ka nahita zavatra anankiray toa lamba lehibe nifatotra tamin'ny zorony efatra, nidina avy any an-danitra, tonga tao amiko. 
44N	11	6	0,00000	 Nony nijery azy aho ka nandinika, dia hitako tao ny biby manana tongotra efatra, ny biby dia, ny biby mandady, ary ny voro-manidina. 
44N	11	7	0,00000	 Ary nisy feo reko koa nanao hoe: Mitsangàna, ry Piera, mamonoa ka mihinàna. 
44N	11	8	0,00000	 Fa hoy izaho: Sanatria, Tompoko, tsy mbola nisy zavatra fady sy maloto mba niditra tao am-bavako. 
44N	11	9	0,00000	 Fa niteny indray ilay feo tany an-danitra nanao hoe: Aza ataonao ho maloto izay efa nodiovin'Andriamanitra. 
44N	11	10	0,00000	 Intelo no naverina natao izany, dia nakarina tany an-danitra indray izany rehetra izany. 
44N	11	11	0,00000	 Niaraka tamin'izay, dia indreo nisy olona telo lahy tonga tao an-trano nitoerako, nirahina avy tany Sezarea hankany amiko. 
44N	11	12	0,00000	 Ary hoy ny Fanahy Masina tamiko: Aza misalasala hiaraka amin'izy ireo. Dia niaraka tamiko koa ireto rahalahy enina ireto, ka niditra tao an-tranon'i Kornely izahay. 
44N	11	13	0,00000	 Notantarain-dralehilahy taminay ny nahitany ny anjely nitsangana tao an-tranony, ka nanao taminy hoe: Maniraha ho any Jope, ampanalao Simona izay atao hoe Piera, 
44N	11	14	0,00000	 fa izy no hilaza aminao ny teny izay hahavonjy anao sy ny ankohonanao rehetra. 
44N	11	15	0,00000	 Ary raha vao niteny tamin'izy ireo aho, dia nidina taminy toy ny nidinany tamintsika taloha koa ny Fanahy Masina. 
44N	11	16	0,00000	 Tamin'izay dia tsaroako ny tenin'ny Tompo nanao hoe: Joany nanao batemy tamin'ny rano, fa hianareo kosa hatao batemy amin'ny Fanahy Masina. 
44N	11	17	0,00000	 Koa raha fanomezana sahala no nomen'Andriamanitra azy sy antsika izay nino an'i Jeso-Kristy Tompo, iza moa aho no ho afa-mifanohitra amin'Andriamanitra? 
44N	11	18	0,00000	 Nony nandre izany izy ireo, dia sady nangina no nankalaza an'Andriamanitra nanao hoe: Efa nomen'Andriamanitra ny fibebahana hahazoany ny fiainana koa ny jentily.
44N	11	19	0,00000	 Tamin'izany, izay naelin'ny fanenjehana noho ny amin'i Etiena dia tonga hatrany Fenisia, sy Sipra, ary Antiokia, nefa tsy nitory teny afa-tsy tamin'ny Jody ihany. 
44N	11	20	0,00000	 Ny sasany tamin'izy ireo anefa izay lehilahy avy any Sipra sy Sirena, dia mba nisy niteny tamin'ny Greka ihany nony tonga tao Antiokia, nitory an'i Jeso Tompo. 
44N	11	21	0,00000	 Nomban'ny tànan'ny Tompo izy ireo, ka betsaka no nino sy nanatona ny Tompo. 
44N	11	22	0,00000	 Nandre ny lazan'izany ny Eglizy tao Jerosalema, ka naniraka an'i Barnabe hankany Antiokia. 
44N	11	23	0,00000	 Nony tonga tany izy ka nahita ny fahasoavan'Andriamanitra, dia faly sy namporisika azy rehetra mba haharitra ao amin'ny Tompo amin-kerim-po. 
44N	11	24	0,00000	 Fa lehilahy tsara fanahy izy, sady feno ny Fanahy Masina sy finoana, ka vahoaka betsaka no nikambana tamin'ny Tompo. 
44N	11	25	0,00000	 Dia lasa nankany Tarsy Barnabe hitady an'i Saoly; ary nony efa hitany izy, dia nentiny hankany Antiokia. 
44N	11	26	0,00000	 Ka herintaona maninjitra no nanaovany fivoriana tao amin'io Eglizy io, ary vahoaka betsaka no nampianariny. Tao Antiokia koa no voalohany nandraisan'ny mpianatra ny anarana hoe: Kristianina.
44N	11	27	0,00000	 Tamin'izany andro izany dia nisy mpaminany sasany avy tany Jerosalema tonga tao Antiokia.
44N	11	28	0,00000	 Ary voatsindrin'ny Fanahy Masina ny anankiray tamin'izy ireo atao hoe Agabosa, ka nitsangana nilaza fa hisy mosary lehibe amin'izao tontolo izao. Dia tonga tokoa izany tamin'ny andron'i Klaody. 
44N	11	29	0,00000	 Ary nanapa-kevitra ny mpianatra fa hampitondra fiantrana araka ny ananany, hamonjy ny rahalahy nonina tany Jodea, 
44N	11	30	0,00000	 ka notanterahiny tokoa izany; Barnabe sy Saoly no nampitondrainy izany fanampiana izany ho any amin'ny Pretra.
44N	12	1	0,00000	[NY NANAFAHAN'NY ANJELY AN'I PIERA TAMIN'NY TRANOMAIZINA - NY NIKAPOHAN'ANDRIAMANITRA AN'I HERODA] Tamin'izany andro izany, dia nasain'i Heroda mpanjaka nosamborina mba hampahorina ny sasany anisan'ny Eglizy. 
44N	12	2	0,00000	 Nasainy novonoina tamin'ny sabatra Jakoba rahalahin'i Joany. 
44N	12	3	0,00000	 Nony hitany fa nankasitrahan'ny Jody izany, dia nasainy nosamborina koa Piera. Andron'ny Azima tamin'izay.
44N	12	4	0,00000	 Nony efa nosamborina izy, dia nataony tao an-tranomaizina ka nasainy hambenan'andia-miaramila efatra, misy miaramila efatra avy; fa rahefa afaka ny Paka vao kasainy hatolotra ny vahoaka izy.
44N	12	5	0,00000	 Raha mbola notanana tao an-tranomaizina i Piera, dia tsy tapaka ny fivavahana nataon'ny Eglizy ho azy.
44N	12	6	0,00000	 Tamin'ny alin'ny hamoahan'i Heroda azy, raha natory teo anelanelan'ny miaramila roa lahy i Piera, sady nifatotra tamin'ny rojo vy roa, ary nisy mpiambina niambina teo am-baravaran'ny tranomaizina,
44N	12	7	0,00000	 dia indro nisy anjelin'ny Tompo sy fahazavana namirapiratra tonga tampoka tao an-tranomaizina; nanohina ny lanivoan'i Piera ilay anjely, namoha azy nanao hoe: Mitsangàna faingana; dia niala tamin'ny tànany ny rojo vy. 
44N	12	8	0,00000	 Ary hoy ilay anjely taminy: Ataovy ny fehin-kibonao, ary fehezo ny kapanao. Dia nataony izany, ka hoy indray ity anjely: Tafio ny lambanao, ary manaraha ahy.
44N	12	9	0,00000	 Dia nivoaka Piera ka nanaraka azy; tsy fantany ho tena zavatra anefa no nataon'ny anjely, fa nataony ho fahitana fotsiny izany.
44N	12	10	0,00000	 Nony efa nandalo ny fiambenana voalohany sy faharoa izy, dia tonga tao amin'ny vavahady vy, fidirana ao an-tanàna; nivoha ho azy io, ka tafavoaka izy ireo, dia nizotra tamin'ny làlana iray, vao nilaozan'ilay anjely tampoka izy.
44N	12	11	0,00000	 Izay vao nahatsiaro fanahy Piera, ka nanao hoe: Fantatro ankehitriny fa efa naniraka ny anjeliny tokoa ny Tompo, ka nanafaka ahy tamin'ny tànan'i Heroda, sy ny fanampoizan'ny vahoaka Jody.
44N	12	12	0,00000	 Dia nieritreritra kely izy aloha vao nankany an-tranon'i Maria renin'i Joany, izay atao hoe Marka; olona maro no tafavory nivavaka tao.
44N	12	13	0,00000	 Nodoniny ny vavahady, dia nanatona hihaino ity ankizivavy anankiray atao hoe Rody.
44N	12	14	0,00000	 Vao nahalala ny feon'i Piera io, dia nentin-kafaliana ka tsy ny vavahady no novohany, fa ny tao an-trano no nihazakazahany nilazana hoe: Ao am-bavahady ao Piera.
44N	12	15	0,00000	 Dia hoy ireo taminy: Very saina hianao. Nefa nilaza marina dia marina izy fa izany tokoa; ka hoy izy ireo: anjeliny izany.
44N	12	16	0,00000	 Tamin'izany mbola nandondona ihany Piera; nony namoha azy izy ireo ka nahita azy vao talanjona foana.
44N	12	17	0,00000	 Nohofan'i Piera tànana izy ireo mba hangina, dia nitantarany ny namoahan'ny Tompo azy tao an-tranomaizina, sy nilaza hoe: Ambarao amin'i Jakoba sy amin'ny rahalahy izany. Rahefa izany dia lasa hankany amin'ny toeran-kafa izy.
44N	12	18	0,00000	 Nony nazava ny andro, dia nifanaritaka be ihany ny miaramila nikaroka izay nanjavonan'i Piera.
44N	12	19	0,00000	 Rahefa nampikarohin'i Heroda izy, ka tsy hitany, dia ny mpiambina no nadininy sy nasainy hovonoina. Taorian'izany dia niala tany Jodea izy ka nankany Sezarea, ary nitoetra tao.
44N	12	20	0,00000	 Tezitra tamin'ny mponina any Tira sy Sidòna i Heroda fahizany. Koa nony efa nahazo an'i Blasta mpitandrina ny trano fandrian'ny mpanjaka ho sakaizany ry zareo ireo, dia niara-nanatona azy mba hangataka fihavanana taminy, satria ny tanin'i Heroda no niveloman'ny fireneny.
44N	12	21	0,00000	 Nony tonga ny andro voatendry, nipetraka teo amin'ny seza fiandrianana i Heroda niakanjo ny fanamian'ny mpanjaka, dia nikabary tamin'izy ireo.
44N	12	22	0,00000	 Ary ny vahoaka niantso hoe: Feon'andriamanitra izany, fa tsy mba feon'olombelona!
44N	12	23	0,00000	 Niaraka tamin'izay, dia nisy anjelin'ny Tompo namely azy, satria tsy nanome voninahitra an'Andriamanitra izy, ka maty nohanin'ny kankana.
44N	12	24	0,00000	 Tamin'izany dia nandroso niely ny tenin'ny Tompo, ka nahavokatra mpianatra maro hatrany. 
44N	12	25	0,00000	 Nony vita ny raharahan'i Barnabe sy Saoly tao Jerosalema, dia niverina tany Antiokia izy, ary nitondra an'i Joany izay atao hoe Marka hiaraka aminy.
44N	13	1	0,00000	[NY NANKANESAN'I PIERA SY BARNABE TANY AMIN'NY JENTILY - NY NANJÒ AN'I ELIMASY MPAMOHA ANGATRA - NY NITORIAN'I PAOLY TANY ANTIOKIA ANY PISIDIA - NY NIBEBAHAN'NY JENTILY SY NY NIKIRIBIBIAN'NY JODY] Tao amin'ny Eglizy tany Antiokia nisy mpaminany sy mpampianatra: dia Barnabe sy Simeona izay atao hoe Mainty, Lisiosa avy any Sirena, sy Manahena izay niolo-nono tamin'i Heroda Tetrarka, ary Saoly. 
44N	13	2	0,00000	 Raha nanao fanompoam-pivavahana tamin'ny Tompo sy nifady hanina izy ireo, dia hoy ny Fanahy Masina taminy: Atokany ho ahy Saoly sy Barnabe, mba hanao ny asa izay niantsoako azy. 
44N	13	3	0,00000	 Koa nony avy nifady hanina sy nivavaka izy ireo dia nametra-tànana tamin'izy roa lahy, vao nandefa azy handeha. 
44N	13	4	0,00000	 Dia nirahin'ny Fanahy Masina Saoly sy Barnabe, ka lasa nankany Seleosia, mba hiondrana an-tsambo eo, ho any Sipra. 
44N	13	5	0,00000	 Nony tonga tany Salamina izy, dia nitory ny tenin'Andriamanitra tao amin'ny sinagogan'ny Jody; nentin'izy ireo hiaraka taminy koa i Joany ho mpanampy azy. 
44N	13	6	0,00000	 Ary rahefa nitety ny nosy manontolo izy ireo ka tonga tany Pafosy, dia nahita Jody anankiray atao hoe Barjeso, mpamoha angatra sy mpaminany sandoka, 
44N	13	7	0,00000	 izay nitoetra tao amin'ny governora Serjio Paoly lehilahy hendry. Nampanalain'ity governora i Barnabe sy Paoly, fa naniry handre ny tenin'Andriamanitra izy. 
44N	13	8	0,00000	 Nefa nanohitra azy roa lahy Elimasy ilay mpamoha angatra (fa izany no dikan'ny anarany), ka nitady hisakana ny governora tsy hanaiky ny finoana. 
44N	13	9	0,00000	 Tamin'izay dia feno ny Fanahy Masina i Saoly, izay atao hoe koa Paoly, ka nibanjina azy, 
44N	13	10	0,00000	 sy nanao taminy hoe: Akay ry ilay feno fitaka sy hafetsen-dratsy ity, zanaky ny demony sy fahavalon'ny marina rehetra! Tsy hitsahatra ny hampivily ny làla-mahitsin'ny Tompo va ialahy? 
44N	13	11	0,00000	 Ary indro ankehitriny, hamely an'ialahy ny tànan'ny Tompo, ka ho jamba tsy hahita ny masoandro ialahy mandra-pahatongan'ny fotoana. Niaraka tamin'izay, dia nosaronan'ny aizim-pito izy, ka nikorapaka nitady olona hitantana azy. 
44N	13	12	0,00000	 Nony nahita izany ny governora, dia talanjona ka nino ny fampianaran'ny Tompo. 
44N	13	13	0,00000	 Dia niondrana an-tsambo tao Pafosy Paoly sy ny namany, ka tonga tany Perjy any Panfilia; ary nisaraka tamin'izy ireo teo i Joany, ka lasa niverina tany Jerosalema. 
44N	13	14	0,00000	 Fa izy ireo kosa niala tany Perjy, dia tonga tany Antiokia any Pisidia, ary niditra tao amin'ny sinagoga izy tamin'ny andro sabata, ka nipetraka teo. 
44N	13	15	0,00000	 Nony vita ny famakiana ny bokin'ny Lalàna sy ny mpaminany, dia nilaza tamin'izy ireo ny lehiben'ny sinagoga nanao hoe: Ry rahalahy, ataovy raha misy teny famporisihana holazainareo amin'ny olona.
44N	13	16	0,00000	 Dia nitsangana Paoly, nanofa tànana azy hangina, ka nanao hoe: Mihainoa, ry Israelita, sy hianareo izay matahotra an'Andriamanitra. 
44N	13	17	0,00000	 Ny Andriamanitr'izao vahoaka Israely izao no efa nifidy ny razantsika, sy nanandratra ny vahoaka fony izy nitoetra tany Ejipta; ary tamin'ny sandry mahery no nanesorany azy tao. 
44N	13	18	0,00000	 Namelona azy tokony ho efa-polo taona tany an'efitra izy, 
44N	13	19	0,00000	 ary nony efa nandrava firenena fito tany amin'ny tany Kanaana izy dia nanome ny faritanin'ireny ho fananany, 
44N	13	20	0,00000	 tokony ho dimam-polo sy efa-jato taona. Taorian'izany dia nomeny mpitsara izy ireo, hatramin'i Samoely mpaminany. 
44N	13	21	0,00000	 Nony afaka izany dia nangataka mpanjaka izy ireo, ka nomen'Andriamanitra an'i Saoly zanak'i Sisy, lehilahy avy amin'ny fokon'i Benjamina, naharitra efa-polo taona. 
44N	13	22	0,00000	 Nony nesoriny kosa indray i Saoly, i Davida no natsangany ho mpanjakan'izy ireo,dia ilay nankatoaviny tamin'ny teny hoe: Efa hitako Davida zanak'i Jese, lehilahy araka ny foko, izay hanao ny sitra-poko rehetra. 
44N	13	23	0,00000	 Avy tamin'ny taranany no namoahan'Andriamanitra an'i Jeso, araka ny nampanantenainy, ho Mpamonjy an'Israely. 
44N	13	24	0,00000	 Talohan'ny nahatongavany anefa, dia Joany no nitory batemim-pibebahana tamin'ny vahoaka Israely rehetra; 
44N	13	25	0,00000	 ary rahefa nadiva ho tapitra ny dian'i Joany, dia hoy izy: Tsy izaho no ilay andrasanareo, fa indro avy ao aoriako izy, ka tsy mendrika ny hamaha ny kofehin-kapany akory aho.
44N	13	26	0,00000	 Ry rahalahy taranak'i Abrahama, sy ireo matahotra an'Andriamanitra eo aminareo koa, ho antsika indrindra no nampitondrana ny tenin'izao famonjena izao, 
44N	13	27	0,00000	 satria ry zareo monina any Jerosalema sy ny lehibeny dia tsy nahalala azy, ka nahatanteraka ny tenin'ny mpaminany izay vakìna isan-tsabata, tamin'ny nanamelohany azy; 
44N	13	28	0,00000	 ary na dia tsy nahita izay tokony hanamelohana azy ho faty aza izy ireo, dia nangataka ny hamonoana azy tamin'i Pilaty. 
44N	13	29	0,00000	 Tanterak'izy ireo ny zavatra rehetra voasoratra momba azy, vao nesoriny tamin'ny hazo izy, ka naleviny tao am-pasana. 
44N	13	30	0,00000	 Fa Andriamanitra kosa nanangana azy tamin'ny maty. 
44N	13	31	0,00000	 Ary niseho nandritra ny andro maromaro tamin'izay niara-niakatra taminy avy tany Galilea ho any Jerosalema izy, ka dia ireo no vavolombelony amin'ny vahoaka ankehitriny. 
44N	13	32	0,00000	 Ary izahay koa mitory aminareo ilay teny napetraka tamin'ny razantsika, 
44N	13	33	0,00000	 fa notanterahin'Andriamanitra tamintsika zanak'izy ireo izany, tamin'ny nananganany an'i Jeso tamin'ny maty, araka izay voasoratra amin'ny Salamo faharoa hoe: Zanako hianao; izaho no niteraka anao androany. 
44N	13	34	0,00000	 Ary voalazany fa natsangany tamin'ny maty izy, ka tsy hiverina amin'ny lò intsony, tamin'ny teny hoe: Homeko anareo ny fanambinana nanomezan-toky an'i Davida; 
44N	13	35	0,00000	 ary tamin'ny teny hafa koa hoe: Tsy havelanao ho tratry ny lò ny Masinao. 
44N	13	36	0,00000	 Raha Davida aloha, dia nody mandry izy rahefa nahatanteraka ny sitrapon'Andriamanitra tamin'ny androny, ka nakambana tamin'ny razany, sy tratry ny lò; 
44N	13	37	0,00000	 fa izay natsangan'Andriamanitra tamin'ny maty no tsy tratry ny lò. 
44N	13	38	0,00000	 Aoka ho fantatrareo àry, ry rahalahy, fa izy ihany no itoriana famelan-keloka aminareo, ary ny ota rehetra tsy nahazoanareo fanamarinana tamin'ny Lalàn'i Moizy, 
44N	13	39	0,00000	 dia ao aminy no anamarinana an'izay rehetra mino mba ho afaka amin'izany. 
44N	13	40	0,00000	 Koa mitandrema hianareo fandrao dia iharan'izay voalazan'ny mpaminany hoe: 
44N	13	41	0,00000	 Mihevera, ry mpamotsifotsy, ka migagà sy levòna hianareo; fa izaho hanao zavatra anankiray amin'ny andronareo, dia zavatra tsy hinoanareo na dia holazaina aminareo aza. 
44N	13	42	0,00000	 Nony nivoaka izy ireo, dia nangatahany mba hilaza izany teny izany indray amin'ny sabata manaraka. 
44N	13	43	0,00000	 Rahefa nirava ny fiangonana, dia betsaka ny Jody sy ny proselita nanompo an'Andriamanitra no nanaraka an'i Paoly sy Barnabe, ary izy roa lahy kosa niresaka tamin'izy ireo sy namporisika azy haharitra amin'ny fahasoavan'Andriamanitra. 
44N	13	44	0,00000	 Tamin'ny sabata nanaraka, dia saika tafangona hihaino ny tenin'Andriamanitra avokoa ny tao an-tanàna rehetra. 
44N	13	45	0,00000	 Fa feno fialonana ny Jody nony nahita izany vahoaka be izany, ka sady nanohitra ny teny nolazain'i Paoly no nanevateva azy. 
44N	13	46	0,00000	 Tamin'izay Paoly sy Barnabe dia niteny tamin-kasahiana hoe: Hianareo no tsy maintsy nitoriana ny tenin'Andriamanitra voalohany indrindra; nefa noho hianareo mandà azy sy manao ny tenanareo ho tsy mendrika ny fiainana mandrakizay, dia indro hankany amin'ny jentily izahay. 
44N	13	47	0,00000	 Fa toy izao no nandidian'ny Tompo anay: Efa nantsangako ho fahazavan'ny jentily hianao, mba hitondra famonjena hatramin'ny fara vazan-tany. 
44N	13	48	0,00000	 Faly ny jentily nony nandre izany, ka nankalaza ny tenin'ny Tompo, ary nino avokoa izay rehetra voalahatra ho amin'ny fiainana mandrakizay.
44N	13	49	0,00000	 Dia niely eran'izany tany izany ny tenin'ny Tompo. 
44N	13	50	0,00000	 Nefa notarihin'ny Jody ny vehivavy tia vavaka sy ambony toetra, mbamin'ny loholona tao an-tanàna, ka nampanenjika an'i Paoly sy Barnabe, sy nandroaka azy hiala amin'ny taniny. 
44N	13	51	0,00000	 Tamin'izay, izy roa lahy nanintsana ny vovoka tamin'ny tongony hiampanga an'ireo, dia lasa nankany Ikonioma, 
44N	13	52	0,00000	 ary ny mpianatra kosa, feno hafaliana sy Fanahy Masina.
44N	14	1	0,00000	[PAOLY SY BARNABE TAO IKONIOMA SY LISTRA - NY NITORIANY TAMIN'NY TANÀNA MARO, SY NIVERENANY TANY ANTIOKIA] Nony tany Ikonioma izy roa lahy, dia niara-niditra tao amin'ny sinagogan'ny Jody ka nitory teny, ary betsaka no nino, na Jody na jentily. 
44N	14	2	0,00000	 Ny Jody izay tsy nino anefa, dia nitarika sy nanome fo ny jentily hanohitra ny rahalahy. 
44N	14	3	0,00000	 Fa na izany aza, dia nitoetra ela tao ihany izy roa lahy, ka nitory tamin-kasahiana noho ny fitokiany ny Tompo, izay nanamarina ny tenin'ny fahasoavany tamin'ny nampanaovana azy ireo famantarana sy fahagagana. 
44N	14	4	0,00000	 Dia nisara-tsaina ny olona rehetra tao an-tanàna, ny sasany nomba ny Jody, ny sasany nomba ny Apostoly. 
44N	14	5	0,00000	 Efa nivonon-kanala baràka sy hitora-bato ny Apostoly ny jentily sy ny Jody mbamin'ny lehibeny; 
44N	14	6	0,00000	 saingy reny izany, ka lasa nankany Listra sy Derbe, tanàna any Likaonia, ary tamin'ny tany rehetra manodidina izy ireo, dia nitory ny Evanjely tany.
44N	14	7	0,00000	 Tany Listra, nisy lehilahy anankiray nalemy tongotra hatrany an-kibon-dreniny ka tsy mbola namindra, fa nipetraka hatrany hatrany. 
44N	14	8	0,00000	 Nihaino an'i Paoly nitory teny izy io, ary nibanjina azy Paoly, ka nahita fa nino izy fa ho sitrana, 
44N	14	9	0,00000	 dia hoy izy tamin'ny feo mahery: Mitsangàna, ka mijoroa amin'ny tongotrao. Dia niantsambotra ralehilahy, ka namindra. 
44N	14	10	0,00000	 Nony hitan'ny vahoaka ny nataon'i Paoly, dia niantso mafy tamin'ny fitenin'i Likaonia izy nanao hoe: Andriamanitra maka endrik'olona no nidina nankaty amintsika. 
44N	14	11	0,00000	 Dia Barnabe moa nantsoiny hoe Jopitera, ary Paoly kosa Merkory, satria izy no mpandaha-teny. 
44N	14	12	0,00000	 Mihoatra noho izany, ny mpisoron'i Jopitera takaikin'ny tanàna mbamin'ny vahoaka aza, dia efa nitondra ombalahy sy fehiloha teo am-bavahady mihitsy, ka nikasa hanao sorona. 
44N	14	13	0,00000	 Fa nony nandre izany ny Apostoly Barnabe sy Paoly, dia nandriatra ny akanjony, ka nandroso teo afovoan'ny vahoaka niantso mafy hoe: 
44N	14	14	0,00000	 Nahoana, ry olona, no dia manao izany hianareo? Izahay dia olombelona toa anareo ihany, ka ny mitory aminareo no anay, mba hialanareo amin'izao zava-poana izao, sy hanatonanareo an'Andriamanitra velona, izay nanao ny lanitra sy ny tany, ary ny ranomasina mbamin'ny zavatra rehetra ao amin'ireo. 
44N	14	15	0,00000	 Namela ny firenena rehetra teo aloha handeha amin'ny làlana tiany izy; 
44N	14	16	0,00000	 kanefa tsy nitsahatra ny nanisy vavolombelona hanambara ny tenany mandrakariva tamin'ny soa nataony, dia ny mandatsaka ny ranonorana avy any an-danitra, ny mahavokatra ny tany amin'ny fotoana ka mahavoky hanina antsika, sy mahafeno hafaliana ny fontsika. 
44N	14	17	0,00000	 Fa na dia izany aza no tenin'izy roa lahy, dia saiky tsy nahasakana ny vahoaka tsy hanao sorona taminy izy.
44N	14	18	0,00000	 Tamin'izay dia nisy Jody tonga avy tany Antiokia sy Ikonioma, nanome fo ny vahoaka, ka nitora-bato an'i Paoly izy ireo, sy nitarika azy ho any ivelan'ny tanàna, satria nataony ho efa maty izy. 
44N	14	19	0,00000	 Kanjo nony tonga nanodidina azy ny mpianatra, dia nitsangana izy, ka niditra tao an-tanàna. Ny ampitso ihany dia lasa nankany Derbe izy sy Barnabe.
44N	14	20	0,00000	 Ary rahefa nitory ny Evanjely tamin'izany tanàna izany izy ka nahazo mpianatra maro, dia niverina tany Listra sy Ikonioma ary Antiokia, 
44N	14	21	0,00000	 nankahery fo ny mpianatra, sy namporisika azy haharitra amin'ny finoana, ary nilaza fa amim-piaretana fahoriana betsaka no tsy maintsy hidirantsika amin'ny fanjakan'Andriamanitra. 
44N	14	22	0,00000	 Isan'Eglizy nalehany, nony efa nivavaka sy nifady hanina izy ireo dia nanendry Pretra, sy nanankina azy tamin'ny Tompo izay efa ninoany. 
44N	14	23	0,00000	 Dia namaky an'i Pisidia izy ireo, ka tonga tany Panfilia. 
44N	14	24	0,00000	 Ary rahefa nitory ny tenin'ny Tompo tany Perjy izy, dia nidina nankany Atalia. 
44N	14	25	0,00000	 Avy ao izy, dia niondrana an-tsambo hankany Antiokia, fa teo no nanolorana azy hoentin'ny fahasoavan'Andriamanitra hanao ny asa izay vitany. 
44N	14	26	0,00000	 Vao tonga tao izy, dia namory ny fiangonana, ka nitantara ny zavatra lehibe nataon'Andriamanitra taminy, sy ny namohany ny varavaran'ny finoana ho an'ny jentily.
44N	14	27	0,00000	 Ary elaela ihany no niarahany nitoetra tamin'ny mpianatra tao Antiokia.
44N	15	1	0,00000	[ADY HEVITRA NY AMIN'NY FAMORANA - FIVORIANA LEHIBE TAO JEROSALEMA] Ary nisy olona avy tany Jodea nampianatra ny rahalahy hoe: Raha tsy foràna araka ny Lalàn'i Moizy hianareo, dia tsy ho voavonjy. 
44N	15	2	0,00000	 Ka nony efa nifanditra sy niady hevitra mafy tamin'ireo Paoly sy Barnabe, dia izao no hevitra nifanarahana: hiara-miakatra any Jerosalema Paoly sy Barnabe, ary ny sasany amin'izy an-daniny, handinika amin'ny Apostoly sy ny Pretra ilay zavatra niadiny hevitra. 
44N	15	3	0,00000	 Dia naterin'ny fiangonana teny ho eny izy ireo, vao nanohy ny diany namaky an'i Fenisia sy Samaria, nitantara ny nibebahan'ny jentily, ka nahafaly indrindra ny rahalahy rehetra izany. 
44N	15	4	0,00000	 Nony tonga tany Jerosalema izy ireo, dia noraisin'ny Eglizy sy ny Apostoly mbamin'ny Pretra, ary nilaza ny zava-dehibe nataon'Andriamanitra taminy. 
44N	15	5	0,00000	 Fa mba nitsangana kosa ny mpino sasany tariky ny Farisiana, ka nanao hoe: Tsy maintsy hoforana ny jentily, sy didiana hanaraka ny Lalàn'i Moizy. 
44N	15	6	0,00000	 Dia nivory ny Apostoly sy ny loholona mba handinika izany raharaha izany, 
44N	15	7	0,00000	 ka niady hevitra mafy naharitra ela; fa nitsangana Piera ka nanao taminy hoe: Ry rahalahy, fantatrareo fa efa ela izay no nifidianan'Andriamanitra ahy teto aminareo mba handrenesan'ny jentily amin'ny vavako ny tenin'ny Evanjely sy hinoany. 
44N	15	8	0,00000	 Ary Andriamanitra izay mahalala ny fo, dia naneho ny fankasitrahany azy ireo tamin'ny nanomezany azy ny Fanahy Masina tahaka antsika koa; 
44N	15	9	0,00000	 nataony tsy nisy hafa isika sy izy, fa nodioviny tamin'ny finoana ny fony. 
44N	15	10	0,00000	 Koa nahoana àry no maka fanahy an'Andriamanitra hianareo izao, ka manisy jioga amin'ny vozon'ny mpianatra, nefa samy tsy nahazaka izany na isika na ny razantsika? 
44N	15	11	0,00000	 Fa noho ny fahasoavan'i Jeso Tompo ihany no inoantsika hahazoana famonjena, tahaka ny azy ireo ihany koa. 
44N	15	12	0,00000	 Dia nangina ny olona rehetra, ka nihaino an'i Barnabe sy Paoly nitantara ny famantarana amam-pahagagana betsaka nampanaovin'Andriamanitra azy tany amin'ny jentily.
44N	15	13	0,00000	 Nony nitsahatra ny tenin'izy roa lahy, dia namaly Jakoba nanao hoe: Ry rahalahy, henoy aho. 
44N	15	14	0,00000	 Ny amin'ny namangian'Andriamanitra ny jentily aloha, mba hangalany vahoaka hanaja ny anarany amin'izy ireo, dia efa voatantaran'i Simona. 
44N	15	15	0,00000	 Ary mifanaraka amin'izany koa ny tenin'ny mpaminany, araka ny voasoratra hoe: 
44N	15	16	0,00000	 Rahefa afaka izany, dia hiverina aho, ka haoriko indray ny tranon'i Davida izay efa nianjera; hamboariko izay rava, dia hantsangako indray izy, 
44N	15	17	0,00000	 mba hitady ny Tompo ny olona sisa mbamin'ny jentily rehetra izay niantsoana ny anarako, hoy ny Tompo, 
44N	15	18	0,00000	 izay manatanteraka izany zavatra fantatra hatrizay hatrizay izany. 
44N	15	19	0,00000	 Koa amin'izany, izao no hevitro: tsy mety ny manome fahasahiranana ny jentily izay manatona an'Andriamanitra, 
44N	15	20	0,00000	 fa aoka hampitondrana taratasy izy ireo mba hifady ny hena natolotra tamin'ny sampy, sy ny fijangajangana, ary ny biby nokendaina, mbamin'ny rà. 
44N	15	21	0,00000	 Fa hatramin'ny taranaka mifanesy hatry ny ela dia manana izay mitory azy isan-tanàna rehetra Moizy, satria vakina ao amin'ny sinagoga isan-tsabata ny teniny.
44N	15	22	0,00000	 Nankasitrahan'ny Apostoly sy ny Pretra mbamin'ny Eglizy rehetra izany ; ka nifidy ny sasany tamin'izy rehetra izy ireo, mba hirahina ho any Antiokia hiaraka amin'i Paoly sy Barnabe: dia Joda izay atao hoe Barsabasy, sy Silasy, lehilahy lohandohany tao amin'ny rahalahy, no laniny. 
44N	15	23	0,00000	 Ka izao no taratasy nampitondrainy azy ireo: Ny Apostoly sy ny Pretra ary ny rahalahy avy miarahaba ny rahalahy any amin'ny jentily, izay any Antiokia sy Siria ary Silisia. 
44N	15	24	0,00000	 Noho ny nandrenesanay fa nisy olona avy taty aminay, izay tsy nahazo teny taminay velively, nampitabataba anareo tamin'ny teniny sy nampitebiteby ny sainareo, 
44N	15	25	0,00000	 dia nivory izahay rehetra, ka nifanara-kevitra ny hifidy olona hirahina ho any aminareo, hiaraka amin'i Barnabe sy Paoly malalanay, 
44N	15	26	0,00000	 lehilahy nanao vy very ny ainy ho voninahitry ny anaran'i Jeso-Kristy Tompontsika. 
44N	15	27	0,00000	 Koa indreny i Joda sy Silasy nirahinay hilaza am-bava izany zavatra izany aminareo. 
44N	15	28	0,00000	 Sitraky ny Fanahy Masina sy izahay ny tsy hampitondra entana anareo, afa-tsy izao zavatra tsy maintsy tandremana izao: 
44N	15	29	0,00000	 dia ny hifadianareo ny hena natolotra tamin'ny sampy, sy ny rà, ary ny biby nokendaina, mbamin'ny fijangajangana; soa ho anareo ny mifady an'izany. Veloma. 
44N	15	30	0,00000	 Dia nalefany izy ireo ka lasa nankany Antiokia; ary namory ny olona sy nanolotra ny taratasy tamin'izy ireo. 
44N	15	31	0,00000	 Nony namaky izany ny olona, dia nifaly avokoa noho ny fanalana alahelo tao anatiny. 
44N	15	32	0,00000	 Joda sy Silasy, izay mpaminany koa, nanao teny maro mba hanafaka alahelo ny rahalahy sy hankahery fo azy ireo. 
44N	15	33	0,00000	 Nony nitoetra teo elaela ihany izy ireo, dia nampandehanin'ny rahalahy soa aman-tsara ho any amin'izay naniraka azy. 
44N	15	34	0,00000	 Mbola nankasitraka ny hijanona anefa i Silasy, ka dia Joda irery no niverina tany Jerosalema. 
44N	15	35	0,00000	 Ary Paoly sy Barnabe kosa nitoetra tany Antiokia, ka nampianatra sy nitory ny tenin'ny Tompo niaraka tamin'ny namany maromaro. 
44N	15	36	0,00000	 Nony afaka andro vitsivitsy, dia hoy Paoly tamin'i Barnabe: Andeha indray isika hamangy ny rahalahy any amin'ny tanàna rehetra efa nitoriantsika ny tenin'ny Tompo, hahitantsika izay toetrany. 
44N	15	37	0,00000	 Ary Barnabe moa nikasa hitondra an'i Joany, izay atao hoe Marka, hiaraka aminy. 
44N	15	38	0,00000	 Fa Paoly kosa nangataka ny tsy hitondra an'io, satria efa nandao azy ireo tany Panfilia io fa tsy niara-niasa taminy. 
44N	15	39	0,00000	 Dia nifanditra mafy izy roa lahy, any ka tafasaraka terý: Barnabe moa nitondra an'i Marka, dia niondrana an-tsambo hankany Sipra izy roa lahy. 
44N	15	40	0,00000	 Fa Paoly kosa nifidy an'i Silasy, dia lasa, rahefa natolotry ny rahalahy ho entin'ny fahasoavan'ny Tompo. 
44N	15	41	0,00000	 Namaky an'i Siria sy Silisia izy, nankahery fo ny Eglizy rehetra, dia nandidy azy hitandrina ny didin'ny Apostoly sy ny Pretran'ny Eglizy.
44N	16	1	0,00000	[NY NITONDRAN'I PAOLY AN'I TIMOTE - NY NIANTSOAN'ANDRIAMANITRA AZY HANKANY MASEDONIA - NY NATAON'I PAOLY TAO FILIPY - NY NANAOVANA AZY SY SILASY TAO AN-TRANOMAIZINA - NY FAHAGAGANA NANAFAHANA AZY] Dia tonga tany Derbe sy Listra izy, ary indro nisy mpianatra anankiray teo atao hoe Timote, zanaky ny vehivavy jody sady mpino, fa ny rainy no jentily. 
44N	16	2	0,00000	 Tsara laza tamin'ny rahalahy tao Listra sy Ikonioma izy, 
44N	16	3	0,00000	 ka tian'i Paoly hoentina miaraka aminy; dia nalainy izy ka noforany, noho ny Jody izay nitoetra tamin'izany tany izany, satria fantatr'izy rehetra fa jentily ny rainy. 
44N	16	4	0,00000	 Ary raha nitety ny tanàna izy ireo, dia nasainy hotandreman'ny olona ny didy navoaky ny Apostoly sy ny Pretra tany Jerosalema. 
44N	16	5	0,00000	 Koa sady nitombo finoana ny Eglizy rehetra no nihamaro isa isan'andro. 
44N	16	6	0,00000	 Nony avy nitety an'i Frijia sy Galatia izy ireo, dia noraran'ny Fanahy Masina tsy hitory ny tenin'Andriamanitra any Asia. 
44N	16	7	0,00000	 Efa tonga tany Mizia izy, sy efa niomana ho any Bitinia, nefa tsy navelan'ny Fanahin'i Jeso, 
44N	16	8	0,00000	 ka nandalo faingana an'i Mizia, dia lasa nankany Troasy. 
44N	16	9	0,00000	 Nony alina, nahita tsindrimandry Paoly: indro nisy lehilahy anankiray nitsangana teo anatrehany, ka nihanta taminy nanao hoe: Mità mankatý Masedonia, ka vonjeo izahay. 
44N	16	10	0,00000	 Ary rahefa nahita izany izy, dia nitady hankany Masedonia haingana izahay, satria nahalala marina fa nantsoin'Andriamanitra hitory ny Evanjely amin'ny olona any.
44N	16	11	0,00000	 Koa dia niondrana an-tsambo tany Troasy izahay, ka nizotra nankany Samotrasy, ary ny ampitso dia nankany Neapolisy. 
44N	16	12	0,00000	 Nony niala teo izahay dia nankany Filipy, izay tanàna voalohany amin'izany fari-tanin'i Masedonia izany, sy zana-tany romana. Nampianatra andro vitsivitsy tamin'izany tanàna izany izahay. 
44N	16	13	0,00000	 Ary tamin'ny andro sabata, dia nivoaka teo ivelan'ny vavahady izahay, ka nankeny amoron'ny ony, fa nataonay ho any no toerana fivavahana; nipetraka teo izahay dia niresaka tamin'ny vehivavy izay tafavory teo. 
44N	16	14	0,00000	 Nisy vehivavy anankiray tamin'izy ireo atao hoe Lidia mpivaro-jaky, avy any an-tanàna Tiatira, izay nivavaka tamin'Andriamanitra; nihaino anay izy, ary nosokafan'Andriamanitra ny fony mba hitandrina izay nolazain'i Paoly. 
44N	16	15	0,00000	 Ary rahefa vita batemy izy mbamin'ny ankohonany, dia nangataka taminay izy nanao hoe: Raha mba ataonareo ho mpanompon'Andriamanitra koa aho, dia midira ao an-tranoko ka mitoera ao. Nanaovany lemozy mihitsy izahay. 
44N	16	16	0,00000	 Indray andro raha nandeha hivavaka izahay, dia nifanena tamin'ny ankizivavin'olona anankiray izay notsindriam-panahy maminany, ka nampahazo harena be ny tompony tamin'ny faminaniana nataony. 
44N	16	17	0,00000	 Rafitra nanaraka anay sy Paoly izy io, sady niantso hoe: Ireto lehilahy ireto no mpanompon'Andriamanitra Avo indrindra, izay hanoro anareo ny làlam-pamonjena. 
44N	16	18	0,00000	 Andro maro no nanaovany toy izany, ka sosotra i Paoly sy nitodika tamin'ny fanahy nanao hoe: Mandidy anao amin'ny anaran'i Jeso-Kristy aho hivoaka aminy. Dia nivoaka niaraka tamin'izay izy. 
44N	16	19	0,00000	 Nony hitan'ireo tompony fa very ny fanantenany hahazo harena, dia nisambotra an'i Paoly sy Silasy izy ireo, ka nitondra azy tany amin'ny fitsarana any amin'ny lehibe. 
44N	16	20	0,00000	 Ary nony efa nanolotra azy tamin'ny mpitsara izy ireo, dia nanao hoe: Mampitabataba ny tanànantsika loatra ireto lehilahy ireto; 
44N	16	21	0,00000	 Jody izy ireo ary mampianatra fanao tsy azontsika raisina na arahina velively, noho ny maha-Romana antsika. 
44N	16	22	0,00000	 Niaraka tamin'izay dia nirohotra hamely azy ny vahoaka; nasain'ny mpitsara nendahana ny lambany vao handalasina amin'ny hazo izy ireo. 
44N	16	23	0,00000	 Ary rahefa naratra be ihany izy, dia nataony an-tranomaizina, ka nasainy hambenan'ny mpiambina mafy. 
44N	16	24	0,00000	 Nony nahazo teny toy izany ny mpiambina, dia nampiditra azy tao amin'ny tranomaizina anatiny indrindra, sy nangia ny tongony tamin'ny bolaky hazo. 
44N	16	25	0,00000	 Rahefa tokony ho nisasaka ny alina, dia nihira fiderana an'Andriamanitra Paoly sy Silasy, ka nihaino azy ny tao an-tranomaizina. 
44N	16	26	0,00000	 Niaraka tamin'izay dia nisy horohoron-tany mafy dia mafy, nanozongozona ny trano hatrany am-potony, ka nivoha tampoka ny varavarana rehetra, ary nivaha daholo ny fatoran'izy rehetra. 
44N	16	27	0,00000	 Taitra tamin'izay ny mpiambina ny tranomaizina, ka nony nahita ny varavaran'ny tranomaizina nivoha izy, dia nanatsoaka ny sabany ndeha hamono tena, satria nataony ho nitsoaka nandositra ny mpifatotra. 
44N	16	28	0,00000	 Fa niantso tamin'ny feo mahery Paoly nanao hoe: Aza mamono tena foana, fa eto daholo ihany izahay rehetra. 
44N	16	29	0,00000	 Dia nangataka jiro ny mpiambina, ka niditra faingana sady nangovitra niankohoka teo an-tongotr'i Paoly sy Silasy. 
44N	16	30	0,00000	 Nentiny nivoaka izy roa lahy, dia hoy izy: Tompoko, inona no tokony hataoko mba ho voavonjy aho? 
44N	16	31	0,00000	 Ary hoy ny navalin'izy roa lahy: Minoa an'i Jeso Tompo, dia ho voavonjy hianao sy ny ankohonanao. 
44N	16	32	0,00000	 Dia nilazan'izy roa lahy ny tenin'ny Tompo izy sy izay rehetra tao an-tranony. 
44N	16	33	0,00000	 Iny alina iny ihany, dia nitondra azy roa lahy izy, ka nanasa ny feriny; ary tamin'izay ora izay ihany dia natao batemy izy, sy ny tao an-tranony rehetra. 
44N	16	34	0,00000	 Dia nentiny nankao an-tranony izy roa lahy, ka norosoany hanina, ary nifaly izy mianakavy rehetra, satria efa nino an'Andriamanitra.
44N	16	35	0,00000	 Nony maraina ny andro, nirahin-dry zareo lehibe ny mpitan-defona nanao hoe: Alefaso ireo lehilahy ireo. 
44N	16	36	0,00000	 Dia nolazain'ny mpiambina ny tranomaizina tamin'i Paoly izany teny izany. Naniraka handefa anareo ny lehibe, hoy izy, koa mivoaha ankehitriny, ary mandehana soa aman-tsara. 
44N	16	37	0,00000	 Fa hoy Paoly taminy: Lehilahy Romana izahay, nefa sady nokapohina ampahibemaso tsy voatsara no natao an-tranomaizina koa indray, ka dia ho azony havoaka an-tsokosoko fotsiny izao ve? Tsy azo atao izany, fa aoka ny tenany no hankatý handefa anay. 
44N	16	38	0,00000	 Dia nolazain'ny mpitan-defona tamin'ny lehibe izany teny izany, ka natahotra izy ireo nony nandre fa hoe Romana izy roa lahy. 
44N	16	39	0,00000	 Dia tonga tokoa izy ireo, ka nifona taminy mba hivoaka, sy niangavy taminy mba hiala amin'ny tanàna. 
44N	16	40	0,00000	 Nony avy tao an-tranomaizina izy roa lahy, dia niditra tao an-tranon'i Lidia; ary rahefa nahita sy nanafaka alahelo ny rahalahiny izy, dia lasa.
44N	17	1	0,00000	[PAOLY SY SILASY TANY TESALONIKA SY TANY BEREA - PAOLY TANY ATENA] Dia namaky an'i Anfipolisy sy Apolonia izy ireo, ka tonga tany Tesalonika, izay nisy sinagogan'ny Jody. 
44N	17	2	0,00000	 Niditra tao araka ny fanaon'i Paoly, ary sabata telo no niadiany hevitra tamin'ny olona tao, momba ny Soratra Masina. 
44N	17	3	0,00000	 Nasehony sy noporofoiny mazava fa tsy maintsy ho nijaly sy nitsangana tamin'ny maty ny Kristy, ary izany Kristy izany dia Jeso izay toriko aminareo, hoy izy. 
44N	17	4	0,00000	 Nino ny sasany tamin'izy ireo, ka nikambana tamin'i Paoly sy Silasy, toraka izany koa jentily maro be tia vavaka, sy vehivavy ambony toetra betsaka. 
44N	17	5	0,00000	 Fa velom-pialonana kosa ny Jody, ka namory olona ratsy fanahy tamin'ny faikan'olona, ary nony tafavory betsaka izy ireo, dia nampitabataba ny tanàna. Nanodidina ny tranon'i Jasòna izy ireo nitady hamoaka azy roa lahy ho eo anatrehan'ny vahoaka.
44N	17	6	0,00000	 Nony tsy nahita azy roa lahy izy ireo, dia i Jasòna sy ny rahalahy sasany no notarihiny ho any amin'ny lehiben'ny tanàna, nampangainy hoe: Tonga atý koa irony olona mpanakotontam-bahoaka irony,
44N	17	7	0,00000	 ka noraisin'i Jasòna; nefa manohitra ny tenin'i Sezara izy ireo, satria milaza fa misy mpanjaka hafa koa, dia Jeso.
44N	17	8	0,00000	 Taitra ny vahoaka sy ny lehiben'ny tanàna raha nandre izany,
44N	17	9	0,00000	 ka tsy navelany handeha Jasòna sy ny namany raha tsy efa nametraka antoka. 
44N	17	10	0,00000	 Nony alina, dia nampandehanin'ny rahalahy niaraka tamin'izay Paoly sy Silasy hankany Berea. Ary nony tonga tany izy roa lahy, dia niditra tao amin'ny sinagogan'ny Jody. 
44N	17	11	0,00000	 Tsara toe-panahy kokoa ry zareo tao noho ny tany Tesalonika, satria sady nandray ny teny tamin-jotom-po lehibe izy ireo no nandinika ny Soratra Masina isan'andro, mba hahitany raha mifanaraka amin'izay ampianarina azy na tsia. 
44N	17	12	0,00000	 Koa betsaka tamin'izy ireo no nino, ary maro koa ny vehivavy jentily ambony toetra sy ny lehilahy no nandray ny finoana. 
44N	17	13	0,00000	 Nony ren'ny Jody tany Tesalonika anefa fa nitory ny tenin'Andriamanitra tany Berea Paoly, dia nankany indray izy ireo, nampitaitra sy nampitabataba ny vahoaka. 
44N	17	14	0,00000	 Niaraka tamin'izay, dia nampandehanin'ny rahalahy Paoly hankany amoron-dranomasina, fa Silasy sy Timote no nijanona tao Berea. 
44N	17	15	0,00000	 Niaraka tamin'i Paoly hatrany Atena ry zareo nanatitra azy; rahefa izany dia nohafaran'i Paoly handefa an'i Silasy sy Timote hanatona azy faingana izy ireo, dia lasa. 
44N	17	16	0,00000	 Raha mbola niandry azy ireo tany Atena i Paoly, dia nangorakoraka ny fanahiny, nahita ity tanàna feno sampy. 
44N	17	17	0,00000	 Koa dia niady hevitra tamin'ny Jody sy ny proselita tao amin'ny sinagoga izy, ary tamin'izay tafavory tao an-kianja isan'andro. 
44N	17	18	0,00000	 Nisy filozofy sasany tamin'ny Epikoriana sy ny Stoisina niady hevitra taminy koa. Hoy ny sasany: Inona re no tadiavin'io mpibedibedy io e? Ary hoy kosa ny sasany nandre azy nitory an'i Jeso sy ny fitsanganana amin'ny maty: Toa mitory andriamani-baovao izy izany. 
44N	17	19	0,00000	 Dia nalain'izy ireo i Paoly, ka nentiny tany amin'ny Areopaza, nilazany hoe: Mba azonay fantarina va re izao fampianarana vaovao lazainao izao e? 
44N	17	20	0,00000	 Fa zavatra tsy fandren'ny sofinay no lazainao; koa mba ta-hahalala izay hevitr'izany izahay. 
44N	17	21	0,00000	 Fa ny Ateniana rehetra sy ny vahiny nitoetra tao, dia tsy nandany ny andro afa-tsy tamin'ny filazana na fihainoana zava-baovao.
44N	17	22	0,00000	 Dia nitsangana teo afovoan'i Areopaza Paoly ka nanao hoe: Ry lehilahy Ateniana, hitako amin'ny zavatra rehetra etoana fa olona fatra-pivavaka loatra hianareo. 
44N	17	23	0,00000	 Satria raha nandalo aho ka nijery ny zavatra ivavahanareo, dia nahita otely anankiray misy izao soratra izao: Ho an'ny Andriamanitra tsy fantatra. Koa izay ivavahanareo izay, nefa tsy fantatrareo no toriko aminareo: 
44N	17	24	0,00000	 Ny Andriamanitra izay nanao izao tontolo izao sy ny zavatra rehetra ao aminy no tompon'ny lanitra sy ny tany, ka tsy mba ny tempoly nataon'ny tànan'ny olona fotsiny no itoerany. 
44N	17	25	0,00000	 Tsy mba tompoin'ny tanan'olombelona izy, fa tsy misy toy ny hoe zavatra ilainy, fa izy aza no manome an'izao rehetra izao ny aina sy ny fofon'aina, ary ny zavatra rehetra. 
44N	17	26	0,00000	 Avy tamin'ny olona iray no nampihaviany ny firenena rehetra, mba hamenoany mponina ny vohon'ny tany rehetra, ary izy ihany no nametra ny taona hisiany sy ny faritany honenany avy, 
44N	17	27	0,00000	 mba hitady an'Andriamanitra izy, raha tàhiny hahatsapa ka hahita azy, na dia tsy lavitra antsika rehetra aza izy; 
44N	17	28	0,00000	 fa ao anatiny no ivelomantsika, sy ihetsiketsehantsika, ary iainantsika, araka ny voalazan'ny mpanao tonon-kira sasany taminareo hoe: Taranany koa isika. 
44N	17	29	0,00000	 Koa raha taranak'Andriamanitra àry isika, dia tsy tokony hino fa ny fomban'Andriamanitra dia mitovy amin'ny volamena, na ny volafotsy, na ny vato izay nataon'ny tànana amam-pahaizan'ny olombelona. 
44N	17	30	0,00000	 Tsy nahoan'Andriamanitra ny andron'ny tsy fahalalana fahizany; fa asainy hibebaka daholo kosa ankehitriny ny olona rehetra amin'izao tontolo izao. 
44N	17	31	0,00000	 Satria izy efa nanendry andro anankiray hitsarany an'izao tontolo izao araka ny rariny, amin'ny alalan'ny Lehilahy anankiray izay efa voatendriny sy nohamarininy mba hinoan'ny olona rehetra, tamin'ny nananganany azy tamin'ny maty.
44N	17	32	0,00000	 Nony nandre izany hoe fitsanganan'ny maty izy ireo, dia nihomehy ny sasany, fa ny sasany kosa nanao hoe: Mbola hihaino anao indray izahay ny amin'izany. 
44N	17	33	0,00000	 Toy izany no nialan'i Paoly teo amin'izy ireo. 
44N	17	34	0,00000	 Nisy olona vitsivitsy nino sy nikambana taminy ihany anefa; anisan'ireo Denis isan'ny Areopaza, sy vehivavy anankiray atao hoe Damarisy, ary ny sasany hafa koa.
44N	18	1	0,00000	[PAOLY TANY KORINTA SY EFEZY - NY NITORIAN'I APOLO TANY EFEZY] Taorian'izany, dia niala tao Atena Paoly ka nankany Korinta. 
44N	18	2	0,00000	 Avy tao izy dia nahita Jody anankiray atao hoe Akilasy teraka tany Ponta, vao tonga avy tany Italia, niaraka tamin'i Prisila vadiny fa nodidian'i Klaody hiala tany Roma ny Jody rehetra, ka nanatona azy mivady. 
44N	18	3	0,00000	 Iray raharaha taminy izy, fa ny manao lay no raharahany, ka dia nitoetra niasa tao izy. 
44N	18	4	0,00000	 Nampianatra isan-tsabata izy tao amin'ny sinagoga ary nampanaiky ny Jody sy ny jentily. 
44N	18	5	0,00000	 Nony tonga avy tany Masedonia Silasy sy Timote, dia nahery nitory teny Paoly, ka nanamarina tamin'ny Jody fa Jeso no Kristy. 
44N	18	6	0,00000	 Ary noho izy notoherin'ny Jody sy notevatevainy, dia nakopany ny lambany, ka hoy izy tamin'ireo: Aoka ho eo amin'ny lohanareo ny ranareo, fa afa-tsiny aho, ary hatramin'izao dia any amin'ny jentily no halehako. 
44N	18	7	0,00000	 Nony niala teo izy, dia niditra tao an-tranon'ny olona anankiray atao hoe Tito ilay Marina; lehilahy natahotra an'Andriamanitra izy io, ary nifanolotra tamin'ny sinagoga ny tranony. 
44N	18	8	0,00000	 Ary nino ny Tompo i Krisposa lehiben'ny sinagoga mbamin'ny ankohonany rehetra; ka nisy maro ny tao Korinta no nino sy natao batemy koa, nony efa nihaino an'i Paoly. 
44N	18	9	0,00000	 Indray alina, dia hoy ny Tompo tamin'i Paoly tamin'ny tsindrimandry: Aza matahotra, fa mampianara, ka aza mangina. 
44N	18	10	0,00000	 Satria momba anao aho ka tsy hisy olona hahazo hanisy ratsy anao, sady be ny vahoakako amin'ity tanàna ity. 
44N	18	11	0,00000	 Dia nitoetra tao herintaona sy enim-bolana izy, nampianatra ny tenin'Andriamanitra tao. 
44N	18	12	0,00000	 Ary nony Galiona no governora tao Akaia, dia niray tetika hamely an'i Paoly ny Jody, ary nitondra azy teo amin'ny fitsarana, 
44N	18	13	0,00000	 ka nanao hoe: Ilay ity mitaona ny olona hanaraka fombam-pivavahana mifanohitra amin'ny Lalàna. 
44N	18	14	0,00000	 Nony niloa-bava ndeha hamaly i Paoly, dia hoy Galiona tamin'ny Jody: Ry Jody, ny amin'ny ratsy natao, na ady heloka no ihainoako ny fitorianareo; 
44N	18	15	0,00000	 fa raha izay ady hevitra momba ny fampianarana sy ny anarana, ary ny lalànareo kosa, raharahanareo izany, ka tsy te-hitsara an'izany aho. 
44N	18	16	0,00000	 Dia noroahiny hiala teo amin'ny fitsarana izy ireo. 
44N	18	17	0,00000	 Tamin'izay dia nosamborin'izy rehetra Sostena lehiben'ny sinagoga, ka nokapohiny teo anoloan'ny fitsarana; fa tsy nahoan'i Galiona akory izany. 
44N	18	18	0,00000	 Mbola nitoetra tao Korinta andro maromaro ihany Paoly, vao nanao veloma ny rahalahy, ka niondrana nankany Siria, niaraka tamin'i Prisila sy Akilasy, ary nohetezany tao Senkrea ny volon-dohany, fa nisy voady nataony. 
44N	18	19	0,00000	 Tonga tany Efezy izy ireo, dia nandao azy mivady Paoly, ka niditra tao amin'ny sinagoga, niady hevitra tamin'ny Jody. 
44N	18	20	0,00000	 Nangataka azy hitoetra elaela kokoa izy ireo, nefa tsy nety izy, 
44N	18	21	0,00000	 fa nanao veloma azy ireo nanao hoe: Mbola hiverina atý aminareo ihany aho raha sitrak'Andriamanitra; dia niala tao Efezy izy, 
44N	18	22	0,00000	 ka rahefa tafatody tany Sezarea izy dia niakatra tany Jerosalema, niarahaba ny Eglizy, vao nidina nankany Antiokia. 
44N	18	23	0,00000	 Ary nony nitoetra kelikely tao izy, dia lasa nitety ny tany Galatia sy Frijia, nankahery fo ny mpianatra rehetra. 
44N	18	24	0,00000	 Ary nisy Jody anankiray atao hoe Apolo tonga tao Efezy; teraka tany Aleksandria izy io, ary lehilahy nahay nandaha-teny sy nahalala tsara ny Soratra Masina. 
44N	18	25	0,00000	 Efa nianatra ny làlan'ny Tompo izy, ary niteny tamin-kafanam-pò, ka nampianatra tsara ny amin'i Jeso, na dia ny batemin'i Joany ihany aza no fantany. 
44N	18	26	0,00000	 Niteny tamin-kasahiana teo amin'ny sinagoga izy, ka nony ren'i Prisila sy Akilasy, dia nalainy hankeo aminy, nampianariny tsaratsara kokoa ny làlan'ny Tompo. 
44N	18	27	0,00000	 Naniry hankany Akaia izy, ka nankasitrahan'ny rahalahy izany, dia nampitondrainy taratasy izy mba handraisan'ny any azy tsara. Nony tonga tany izy, dia nahavita soa be tamin'izay efa nino noho ny fahasoavana. 
44N	18	28	0,00000	 Fa nahery nandresy lahatra ny Jody ampahibemaso izy, nampiharihary tamin'ny Soratra Masina fa Jeso no Kristy.
44N	19	1	0,00000	[PAOLY TANY EFEZY - NY FANDROSOAN'NY EGLIZY - IREO JODY MPANDROAKA DEMONY NASIAN'NY DEMONY - NY NANDOROANA NY BOKIN'NY MPAMOHA ANGATRA - FANENJEHANA] Raha mbola tany Korinta Apolo, Paoly kosa tonga tany Efezy rahefa nitety ny faritany ambony tany Asia. Nony nahita mpianatra sasany teo izy, 
44N	19	2	0,00000	 dia nanao taminy hoe: Efa nandray ny Fanahy Masina va hianareo, fony vao nino? Fa hoy izy ireo taminy: Tsy mbola nandre akory aza izahay fa hoe misy Fanahy Masina. 
44N	19	3	0,00000	 Ary hoy izy: Batemin'iza no noraisinareo? Batemin'i Joany, hoy ireo. 
44N	19	4	0,00000	 Dia hoy Paoly: Batemin-pibebahana no nomen'i Joany, fa ilay ho avy ao aoriany, izany hoe, Jeso no nambarany ho tsy maintsy hinoan'ny vahoaka. 
44N	19	5	0,00000	 Nony nahare izany izy ireo, dia nangataka hatao batemy amin'ny anaran'i Jeso Tompo; 
44N	19	6	0,00000	 ary rahefa nametrahan'i Paoly tànana indray, dia nidinan'ny Fanahy Masina, ka niteny fiteny samihafa sady naminany; 
44N	19	7	0,00000	 tokony ho roa ambin'ny folo lahy izy rehetra. 
44N	19	8	0,00000	 Nony afaka izany, dia niditra tao amin'ny sinagoga i Paoly, ka niteny tamin-kasahiana, ary nampianatra telo volana nilazalaza ny momba ny fanjakan'Andriamanitra tamin'ny lahateny mandaitra. 
44N	19	9	0,00000	 Tsy nety nino anefa ny sasany fa nikiribiby, sady nanaratsy ny làlan'ny Tompo teo anatrehan'ny vahoaka, ka nisaraka tamin'ireo i Paoly, ary navahany ny mpianatra, dia nampianariny isan'andro tao amin'ny trano fampianaran'olona atao hoe Tiranosa. 
44N	19	10	0,00000	 Roa taona no nanaovany an'izany, ka nandre ny tenin'ny Tompo avokoa izay rehetra nonina tany Asia, na Jody na jentily.
44N	19	11	0,00000	 Ary Andriamanitra nanao fahagagana lehibe tamin'ny alalan'i Paoly, 
44N	19	12	0,00000	 fa hatramin'ny mosara mbamin'ny fiaron'akanjo nikasika ny tenany avy no nakasika ny marary, dia nahasitrana ny aretiny, sy naharoaka ny fanahy ratsy taminy. 
44N	19	13	0,00000	 Mba nisy Jody sasany nandehandeha nandroaka demony koa, niantso ny anaran'i Jeso Tompo teo ambonin'izay azon'ny fanahy ratsy, nanao hoe: Izaho mandidy anareo amin'ny anaran'i Jeso izay torin'i Paoly. 
44N	19	14	0,00000	 Olona fito mirahalahy, zanaky ny Jody anankiray atao hoe Sevà lehiben'ny mpisorona, no nanao izany. 
44N	19	15	0,00000	 Ary izao no navalin'ny fanahy ratsy azy ireo: Fantatro Jeso, ary fantatro koa Paoly; fa iza kosa hianareo? 
44N	19	16	0,00000	 Dia niantoraka tamin'izy ireo ny lehilahy anankiray azon'ny demony masiaka, ka nisambotra roa lahy, sy namely azy mafy; vaky nandositra niala tamin'izany trano izany terý izy ireo, sady nitanjaka no naratra.
44N	19	17	0,00000	 Ren'ny Jody sy ny jentily rehetra nonina tao Efezy izany, ka sady raiki-tahotra izy rehetra no nankalaza ny anaran'i Jeso Tompo. 
44N	19	18	0,00000	 Ary betsaka tamin'izay nino no tonga nieky sy nilaza ny nataony. 
44N	19	19	0,00000	 Maro koa tamin'ny mpamoha angatra no nitondra ny bokiny, sy nandoro azy teo anatrehan'ny olona rehetra; nony notombanana ireo boky ireo, dia hita fa vola denie dimy alina no an-kevi-bidiny. 
44N	19	20	0,00000	 Hita amin'izany fa niely fatratra sy niseho hery tokoa ny tenin'Andriamanitra. 
44N	19	21	0,00000	 Taorian'izany dia nomen'ny Fanahy Masina hevitra Paoly hamaky an'i Masedonia sy Akaia vao hankany Jerosalema, ka nanao anakampo hoe: Rahefa tonga any aho, dia tsy maintsy hamangy any Roma koa. 
44N	19	22	0,00000	 Nirahiny hankany Masedonia ny roa lahy tamin'izay nanampy azy, dia Timote sy Erasta, fa izy kosa mbola nijanona tao Asia andro vitsivitsy. 
44N	19	23	0,00000	 Ary tamin'izany andro izany, dia nisy tabataba lehibe ny amin'ny làlan'ny Tompo. 
44N	19	24	0,00000	 Fa nisy lehilahy anankiray mpanefy volafotsy atao hoe Demetriosa, nanao sarin'ny tempolin'i Diana tamin'ny volafotsy, ka vola be no azon'ny mpiasany tamin'izany. 
44N	19	25	0,00000	 Ary novoriny izy ireo mbamin'ny mpanefy hafa toa azy koa, ka nilazany hoe: Ry sakaiza, fantatrareo fa izao taozavatra izao no iankinan'ny fiadanantsika. 
44N	19	26	0,00000	 Ary hitanareo sy renareo fa tsy eto Efezy ihany, fa saika eran'i Asia manontolo, dia mitaona olona betsaka hanary ny sampy iny Paoly iny manao hoe: Tsy andriamanitra ireo nataon-tànan'olona, 
44N	19	27	0,00000	 ka tsy ny taozavatsika ihany no atahorana hatao ho zava-poana, fa na hatramin'ny tempolin'i Diana lehibe koa aza ho tonga tsinontsinona, ka ho levona ny voninahitr'izay ivavahan'i Asia manontolo sy izao tontolo izao. 
44N	19	28	0,00000	 Tezitra mafy izy ireo nony nahare izany ka niantso hoe: Lehibe ny Dianan'ny Efeziana! 
44N	19	29	0,00000	 Vetivety foana dia nanerana ny tanàna ny tabataba; nindaosin'ny olona i Gaiosa sy Aristarka avy any Masedonia izay niaradia tamin'i Paoly, ka nimaona nankany an-trano filalaovana izy rehetra. 
44N	19	30	0,00000	 Nikasa hankao amin'ny vahoaka Paoly, fa tsy navelan'ny mpianatra, 
44N	19	31	0,00000	 sady naniraka olona koa ny lehibe sasany sakaizany nihanta taminy mba tsy hankany an-trano filalaovana. 
44N	19	32	0,00000	 Antsoantso samihafa no re tao, fa nihorikorika be ihany ny vahoaka, ka betsaka aza no tsy nahalala izay anton'ny nivoriany teo akory. 
44N	19	33	0,00000	 Tamin'izay nalaina teo amin'ny vahoaka Aleksandra, ka naroson'ny Jody. Dia nanofa tànana hampangina ny olona Aleksandra, fa nikasa hiteny tamin'ny vahoaka. 
44N	19	34	0,00000	 Kanjo nony fantatr'izy ireo fa Jody io, dia indray niredona tokony ho ora roa izy rehetra niantso hoe: Lehibe ny Dianan'ny Efeziana! 
44N	19	35	0,00000	 Nony farany dia nampangina ny vahoaka ny mpanoratra, ka nanao hoe: Ry lehilahy Efeziana, iza moa no tsy mahalala fa ny tanànan'ny Efeziana no mpitahiry an'i Diana lehibe sy ny sariny vongana latsaka avy any an-danitra? 
44N	19	36	0,00000	 Zavatra tsy azo lavina izany, ka tokony hionona hianareo, ary aza manaonao foana, 
44N	19	37	0,00000	 fa ireo lehilahy nentinareo eto ireo dia tsy nandroba tempoly, na niteny ratsy ny andriamanibavintsika. 
44N	19	38	0,00000	 Ary raha manan-javatra hifamaliana amin'olona Demetriosa sy ny mpanefy momba azy, dia aoka hifandahatra izy ireo, fa ao ny andro fitsarana, ao koa ireo governora. 
44N	19	39	0,00000	 Ary raha raharaha hafa no entinareo, dia azo tsaraina amin'ny fivoriana voatendrin'ny lalàna izany. 
44N	19	40	0,00000	 Fa raha ity tabataba niseho androany ity, dia misy atahorana sao ampangaina isika, satria tsy hita izay antony azontsika anamarinana izao fivoriana izao. Nony voalazany izany, dia noravany ny olona vory teo.
44N	20	1	0,00000	[PAOLY MANKANY MASEDONIA, SY GRESA - NY NANANGANAN'I PAOLY AN'I EOTIKA TAMIN'NY MATY TANY TROASY - NY NANAOVANY VELOMA TANY MILETO NY PRETRA AVY ANY EFEZY] Nony nitsahatra ny tabataba, namory ny mpianatra Paoly, ka nananatra azy, sy nanao veloma azy, dia lasa nankany Masedonia. 
44N	20	2	0,00000	 Nitety izany faritany izany izy, namporisika ny olona tamin'ny teny maro, dia lasa nankany Gresa. 
44N	20	3	0,00000	 Nitoetra telo volana tao izy, dia niomana hiondrana an-tsambo hankany Siria, kanjo nikendry azy ny Jody, ka nanapa-kevitra izy fa hamaky an'i Masedonia. 
44N	20	4	0,00000	 Ary ireto no niaraka taminy hatrany Asia: Sopatera zanak'i Pirosa avy any Berea, Aristarka sy Sekondosa avy any Tesalonika, Gaiosa avy any Derbe, ary Timote sy Tisika sy Trofima avy any Asia. 
44N	20	5	0,00000	 Dia nialoha izy ireo, ka niandry anay tany Troasy. 
44N	20	6	0,00000	 Fa izahay kosa niondrana an-tsambo, niala tao Filipy taorian'ny andron'ny Azima, ka hadimiana vao tonga tany amin'izy ireo tany Troasy; dia nitoetra tao hafitoana izahay.
44N	20	7	0,00000	 Ary tamin'ny andro voalohan'ny herinandro, raha niangona hamaky ny mofo izahay, dia nampianatra azy ireo Paoly, ka nanohy ny toriteniny hatramin'ny misasaka alina, fa nikasa handeha maraina. 
44N	20	8	0,00000	 Jiro maro no tao amin'ny efitra ambony niangonanay. 
44N	20	9	0,00000	 Nisy kosa tovolahy anankiray izay atao hoe Eotika, nipetraka teo am-baravarankely; sondrian-tory mafy izy io, fa naharitra ela ny toritenin'i Paoly, ka nirona izy, dia nidaboka tany ambany avy amin'ny rihana fahatelo; nony narenina izy, dia indro fa efa maty. 
44N	20	10	0,00000	 Nidina namonjy azy Paoly, dia niondrika teo amboniny, sy nanohona azy, ary nanao hoe: Aza manana ahiahy hianareo, fa mbola misy aina ihany izy. 
44N	20	11	0,00000	 Dia niakatra indray Paoly, namaky ny mofo sy nihinana, ary niresaka ambara-pahamarain'ny andro, vao lasa nandeha. 
44N	20	12	0,00000	 Ilay tovolahy tamin'izay dia efa velona ka nentin'izy ireo nody tamin-kafaliana lehibe.
44N	20	13	0,00000	 Izahay kosa dia niondrana an-tsambo, nialoha nankany Asosa, fa eo no handraisanay an'i Paoly araka ny teny nomeny, satria nandeha an-tanety izy. 
44N	20	14	0,00000	 Nony tafahoana taminay tany Asosa izy, dia noraisinay, ka lasa nankany Mitilena izahay. 
44N	20	15	0,00000	 Niondrana an-tsambo avy eo izahay, dia tonga tandrifin'i Kiao ny ampitso, ary nitody tao Samosy ny ampitson'izay, vao tonga tany Mileto ny ampitson'iny indray. 
44N	20	16	0,00000	 Ny handalo fotsiny fa tsy hijanona ao Efezy no efa nokendren'i Paoly mba tsy hitoerany ela any Asia: satria maika hamonjy ny andron'ny Pentekoty any Jerosalema izy raha zao atao. 
44N	20	17	0,00000	 Raha mbola tany Mileto izy, dia naniraka hankany Efezy, nampaka an'ireo Pretran'ny Fiangonana. 
44N	20	18	0,00000	 Ka nony tafavory teo aminy izy ireo, dia hoy izy taminy: Fantatrareo hatramin'ny andro voalohany nahatongavako teto Asia izay toetry ny fitondran-tenako taminareo hatrany hatrany; 
44N	20	19	0,00000	 fa nanompo ny Tompo tamim-panetren-tena lehibe sy tamin-dranomaso aho, ary tamim-piaretana ny fahoriana noho ny nikendren'ny Jody ahy. 
44N	20	20	0,00000	 Tsy nisy nafeniko izay nahasoa anareo, fa notoriko taminareo sy nampianariko anareo am-pahibemaso sy isan-trano. 
44N	20	21	0,00000	 Nambarako tamin'ny Jody sy tamin'ny jentily ny fanatonana an'Andriamanitra amin'ny fibebahana sy ny finoana an'i Jeso Tompontsika. 
44N	20	22	0,00000	 Ary ankehitriny indro teren'ny Fanahy hankany Jerosalema aho; nefa tsy fantatra izay hanjo ahy any. 
44N	20	23	0,00000	 Izao ihany no ambaran'ny Fanahy Masina amiko isan-tanàna isan-tanàna alehako, dia misy famatorana sy fanenjehana miandry ahy. 
44N	20	24	0,00000	 Tsy misy atahorako anefa izany zavatra izany; ary tsy ataoko ho zavatra ny aiko rahefa tanteraka ny diako, ka vitako ny raharaha noraisiko tamin'i Jeso Tompo, dia ny mitory ny Evanjelin'ny fahasoavan'Andriamanitra. 
44N	20	25	0,00000	 Eny iký, ry olona nalehako nitoriako ny fanjakan'Andriamanitra! fantatro fa tsy hahita ny tarehiko intsony hianareo rehetra. 
44N	20	26	0,00000	 Koa izany no ilazako aminareo anio fa afa-tsiny amin'ny ranareo rehetra aho, 
44N	20	27	0,00000	 satria efa nambarako avokoa fa tsy nisy nafeniko taminareo ny sitra-pon'Andriamanitra rehetra. 
44N	20	28	0,00000	 Tandremo ny tenanareo sy ny ondry rehetra, nanendren'ny Fanahy Masina anareo ho mpitandrina mba hifehezanareo Eglizin'ny Tompo izay novidiny tamin'ny rany. 
44N	20	29	0,00000	 Fantatro fa rahefa lasa aho, dia hisy amboadia masiaka hiditra eo aminareo, izay tsy hitsitsy ny ondry. 
44N	20	30	0,00000	 Ary ny sasany avy aminareo aza dia hitsangana hampianatra hevi-diso, ka hitaona ny mpianatra hanaraka azy. 
44N	20	31	0,00000	 Koa miambena re, ary tsarovy lahy fa telo taona maninjitra anie aho no tsy nitsahatra andro aman'alina nananatra anareo tsirairay avy tamin-dranomaso! 
44N	20	32	0,00000	 Ary ankehitriny, ankiniko amin'Andriamanitra sy amin'ny tenim-pahasoavany hianareo, dia amin'ilay mahay mandavorary sy manome lova anareo miaraka amin'izay efa masina rehetra. 
44N	20	33	0,00000	 Tsy mba naniry izay volafotsy, na volamena, na fitafian'olona aho. 
44N	20	34	0,00000	 Fantatrareo fa ireto tànana ireto no nahazoako izay rehetra nilaiko sy nilain'izay rehetra niaraka tamiko. 
44N	20	35	0,00000	 Nasehoko anareo tamin'ny zavatra rehetra fa tsy maintsy hiasa toy izany koa hianareo mba hanampiana ny mahantra, ka hahatsiaro ny tenin'i Jeso Tompo manao hoe: Mahasambatra kokoa ny manome noho ny mandray. 
44N	20	36	0,00000	 Nony avy nilaza izany izy, dia nandohalika ka niara-nivavaka tamin'izy rehetra. 
44N	20	37	0,00000	 Ary nitomany mafy izy rehetra, sy namihina ny vozon'i Paoly ary nanoroka azy, 
44N	20	38	0,00000	 fa nalahelo loatra izy, indrindra ange fa tamin'ny nilazany hoe: Tsy hahita ny tarehiko intsony hianareo. Dia nanatitra azy hatreny antsambo izy ireo.
44N	21	1	0,00000	[NY DIANY NANKANY JEROSALEMA - NY NAMINANIAN'I AGABOSA IZAY HANJO AZY - NY NANDRAISAN'NY MPINO AZY TANY JEROSALEMA - NY NISAMBORANA AZY TAO AN-TEMPOLY - NY NANAFAHANA AZY] Nony tafasaraka tamin'izy ireo izahay, dia niondrana an-tsambo, nizotra nankany Kosy, ka ny ampitso dia tonga tao Rody; ary niala tao indray dia tonga tany Patara.
44N	21	2	0,00000	 Tao dia nahita sambo hankany Fenisia izahay, ka niakatra tao dia lasa. 
44N	21	3	0,00000	 Nony nahatsinjo an'i Sipra izahay, dia nandalo azy teo an-kavia, fa nanitsy any Siria, dia nitody tao Tira, fa tao no hametrahana ny entan'ny sambo. 
44N	21	4	0,00000	 Nahita ny mpianatra izahay, ka nitoetra tao hafitoana, ary notsindrian'ny Fanahy Masina izy ireo, ka nilaza tamin'i Paoly mba tsy hiakatra any Jerosalema. 
44N	21	5	0,00000	 Nony tapitra ny hafitoana, dia niainga handeha izahay, ka nirohotra nanatitra anay hatrany ivelan'ny tanàna izy rehetra mbam-bady aman-janany. Nony mby teo amoron-dranomasina izahay, dia nandohalika nivavaka. 
44N	21	6	0,00000	 Ka rahefa nifanao veloma, dia izahay moa niondrana an-tsambo, izy ireo kosa niverina nody. 
44N	21	7	0,00000	 Niala tao Tira izahay, dia nankany Ptolemaisy izay niafaran'ny nandehananay an-tsambo, ary niarahaba ny rahalahy izahay, dia nitoetra teo amin'izy ireo indray andro. 
44N	21	8	0,00000	 Nony ampitso dia nandeha izahay, ka tonga tany Sezarea; ary niditra tao an-tranon'i Filipo Evanjelista, anankiray tamin'izy fito lahy, ka nitoetra tao aminy. 
44N	21	9	0,00000	 Nanana zanakavavy virjiny efara izay naminany izy. 
44N	21	10	0,00000	 Nony nitoetra tao andro vitsivitsy izahay, dia nisy mpaminany anankiray atao hoe Agabosa tonga avy any Jodea. 
44N	21	11	0,00000	 Vao tonga tao aminay izy, dia noraisiny ny fehin-kibon'i Paoly, namatorany ny tongotra aman-tànan'ny tenany, ka hoy izy hoe: Izao no lazain'ny Fanahy Masina: Hafatory ny Jody any Jerosalema toy izao ny lehilahy tompon'ity fehinkibo ity, dia hatolony eo tànan'ny jentily. 
44N	21	12	0,00000	 Vao nandre izany izahay sy ny mpianatra tao, dia nihanta tamin'i Paoly mba tsy hiakatra any Jerosalema. 
44N	21	13	0,00000	 Fa namaly izy ka nanao hoe: Nahoana no dia mitomany toy izao hianareo, ka tonga mahahontsa ny foko? Izaho izao dia vonona, tsy ny hafatotra ihany, fa na ny ho faty any Jerosalema aza mba ho voninahitry ny anaran'i Jeso Tompo. 
44N	21	14	0,00000	 Dia tsy laitra nahodina izy, ka nitsahatra terý izahay nanao hoe: Aoka ho tanteraka izay sitra-pon'ny Tompo.
44N	21	15	0,00000	 Nony afaka izany andro izany, nifehy entana izahay, dia niakatra ho any Jerosalema. 
44N	21	16	0,00000	 Nisy mpianatra sasany avy any Sezarea niaraka taminay koa: nitondra mpianatra maintimolaly anankiray avy any Sipra izy ireo atao hoe Mnasòna: tao amin'io no nokasainay hitoerana.
44N	21	17	0,00000	 Nony tonga tany Jerosalema izahay, dia noraisin'ny rahalahy amin-kafaliana. 
44N	21	18	0,00000	 Ny ampitso ihany dia niara-namangy an'i Jakoba izahay sy Paoly, ary tafavory teo ny Pretra rehetra. 
44N	21	19	0,00000	 Nony efa niarahaba azy ireo Paoly, dia nolazainy tsirairay ny zavatra rehetra nampanaovin'Andriamanitra azy tamin'ny jentily. 
44N	21	20	0,00000	 Nony nandre izany izy ireo, dia nankalaza an'Andriamanitra sy nanao taminy hoe: Hitanao, ry rahalahy, fa arivo maro ny Jody nino izao, nefa mbola fatra-pitana ny Lalàna izy rehetra. 
44N	21	21	0,00000	 Ren'izy ireo fa hoe: hianao, hono, mampianatra ny Jody niely any amin'ny jentily hiala amin'ny Lalàn'i Moizy, sy tsy hamora ny zanany, ary tsy hanaraka ny fanaon-drazana. 
44N	21	22	0,00000	 Ka ahoana àry no hatao? Fa handre anao tonga izao ny olona, ka tsy maintsy hivory daholo. 
44N	21	23	0,00000	 Izao no aoka hataonao: misy lehilahy efatra nanao voady eto amintsika. 
44N	21	24	0,00000	 Ento ireo, ka miaraha mandio tena aminy hianao, ary mandoava vola ho azy hanaratany ny lohany, dia ho fantatry ny vahoaka hoe tsy marina ny filazan'ny olona ny aminao, fa tsy mitsahatra ny mitandrina ny Lalàna hianao. 
44N	21	25	0,00000	 Ary ny jentily izay nino dia efa nampitondranay taratasy, ka nodidianay hifady ny hena natolotra tamin'ny sampy, sy ny rà, ary ny biby nokendaina, mbamin'ny fijanganjangana. 
44N	21	26	0,00000	 Dia nentin'i Paoly ireo lehilahy ireo, ka nony ampitso rahefa niara-nandio tena taminy izy, dia niditra tao an-tempoly, nilaza fa tapitra ny andro hahatanterahan'ny fandiovan-tena, dia tonga tao izy mandra-panatitra ny fanatitra ho an'ny isan-dahy. 
44N	21	27	0,00000	 Nony efa ho tapitra ny hafitoana, dia nahita an'i Paoly tao an-tempoly ny Jody avy tany Asia, ka sady nampikorontana ny vahoaka rehetra no nisambotra azy tamim-piantsoana hoe: 
44N	21	28	0,00000	 Vonjeo, ry lehilahy Israelita! fa ity eto ilay lehilahy mampianatra ny olona rehetra hatraiza hatraiza hanohitra ny firenentsika sy ny Lalàna ary ity fitoerana ity; hatramin'ny jentily avy aza no nampidiriny teto an-tempoly, nametaveta ity fitoerana masina ity. 
44N	21	29	0,00000	 Fa hitan'izy ireo niaraka tamin'i Paoly tao an-tanàna i Trofima avy any Efezy, ka nataony ho nampidirina tao an-tempoly ihany. 
44N	21	30	0,00000	 Dia nikorontana ny tanàna manontolo, nirohotra nivory ny vahoaka; ary nosamborina i Paoly, ka notaritiny ho any ivelan'ny tempoly, dia nakatony niaraka tamin'izay ny varavarana. 
44N	21	31	0,00000	 Efa ndeha hovonoin'izy ireo ho faty i Paoly, kanjo nisy nilaza tamin'ny komandin'ny miaramila fa mikorontana Jerosalema manontolo. 
44N	21	32	0,00000	 Ka naka miaramila sy kapiteny niaraka tamin'izay izy, dia nihazakazaka nankany amin'izy ireo. Nony nahita ny komandy sy ny miaramila izy ireo, vao nitsahatra tsy nikapoka an'i Paoly intsony. 
44N	21	33	0,00000	 Dia nanatona ny komandy, ka nisambotra azy, sy nampamatotra azy tamin'ny rojo vy roa, ary nanontany hoe: Iza moa izy, ary inona no nataony? 
44N	21	34	0,00000	 Samy nanana ny filazany be ihany anefa ny vahoaka, ka tsy nisy hamantarany izay marina noho ny tabataba, fa dia nasainy nentina ho any anaty rova izy. 
44N	21	35	0,00000	 Nony tonga teo amin'ny ambaratonga, dia nobetain'ny miaramila i Paoly, noho ny vahoaka efa nifanesika loatra, 
44N	21	36	0,00000	 fa vahoaka be no nanaraka sy niantsoantso hoe: Vonoy izy! 
44N	21	37	0,00000	 Rahefa tafiditra tao anaty rova Paoly, dia nilaza tamin'ny komandy hoe: Mba mahazo milaza zavatra aminao va aho? Ary hoy izy: Moa mahay teny greka va hianao? 
44N	21	38	0,00000	 Hay! tsy hianao akory ilay Ejipsiana nampikomy vahoaka farany teo, ka nitarika jiolahy efatra arivo tany an'efitra? 
44N	21	39	0,00000	 Dia hoy Paoly taminy: Izaho dia Jody avy any Tarsy any Silisia, tompon-tany amin'ny tanàna tsy kely laza. Mihanta aminao aho, mba avelao kely hiteny amin'ny vahoaka aho. 
44N	21	40	0,00000	 Dia neken'ny komandy izany, ka nitsangana teo amin'ny ambaratonga i Paoly, nanofa tànana ny vahoaka; ary rahefa nangina tsara ny olona, dia niteny tamin'ny teny hebrio izy nanao hoe:
44N	22	1	0,00000	[NY NANDAHARANY TENY TAMIN'NY JODY NILAZA NY NIBEBAHANY, SY NY NANIRAHAN'NY TOMPO AZY HO ANY AMIN'NY JENTILY - NY NISAFOAHAN'NY JODY TAMINY] Ry rahalahy sy hianareo ray, henoy ny teny alahatro aminareo ankehitriny, mba hanala tsiny ny tenako. 
44N	22	2	0,00000	 Vao ren'ny olona fa teny hebrio no nitenenany taminy, dia vao mainka nangina izy. 
44N	22	3	0,00000	 Ary hoy izy: Izaho dia lehilahy Jody teraka tany Tarsy any Silisia, fa teto amin'ity tanàna ity no nahabe ahy, teo ambanin'ny saokan'i Gamaliely, nampianarina tsara ny Lalàn'ny razantsika aho, ary nazoto erý ho an'Andriamanitra tahaka anareo rehetra izao. 
44N	22	4	0,00000	 Nanenjika sy namono izay nanaraka izany fampianarana izany aza aho, ary namatotra azy na lahy na vavy, sy nampandatsaka azy an-tranomaizina. 
44N	22	5	0,00000	 Ny lehiben'ny mpisorona sy ny loholona rehetra no vavolombeloko; fa nandray taratasy tamin'izy ireo ho an'ny rahalahy aho, dia nankany Damasa hamatotra sy hitondra izay hita tao ho atý Jerosalema mba hampijalina. 
44N	22	6	0,00000	 Kanjo nony nandeha aho ka mby teo akaikin'i Damasa, tamin'ilay mitatao vovonana iny ny andro, dia nisy fahazavana lehibe tonga tampoka avy any an-danitra nanodidina ahy. 
44N	22	7	0,00000	 Lavo tamin'ny tany terý aho, sady nandre feo nanao tamiko hoe: Saoly, Saoly, nahoana no manenjika ahy hianao? 
44N	22	8	0,00000	 Dia namaly aho nanao hoe: Iza moa hianao, Tompoko? Ary hoy izy tamiko: izaho no Jeso avy any Nazareta izay enjehinao. 
44N	22	9	0,00000	 Ry zareo niaraka tamiko izany, nahita ny fahazavana ihany, fa tsy nandre ny feon'izay niteny tamiko. 
44N	22	10	0,00000	 Ary hoy izaho: Inona no hataoko, Tompoko? Ka hoy ny Tompo tamiko: Mitsangàna, ary mankanesa any Damasa, fa any no holazaina aminao ny zavatra rehetra tsy maintsy hataonao. 
44N	22	11	0,00000	 Tsy nahita anefa aho azon'ny famirapiratan'izany fahazavana izany, ka notantanan'izay niaraka tamiko aho, vao tonga tany Damasa. 
44N	22	12	0,00000	 Ary nisy lehilahy anankiray atao hoe Anania izay nanaraka ny Lalàna, sy tsara laza tamin'ny Jody rehetra nonina tao. 
44N	22	13	0,00000	 Tonga nanatona ahy izy ary nitsangana teo anilako nanao hoe: Ry Saoly rahalahy, mahirata. Niaraka tamin'izay, dia nahita azy aho. 
44N	22	14	0,00000	 Ary hoy izy: Ny Andriamanitry ny razantsika efa nanendry anao hahafantatra ny sitra-pony, sy hahita ilay Marina, ary hihaino ny teny aloaky ny vavany. 
44N	22	15	0,00000	 Fa hianao no ho vavolombelony hanambara amin'ny olona rehetra izay efa hitanao sy renao. 
44N	22	16	0,00000	 Ary ankehitriny, inona no andrasana? Mitsangàna, raiso ny batemy, ary mialà amin'ny fahotana, amin'ny fiantsoana ny anaran'i Jeso. 
44N	22	17	0,00000	 Nony niverina tatý Jerosalema aho ka nivavaka tao an-tempoly, dia azon-tsindrimandry, 
44N	22	18	0,00000	 ary nahita an'i Jeso nilaza tamiko hoe: Haingàna hianao, mialà faingana eto Jerosalema, fa tsy handray ny fanambaranao ahy izy ireo. 
44N	22	19	0,00000	 Ary hoy izaho: Tompoko, fantatr'izy ireo fa izaho no nandatsaka an-tranomaizina izay nino anao, sy nikapoka azy tao amin'ny sinagoga; 
44N	22	20	0,00000	 ary fony izy nandatsaka ny ran'i Etiena martirinao, dia tenako no nanatrika sy nankatò an'izany, ary niambina ny lamban'izay namono azy. 
44N	22	21	0,00000	 Fa hoy izy tamiko: Mandehana, fa any an-tany lavitra amin'ny jentily no anirahako anao. 
44N	22	22	0,00000	 Nihaino azy ihany izy ireo hatramin'izany teny izany, fa nony mby tamin'io, niantso izy nanao hoe: Esory amin'ny tany ilay io, fa olona tsy famelona intsony. 
44N	22	23	0,00000	 Mbola nihorakoraka sy nanipy lamba, ary nitora-bovoka eo izy ireo, 
44N	22	24	0,00000	 dia nasain'ny komandy hoentina any anaty rova sy hadinina amin'ny kapoka i Paoly, mba hahalanany izay anton'ny nanakoran'ny olona azy toy izany. 
44N	22	25	0,00000	 Ary efa voafatotra tamin'ny anja-koditra sahady i Paoly vao nilaza tamin'ny kapiteny izay nanatrika teo hoe: Moa mahazo mikapoka lehilahy Romana mbola tsy voaheloka akory va hianareo? 
44N	22	26	0,00000	 Nony nandre izany ny kapiteny, dia lasa nankany amin'ny komandy, nilaza hoe: Inona ity hataonao? fa Romana io lehilahy io. 
44N	22	27	0,00000	 Dia nanatona an'i Paoly ny komandy, ka nanao taminy hoe: Etsy ange, moa Romana va hianao? Ary hoy izy: Eny. 
44N	22	28	0,00000	 Dia hoy indray ny komandy: Vola be no nahazahoako izany voninahitra izany. Fa hoy Paoly? Ny nahaterahako kosa no nahazahoaka an'izany. 
44N	22	29	0,00000	 Niaraka tamin'izay, dia nihataka ry zareo nivono-kampijaly azy; ary natahotra mbamin'ny komandy aza nony nahalala fa Romana i Paoly, noho ity izy efa nampamatotra azy. 
44N	22	30	0,00000	 Nony ampitso, te-hahalala marina izay antony niampangan'ny Jody azy izy, ka nasainy hovahana i Paoly, ary nodidiany hivory ny mpisorona sy ny Sanedrina, dia nentina i Paoly ka napetrany teo afovoan'izy ireo.
44N	23	1	0,00000	[NY NANDAHARAN'I PAOLY TEO ANATREHAN'NY SANEDRINA - NY NIRAISAN'NY JODY TETIKA HAMONO AZY - NY NITONDRANA AZY HO ANY SEZAREA] Dia nibanjina ny Sanedrina i Paoly ka nanao hoe: Ry rahalahy ô, nitondra tena tsara teo anatrehan'Andriamanitra tamin-kitsim-po tokoa aho mandraka androany. 
44N	23	2	0,00000	 Tamin'izay i Anania mpisorona lehibe dia nandidy ny mpiandry raharahany hamely tehamaina ny vavany, 
44N	23	3	0,00000	 ka hoy Paoly: Hokapohin'Andriamanitra tokoa hianao, ry rindrina voalalotra fotsy, fa mipetraka eto hitsara ahy araka ny Lalàna hianao, nefa mampamely tehamaina ahy tsy ara-dalàna. 
44N	23	4	0,00000	 Dia hoy ny olona nanatrika teo: Tevatevainao lahy ny lehiben'ny mpisoron'Andriamanitra! 
44N	23	5	0,00000	 Ary namaly Paoly ka nanao hoe; Tsy fantatro ho mpisorona lehibe izy, ry rahalahy, fa voasoratra hoe: Aza manevateva ny lehiben'ny vahoaka.
44N	23	6	0,00000	 Nony fantatr'i Paoly fa Sadoseana ny sasany tamin'izay teo ary Farisiana ny sasany, dia niantso teo amin'ny Sanedrina izy nanao hoe: Ry rahalahy, izaho dia Farisiana, zanaky ny Farisiana, ary ny amin'ny fanantenantsika ny hitsanganan'ny maty no itsarana ahy. 
44N	23	7	0,00000	 Vao nilaza izany izy dia nifanditra ny Farisiana sy ny Sadoseana, ka nizara roa toko ny olona teo. 
44N	23	8	0,00000	 Fa ny Sadoseana manao hoe: Tsy misy fitsanganan'ny maty, ary tsy misy koa izay hoe anjely na fanahy; nefa ny Farisiana kosa mino ireo zavatra ireo, 
44N	23	9	0,00000	 ka tabataba nankarenina no niseho. Ary nisy mpanora-dalàna sasany tamin'ny antokon'ny Farisiana, nitsangana ka nanohitra hoe: Tsy hitanay izay azo anomezan-tsiny an'io lehilahy io, fa angamba fanahy na anjely anankiray no niteny taminy.
44N	23	10	0,00000	 Vao mainka nitombo anefa ny fifandirana. Efa nataon'ny komandy hotetehin'ny olona teo mihitsy Paoly, ka nasainy nidina ny miaramila haka azy an-kery teo afovoan'ny vahoaka, sy hitondra azy ho any anaty rova.
44N	23	11	0,00000	 Nony alina dia niseho tamin'i Paoly ny Tompo ka nanao taminy hoe: Matokia, fa tahaka ny nanambaranao ahy tatý Jerosalema no tsy maintsy hanambaranao ahy any Roma koa.
44N	23	12	0,00000	 Vao naraina ny andro, dia nisy Jody niray tetika, niozona sy nianiana fa tsy hihinana na hisotro, raha tsy efa nahafaty an'i Paoly.
44N	23	13	0,00000	 Tsy omby efa-polo izy no niray tetika hanao izany. 
44N	23	14	0,00000	 Dia lasa nanatona ny lehiben'ny mpisorona sy ny loholona izy, ka nanao hoe: Efa nianiana mafy izahay fa tsy hanendry hanina raha tsy efa nahafaty an'i Paoly. 
44N	23	15	0,00000	 Koa ankehitriny, aoka hianareo sy ny Sanedrina hilaza amin'ny komandy mba hampidina azy hankaty aminareo, mody te-hamototra ny aminy lalindalina kokoa; ary izahay kosa amin'izany dia efa vonon-kamono azy alohan'ny hahatongavany atý. 
44N	23	16	0,00000	 Ren'ny zanak'anabavin'i Paoly izany teti-dratsy izany, ka nidodododo nankany anaty rova faingana izy, nampandre an'i Paoly. 
44N	23	17	0,00000	 Dia niantso anankiray tamin'ny kapiteny i Paoly ka nanao taminy hoe: Ento kely ity tovolahy ity ho any amin'ny komandy, fa misy zavatra holazainy aminy. 
44N	23	18	0,00000	 Dia noraisin'ny kapiteny razazalahy, nentiny tany amin'ny komandy, ka hoy izy: Niangavian'i Paoly mpifatotra hitondra an-drazazalahy ity ho atý aminao aho, fa misy zavatra holazainy aminao, hono. 
44N	23	19	0,00000	 Noraisin'ny komandy tamin'ny tànany ilay zazalahy, nentiny nitanila kely, dia nanontaniany hoe: Inona no holazainao amiko? 
44N	23	20	0,00000	 Ary hoy ny navaliny: Nifanaiky ny Jody, fa hangataka aminao hampidina an'i Paoly ho eny amin'ny Sanedrina rahampitso, mody hoe hamototra lalindalina kokoa ny aminy; 
44N	23	21	0,00000	 nefa aza manaiky izany, fa misy efa-polo mahery izy no niray tetika hamely azy, sady efa nanozon-tena sy nianiana fa tsy hihinana na hisotro ambara-pamonony azy. Ary izao dia efa vonona izy ireo, fa ny teny avy atý aminao sisa andrasany. 
44N	23	22	0,00000	 Dia nalefan'ny komandy razazalahy ka tsy navelany hiteniteny na amin'iza na amin'iza fa hoe nilaza izany taminy izy. 
44N	23	23	0,00000	 Dia niantso kapiteny roa lahy izy ka nanao tamin'ireo hoe: Manomàna miaramila roan-jato, sy an-tsoavaly fito-polo, ary an-defona roan-jato, hankany Sezarea anio alina amin'ny ora fahatelo. 
44N	23	24	0,00000	 Ary manomàna soavaly hitaingenan'i Paoly koa, hitondranareo azy soa aman-tsara ho any amin'i Félix governora. (Fa natahotra izy sao tsoahan'ny Jody eny Paoly, dia hovonoiny, ka ny tenany indray no ho voahoso-dratsy hoe nandray vola any aoriana any). 
44N	23	25	0,00000	 Dia nanoratra taratasy nisy izao teny izao izy: 
44N	23	26	0,00000	 Avy miarahaba an'i Félix tsara indrindra aho Klaody Lisiasy. 
44N	23	27	0,00000	 Nosamborin'ny Jody ity lehilahy ity, ary efa ndeha hovonoiny; nefa nony fantatro fa hoe Romana izy, dia nitondra miaramila aho ka nanafaka azy. 
44N	23	28	0,00000	 Te-hahalala ny heloka niampangany azy aho, ka nitondra azy nankeo amin'ny Sanedrina. 
44N	23	29	0,00000	 Dia hitako fa ady hevitra momba ny Lalàny no nitoriana azy, fa tsy nanao ratsy tokony hanamelohana azy ho faty na hanaovana azy an-tranomaizina akory izy. 
44N	23	30	0,00000	 Ary izao vao reko indray fa hoe misy Jody miray tetika hamono azy, ka izy moa nampanateriko faingana hankaty aminao; ry zareo mpiampanga azy koa nasaiko hilaza izay itoriany azy atý aminao. Veloma. 
44N	23	31	0,00000	 Dia noraisin'ny miaramila i Paoly, ka nentiny nankany Antipatrisy iny alina iny ihany, araka ny didy azony. 
44N	23	32	0,00000	 Nony ampitso, dia ry zareo an-tsoavaly no nasainy nanohy ny dia niaraka taminy, fa izy ireo kosa niverina nankany anaty rova. 
44N	23	33	0,00000	 Rahefa tonga tany Sezarea izy ireo, dia natolony ny governora ny taratasy, ary narosony teo anatrehany koa i Paoly. 
44N	23	34	0,00000	 Nony voavakin'ny governora ny taratasy, dia nanontany izay faritany nihavian'i Paoly izy, ka nony fantany fa avy any Silisia izy, 
44N	23	35	0,00000	 dia hoy izy hoe: Hihaino anao aho rahefa tonga ny mpiampanga anao. Dia nasainy nambenana tao an-dapan'i Heroda izy.
44N	24	1	0,00000	[NY NIAMPANGANA AZY TEO ANATREHAN'I FÉLIX, SY NY VALY NATAONY - NY NIHAINOAN'I FÉLIX MIVADY AZY] Nony afaka hadimiana, dia tonga i Anania lehiben'ny mpisorona sy ny loholona sasany, ary mpandaha-teny anankiray atao hoe Tertolosa, hiampanga an'i Paoly amin'ny governora.
44N	24	2	0,00000	 Nony nantsoina i Paoly, dia niampanga azy araka izao Tertolosa: Ry Félix tsara indrindra ô, ny fiadanana lehibe azonay taminao, sy ny fitondrana nanasoavanao ity firenena ity tamin'ny zavatra maro,
44N	24	3	0,00000	 dia raisinay amim-pankasitrahana mandrakariva sy hatraiza hatraiza.
44N	24	4	0,00000	 Fa mba tsy hanahiranako anao ela laotra, dia mihanta amin'ny hamoram-ponao izahay, mba henoy kely izao:
44N	24	5	0,00000	 Io lehilahy io dia hitanay fa mpanimba vahoaka, mpampitabataba ny Jody rehetra amin'izao tontolo izao, filohan'ny antokon'ny Nazareana,
44N	24	6	0,00000	 ary efa nitady hametaveta ny tempoly aza, ka dia io izy nosamborinay: Ny hitsara azy araka ny lalànay no nokasainay.
44N	24	7	0,00000	 Kanjo tonga Lisiasy komandy naka azy an-keriny teo am-pelatànanay,
44N	24	8	0,00000	 sy nandidy ny mpiampanga azy hankaty aminao. Ho hitanao amin'ny fanadinana azy fa marina ny zavatra rehetra iampangana azy.
44N	24	9	0,00000	 Dia nanampy izany koa ny Jody, nilaza fa izany no izy.
44N	24	10	0,00000	 Ary rahefa notondroin'ny governora hiteny Paoly, dia namaly ka nanao hoe: Fantatro fa taona maro no efa nitondranao ity firenena ity, ka amin-toky no hitenenako hanala tsiny ny tenako. 
44N	24	11	0,00000	 Tsy mihoatra ny roa ambin'ny folo andro izao no niakarako hivavaka tany Jerosalema, sady azonao fantarina mora foana izany. 
44N	24	12	0,00000	 Ary tsy nisy nahita ahy niady hevitra tamin'olona tao an-tempoly, na nampitabataba vahoaka tao amin'ny sinagoga, 
44N	24	13	0,00000	 na tao an-tanàna. Tsy azony hamarinina velively izao zavatra iampangany ahy izao.
44N	24	14	0,00000	 Fa izao no ekeko eto anatrehanao: Izaho dia manompo ny Andriamanitry ny razanay, araka ny làlana lazain'izy ireo hoe antokom-pivavahana; mino ny zavatra rehetra voasoratra ao amin'ny Lalàna sy ny mpaminany aho,
44N	24	15	0,00000	 ary manantena amin'Andriamanitra tahaka azy ireo koa, fa samy hitsangana amin'ny maty, na ny olo-marina na ny olo-meloka,
44N	24	16	0,00000	 ka noho izany dia nikely aina mandrakariva koa aho mba tsy hotsinin'ny fieritreretako, na eo anatrehan'Andriamanitra, na eo anatrehan'ny olombelona.
44N	24	17	0,00000	 Nony afaka taona maro, dia tonga nitondra fiantrana ho an'ny fireneko aho, sy nanolotra fanatitra.
44N	24	18	0,00000	 Tamin izay no nahitan'izy ireo ahy tao an-tempoly avy nandio tena, tsy nisy famoriam-bahoaka, na tabataba velively,
44N	24	19	0,00000	 fa Jody sasany avy any Asia no teo, ka ireo aza no tokony hiseho eto anatrehanao hiampanga ahy, raha misy izay hiampangany ahy.
44N	24	20	0,00000	 Na aoka ry zareo ireto ihany no hilaza izay ratsy hitany nataoko, raha niseho teo anatrehan'ny Sanedrina aho;
44N	24	21	0,00000	 afa-tsy raha hoe, heveriny ho heloka angaha ilay teny indraim-bava voalazako teo afovoan'izy ireo hoe: Ny amin'ny fitsanganana ny maty no hitsarana ahy eto anatrehanareo anio.
44N	24	22	0,00000	 Fantatr'i Félix tsara ny amin'io làlana io, ka noravany ny olona nilazany hoe: Rahefa tonga Lisiasy komandy, dia hofotorako tsara ny raharahanareo.
44N	24	23	0,00000	 Dia nasainy nambenan'ny kapiteny i Paoly, nefa avela hiadanadana ihany, ary tsy rarana tsy hanampy azy ny mpomba azy na iray aza.
44N	24	24	0,00000	 Nony afaka andro vitsivitsy, dia tonga Félix sy Drosila vadiny, izay vehivavy Jody, ka nampaka an'i Paoly, dia nihaino azy nitory ny finoana an'i Kristy Jeso.
44N	24	25	0,00000	 Nony nilaza ny amin'ny fahamarinana sy ny fahononana ary ny fitsarana ho avy Paoly, dia raiki-tahotra i Félix ka nanao hoe: Mandehana aloha, fa raha vao misy malalaka dia hampiantso anao indray aho.
44N	24	26	0,00000	 Nanantena homen'i Paoly vola koa izy tamin'izany, ka nampiantso azy matetika sy niresaka taminy.
44N	24	27	0,00000	 Nony afaka roa taona, dia nodiasan'i Porsios Festosa i Félix, ary noho izy te-hahazo sitraka tamin'ny Jody, dia navelany ho mpifatotra tao ihany i Paoly.
44N	25	1	0,00000	[PAOLY TEO ANATREHAN'I FESTOSA - NY NANGATAHANY HOTSARAIN'I SEZARA - NY RESAK'I FESTOSA SY AGRIPÀ MPANJAKA - PAOLY TEO ANATREHAN'I AGRIPÀ] Nony tonga hateloana teo amin'ny faritaniny i Festosa, dia niala tao Sezara nankany Jerosalema,
44N	25	2	0,00000	 ka nanatona azy ny lehiben'ny mpisorona mbamin'ny loholon'ny Jody, hiampanga an'i Paoly.
44N	25	3	0,00000	 Niangaviany mafy izy hamely an'i Paoly sy handefa azy ho any Jerosalema, fa efa nanomana otrika hamono azy eny an-dàlana izy ireo;
44N	25	4	0,00000	 nefa novalian'i Festosa fa Paoly dia ambenana any Sezarea, ary izy hiverina any faingana rahateo,
44N	25	5	0,00000	 ka izay manam-pahefana amin'izany eo aminareo, hoy izy, no aoka hiara-midina amiko, dia hiampanga io lehilahy io raha misy nahadiso azy.
44N	25	6	0,00000	 Vao havaloana na hafoloana monja no nitoeran'i Festosa tao Jerosalema, dia nidina nankany Sezarea izy, ary ny ampitson'iny ihany dia nipetraka teo amin'ny fitsarana izy, ka nampaka an'i Paoly.
44N	25	7	0,00000	 Nony tonga izy dia nohodidinin'ny Jody avy any Jerosalema, sady nampangainy tamin'ny zava-dehibe maro izay tsy azony noporofoina akory.
44N	25	8	0,00000	 Ary izao no navalin'i Paoly hanalany tsiny ny tenany amin'izany: Tsy nanao ratsy velively aho, na tamin'ny Lalàn'ny Jody, na tamin'ny tempoly, na tamin'i Sezara.
44N	25	9	0,00000	 Nila sitraka tamin'ny Jody anefa Festosa ka namaly an'i Paoly hoe: Manao ahoana raha miakatra any Jerosalema hianao, ka dia any no tsaraina eo anatrehako, ny amin'izany zavatra izany?
44N	25	10	0,00000	 Fa hoy ny navalin'i Paoly: Efa eto amin'ny fitsaran'i Sezara aho, ka mby eto amin'ny tokony hitsarana ahy. Tsy nanisy ratsy ny Jody aho, araka ny fantatrao marina rahateo. 
44N	25	11	0,00000	 Fa raha nanao ratsy aho, na misy heloka tokony hahafaty ahy, dia tsy mandà ny ho faty akory. Ary raha izay zavatra tsy misy fotony foana kosa no iampangan'izy ireo ahy, dia tsy misy olona manam-pahefana hanolotra ahy aminy. Fa mangataka hotsarain'i Sezara aho. 
44N	25	12	0,00000	 Tamin'izay, nidinika tamin'ny mpanolo-tsaina azy aloha i Festosa vao namaly hoe: Nangataka hotsarain'i Sezara hianao, ka dia handeha ho any amin'i Sezara. 
44N	25	13	0,00000	 Nony afaka andro vitsivitsy, dia tonga tany Sezarea Agripà mpanjaka sy Berenisy, hiarahaba an'i Festosa. 
44N	25	14	0,00000	 Naharitra andro maromaro no nitoerany tao, ka nambaran'i Festosa tamin'ny mpanjaka ny amin'i Paoly. Hoy izy: Misy mpifatotra anankiray navelan'i Félix eto. 
44N	25	15	0,00000	 Fony aho tany Jerosalema, dia nampangain'ny lehiben'ny mpisorona sy ny loholon'ny Jody tamiko izy io, sady nangatahiny hohelohina. 
44N	25	16	0,00000	 Fa hoy ny navaliko azy ireo: Tsy fanaon'ny Romana ny manameloka olona raha tsy efa nifanatrika tamin'ny mpiampanga azy ny ampangaina, ka nahazo nanala tsiny ny tenany amin'izay iampangana azy. 
44N	25	17	0,00000	 Dia tonga tatý izy ireo, ka tsy nangataka andro akory aho, fa ny ampitso ihany dia nipetraka teo amin'ny fitsarana sy nampaka ilay lehilahy. 
44N	25	18	0,00000	 Nony nitsangana ry zareo mpiampanga, dia tsy heloka araka izay nampoiziko no nitoriany azy, 
44N	25	19	0,00000	 fa ady hevitra momba ny fivavahany sy momba an'i Jeso anankiray efa maty, nefa lazain'i Paoly hoe velona. 
44N	25	20	0,00000	 Tsy hitako be ihany izay hamotorana izany zavatra izany, ka nanontany an-dralehilahy aho sao tiany ny hotsaraina any Jerosalema ny amin'izany. 
44N	25	21	0,00000	 Dia nangataka hotsarain'ny emperora i Paoly, ka nasaiko nambenana mandra-pandefako azy any amin'i Sezara. 
44N	25	22	0,00000	 Ary hoy Agripà tamin'i Festosa: Mba te-hihaino an'izany olona izany koa lahy aho! Dia hoy Festosa taminy: Rahampitso ihany dia hihaino azy hianao. 
44N	25	23	0,00000	 Nony ampitso dia tonga Agripà sy Berenisy niseho tamim-boninahitra lehibe. Nony tafiditra tao an-trano fitsarana izy, nomban'ny tompon'arivo mbamin'ny lehiben'ny tanàna, dia nentina nankao i Paoly, araka ny didin'i Festosa. 
44N	25	24	0,00000	 Dia hoy Festosa: Ry Agripà mpanjaka sy hianareo rehetra etoana: Io lehilahy hitanareo io no nampangain'ny Jody maro tamiko, hatrany Jerosalema ka hatraty koa, sy nataony antso avo hoe, tsy tokony hovelomina intsony ilay io. 
44N	25	25	0,00000	 Raha toa ahy, dia ataoko fa tsy nanao na inona na inona tokony hahafaty azy izy io, saingy nangataka hotsarain'ny emperora izy, ka dia tapa-kevitra ny hampanatitra azy ho any aminy aho. 
44N	25	26	0,00000	 Nefa noho ny tsy fahitako izay teny marina hosoratako hilaza azy amin'ny emperora, dia indro izy nentiko eto anatrehanareo rehetra, indrindra fa hianao, ry Agripà mpanjaka, mba hahitako izay hosoratako amin'ny fanadinana azy etoana. 
44N	25	27	0,00000	 Satria ataoko fa tsy mety ny nampanatitra mpifatotra nefa tsy milaza izay zavatra iampangana azy.
44N	26	1	0,00000	[PAOLY TEO ANATREHAN'I AGRIPÀ SY FESTOSA - NY NILAZANY NY NIBEBAHANY - NY NIEKEN'IZY IREO NY TSY ANANAN'I PAOLY TSINY] Dia hoy Agripà tamin'i Paoly: Mahazo mandahatra hiaro ny tenanao hianao. Tamin'izay, naninjitra ny tànany i Paoly, ka nandaha-teny hanala tsiny ny tenany, araka izao: 
44N	26	2	0,00000	 Hasambarana ho ahy, ry Agripà mpanjaka, ny ahazoako miaro tena eto anatrehanao anio, amin'ny zavatra rehetra iampangan'ny Jody ahy; 
44N	26	3	0,00000	 satria tsy misy olona mahalala toa anao ny amin'ny fanao aman'ady hevitry ny Jody. Koa mihanta aminao aho mba hihaino ahy kely amim-paharetana. 
44N	26	4	0,00000	 Fantatry ny Jody rehetra hatramin'ny andron'ny fahatanorako ny fitondran-tenako; fa tao Jerosalema foiben'ny fireneko aho no nitoetra,
44N	26	5	0,00000	 ka noho ny fahalalany ahy ela toy izany, dia hainy ambara koa, raha te-hilaza ny marina izy, fa Farisiana aho fahizany, nanaraka ilay antokom-pivavahana fatra-panoa lalàna indrindra amin'ny fivavahanay. 
44N	26	6	0,00000	 Nefa ny fanantenana ny zavatra nampanantenain'Andriamanitra ny razanay indrindra no itsaràna ahy ankehitriny, 
44N	26	7	0,00000	 dia ny fanantenana andrandrain'ny fokonay roa amin'ny folo manompo an'Andriamanitra andro aman'alina. Izany fanantenana izany no itsarana ahy, ry mpanjaka. 
44N	26	8	0,00000	 Ka moa ve heverinareo ho zavatra tsy azo inoana fa mahatsangana ny maty Andriamanitra? 
44N	26	9	0,00000	 Ary na izaho koa aza, dia efa nihevitra fa tsy maintsy manao izay tratry ny aiko aho hanohitra ny anaran'i Jeso avy any Nazareta, 
44N	26	10	0,00000	 ka dia nataoko toy izany tany Jerosalema; fa maro ny olona masina nahiboko tao an-tranomaizina nony efa nahazo fahefana tamin'ny lehiben'ny mpisorona aho; ary anisan'ny nandatsa-bato nanaiky koa aho, raha nisy hovonoina izy ireny. 
44N	26	11	0,00000	 Matetika no nitety ny sinagoga nampijaly azy ireny aho, sy nanery azy hiteny ratsy an'i Jeso, ary efa lasa nanenjika azy hatrany an-tanàna hafa aza, noho ny hatezerako mafy loatra taminy.
44N	26	12	0,00000	 Tamin'izany, raha ndeha ho any Damasa aho, nitondra ny fahefana sy ny teny azoko tamin'ny lehiben'ny mpisorona, 
44N	26	13	0,00000	 ilay sahabo ho nitatao vovonana tsara iny ny andro, dia endrey, ry mpanjaka! fa teny an-dàlana dia nahita fahazavana avy any an-danitra aho, izay namirapiratra noho ny masoandro, sy nanjelanjelatra nanodidina ahy mbamin'izay nomba ahy. 
44N	26	14	0,00000	 Lavo tamin'ny tany terý izahay; ary nandre feo aho, nilaza tamiko tamin'ny teny hebrio hoe: Saoly, Saoly, nahoana no manenjika ahy hianao? Mafy ho anao anie ny mitroatra manohitra ny fanindronana e! 
44N	26	15	0,00000	 Iza moa hianao, Tompoko? hoy aho. Dia hoy ny Tompo: Izaho no Jeso izay enjehinao. 
44N	26	16	0,00000	 Mitsangàna ka mijoroa amin'ny tongotrao. Fa izaho no niseho taminao, dia ny mba hanendry anao ho mpanao raharaha sy vavolomelon'ny zavatra efa hitanao sy izay mbola hisehoako aminao koa. 
44N	26	17	0,00000	 Navahako tamin'ny vahoaka Jody hianao, sy amin'ny jentily izay hanirahako anao izao, 
44N	26	18	0,00000	 mba hampahiratra ny mason'izy ireo, hialany amin'ny maizina ho amin'ny mazava, sy avy amin'ny fahefan'i Satana ho amin'Andriamanitra, ka hahazoany famelan-keloka sy lova miaraka amin'ny olo-masina noho ny finoana ahy. 
44N	26	19	0,00000	 Koa amin'izany, ry Agripà mpanjaka, tsy nanohitra ny fahitana avy any an-danitra aho, 
44N	26	20	0,00000	 fa nitory ny fibebahana sy ny fiverenana amin'Andriamanitra tany Damasa aloha, vao tany Jerosalema, sy eran'i Jodea manontolo, ary tamin'ny jentily koa, mba hanaovany asa mendrika ny fibebahana. 
44N	26	21	0,00000	 Izany no nisamboran'ny Jody ahy tao an-tempoly, sy nitadiavany hamono ahy. 
44N	26	22	0,00000	 Noho ny fitahian'Andriamanitra àry no mbola velona aho mandraka ankehitriny mitory amin'ny kely sy ny lehibe, ary tsy manambara afa-tsy ny zavatra voalazan'i Moizy sy ny mpaminany rahateo hahatanterahany, 
44N	26	23	0,00000	 dia ny hoe: tsy maintsy hijaly ny Kristy, nefa hitsangana voalohany amin'ny maty izy, ka hitory fahazavana amin'ny vahoaka Jody sy amin'ny jentily...
44N	26	24	0,00000	 Mbola niteny izany hanala tsiny ny tenany eo Paoly no niantso tamin'ny feo mahery Festosa nanao hoe: Very saina hianao, ry Paoly; ny fianaranao be loatra no nampivaona ny hevitrao. 
44N	26	25	0,00000	 Fa hoy Paoly: Tsy very saina aho, ry Festosa tsara indrindra, fa tenin'ny fahamarinana sy fahendrena no alahatro. 
44N	26	26	0,00000	 Fantatry ny mpanjaka izany, ka lazaiko aminy amim-pahasahiana, satria ataoko fa tsy misy miafina aminy izany na dia kely aza, sady tsy nisy natao an-takona koa izany. 
44N	26	27	0,00000	 Mino ny mpaminany va hianao, ry Agripà? Eny, fantatro fa mino hianao. 
44N	26	28	0,00000	 Dia hoy Agripà tamin'i Paoly: Kely sisa no tsy ahatongavanao ahy ho kristianina. 
44N	26	29	0,00000	 Na kely sisa na be, hoy Paoly, dia mangataka amin'Andriamanitra aho, mba ho tonga toa ahy avokoa hianao sy izay rehetra mihaino ahy eto ankehitriny, afa-tsy amin'ireto fatorana ireto.
44N	26	30	0,00000	 Dia nitsangana ny mpanjaka sy ny governora ary Berenisy, mbamin'izay rehetra nanaraka azy ireo. 
44N	26	31	0,00000	 Nony tafavoaka izy ireo dia nifampilaza hoe: Tsy nanao na inona na inona tokony hahafaty azy na hamatorana azy io lehilahy io. 
44N	26	32	0,00000	 Ary hoy Agripà tamin'i Festosa: Azo nalefa io lehilahy io raha tsy nangataka hotsarain'i Sezara.
44N	27	1	0,00000	[NY DIAN'I PAOLY NANKANY ROMA - NY NAHATONGAVANY TANY KERETA - NY NANJÒ TENY AMBONIN'NY RANOMASINA - NY NAMINANIAN'I PAOLY FA TSY HANINONA NY MPIANTSAMBO REHETRA - NY NAHATONGAVANY TANY MALTA] Raha voadidy hiondrana an-tsambo hankany Italia izahay, dia natolotra ny kapiteny anankiray atao hoe Joliosa, amin'ny antokon'i Aogosta, i Paoly sy ny mpifatotra sasany. 
44N	27	2	0,00000	 Dia niakatra tamin'ny sambo anankiray avy any Adramita hanaraka ny sisin-tanin'i Asia izahay, ka nony voampakatra ny vatofantsika, dia niainga; ary niaraka taminay koa Aristarka Masedoniana avy any Tesalonika. 
44N	27	3	0,00000	 Nony ampitso dia tonga tany Sidòna izahay. Ary tsara ny nitondran'i Joliosa an'i Paoly, fa navelany hankany amin'ny sakaizany sy handray zavatra avy amin'ireny izy.
44N	27	4	0,00000	 Niala teo izahay, dia nanara-morona an'i Sipra, fa nanoha rivotra.
44N	27	5	0,00000	 Ary rahefa namaky ny ranomasin'i Silisia sy Panfilia izahay, dia tonga tany Mira any Lisia. 
44N	27	6	0,00000	 Teo no nahitan'ny kapiteny sambon'i Aleksandria anankiray hankany Italia, ka dia nafindrany tao izahay. 
44N	27	7	0,00000	 Niadam-pandeha ny sambonay nandritra ny andro maromaro, ary nananosarotra erý izahay vao tonga tandrifin'i Knida, fa nanoha anay ny rivotra. Dia nanara-morona an'i Kreta tandrifin'i Salmone izahay. 
44N	27	8	0,00000	 Nony efa nisahirana nanara-morona izahay, dia tonga tamin'ny fitoerana anankiray atao hoe Tsarafitodiana, takaikin'ny tanàna Talasà. 
44N	27	9	0,00000	 Nony afaka andro maromaro, dia tsy nahatoky intsony ny mandeha an-tsambo, fa efa lasa ny andro fifadiana, ka notoroan'i Paoly hevitra ny mpiantsambo, 
44N	27	10	0,00000	 nataony hoe: Ry sakaiza, hitako fa hanimba sy hampididoza antsika izao fandehanana an-tsambo izao; sady tsy ny entana sy ny sambo ihany, fa ny aintsika koa aza. 
44N	27	11	0,00000	 Ny tenin'ny mpitondra sy tompon-tsambo anefa no ninoan'ny kapiteny noho ny an'i Paoly. 
44N	27	12	0,00000	 Ary tsy tsara hitoerana amin'ny ririnina ny fitodian-tsambo teo, ka dia nataon'ny maro fa tsara ny miala eo sy manao izay hahatongavana any Fenisy, dia handany ny ririnina any; fitodian-tsambo any Kreta izany, izay manatrika ny rivotra avy any atsimo andrefana sy avaratra andrefana.
44N	27	13	0,00000	 nitsoka malemy kosa ny rivotra avy any atsimo tamin'izay, ka nataon'izy ireo fa ho tanteraka izay niriny, dia niala tao izy ireo, ka nandalo akaikikaikin'i Kreta. 
44N	27	14	0,00000	 Nony afaka kely foana anefa, dia namely ny tafio-drivotra avy any avaratra atsinanana, izay atao hoe Eoroakilòna, 
44N	27	15	0,00000	 ka nopaohin'ny rivotra ny sambo, fa tsy nahatoha azy, ka navelanay hoentiny amin'izay halehany. 
44N	27	16	0,00000	 Dia nentiny tany akaikin'ny nosy anankiray atao hoe Kaodà izahay, ka saiky tsy tafakatray ny salopy. 
44N	27	17	0,00000	 Nony tafakatra io, niala nenina ny matilò mba hamonjy anay; nafatony nanodidina ny sambo, ary nampidininy ny lay, fa natahorany hihitsoka amin'ny vorim-pasika ny sambo, dia navelany handeha amin'izay halehany. 
44N	27	18	0,00000	 Nony ampitso, mbola nasian'ny tafio-drivotra mafy izahay, ka nanariana ny entana. 
44N	27	19	0,00000	 Ary tamin'ny andro fahatelo aza, dia ny tànanay mihitsy no nanary ny fanaky ny sambo. 
44N	27	20	0,00000	 Nandritra ny andro maro ny masoandro aman-kintana tsy hita intsony, ny tafio-drivotra namely mafy, ka dia tsy nanantena ho voavonjy intsony izahay.
44N	27	21	0,00000	 Ary nony ela no nifadian-kanina, dia nitsangana teo afovoan-dry zareo Paoly, ka nanao hoe: Ry sakaiza, tsara raha nihaino ahy hianareo, ka tsy niala tao Kreta, mba tsy hiharan'izao loza amam-patiantoka izao. 
44N	27	22	0,00000	 Ary na dia ankehitriny aza, dia mamporisika anareo aho mba samy hatoky tsara, fa tsy hisy ho faty hianareo, ny sambo ihany no ho very. 
44N	27	23	0,00000	 Fa nisy anjelin'Andriamanitra izay Tompoko sady tompoiko niseho tamiko halina, 
44N	27	24	0,00000	 nanao hoe: Aza matahotra, ry Paoly, fa tsy maintsy hanatrika an'i Sezara hianao, ary indro efa nomen'Andriamanitra anao izay rehetra miara-miantsambo aminao. 
44N	27	25	0,00000	 Koa amin'izany, matokia hianareo, ry sakaiza; fa matoky an'Andriamanitra aho, ka ho tanteraka izay voalaza tamiko. 
44N	27	26	0,00000	 Nefa tsy maintsy ho fefika eo amin'ny nosy anankiray isika. 
44N	27	27	0,00000	 Tamin'ny alina fahefatra ambin'ny folo, raha navezivezin'ny ranomasina Adriatika izahay, ilay sahabo ho nisasaka tsara iny ny alina, dia nataon'ny matilò fa nanakaiky tany izahay, 
44N	27	28	0,00000	 ka nanaka-drano izy ireo, ary hitany fa faharoa-polo refy ny halaliny; nony nandroso kelikely indray notsapainy ka nisy fahadimy ambin'ny folo refy. 
44N	27	29	0,00000	 Ary natahotra ny hidona amin'ny harambato izy ireo, ka nandatsaka vatofantsika efatra teo ambody sambo, dia naniry ny andro ho maraina. 
44N	27	30	0,00000	 Nitady handositra hiala amin'ny sambo ny matilò tamin'izay, ka nampidina ny salopy eo amin'ny ranomasina, nody handatsaka vatofantsika ao an-doha sambo; 
44N	27	31	0,00000	 fa hoy Paoly tamin'ny kapiteny sy ny miaramila: Raha tsy mitoetra eto an-tsambo ireo, tsy ho voavonjy hianareo. 
44N	27	32	0,00000	 Dia notapahin'ny miaramila ny mahazaka rehetra tamin'ny salopy, ka navelany ho latsaka izy. 
44N	27	33	0,00000	 Nony nazava ratsy ny andro, dia namporisika ny olona rehetra hihinan-kanina i Paoly, nanao hoe: Anio fahefatra ambin'ny folo andro niaretanareo ny fifadian-kanina, sady tsy nitendry hanina akory hianareo. 
44N	27	34	0,00000	 Koa mamporisika anareo hihinan-kanina aho, fa ilaina hamonjena anareo izany; ary tsy ho very aminareo rehetra, na dia ny singam-bolonareo iray akory aza. 
44N	27	35	0,00000	 Nony avy nilaza izany izy, dia nandray mofo, ka nisaotra an'Andriamanitra teo anatrehan'izy rehetra; ary novakiny ny mofo dia nihinana izy. 
44N	27	36	0,00000	 Nahazo toky terý izy rehetra, ka nihinana koa. 
44N	27	37	0,00000	 Enina amby fito-polo sy roan-jato no isanay rehetra teo anaty sambo. 
44N	27	38	0,00000	 Ary rahefa voky izy ireo, dia nanariany tany anaty ranomasina ny varimbazaha, mba hanamaivana ny sambo. 
44N	27	39	0,00000	 Nony nazava ny andro, dia tsy fantatr'izy ireo ny tany teo; fa helo-drano anankiray tsara morona izay no hitany, dia teo no nokasainy hampiantsonana ny sambo raha azony atao. 
44N	27	40	0,00000	 Ka nesoriny ny vatofantsika, nalefany ho any an-dranomasina; novahany ny mahazakan'ny fanamory, novelariny koa ny lay teo an-doha sambo mba ho azon'ny rovitra, dia nanatona ny tany izy ireo. 
44N	27	41	0,00000	 Nony tonga tao amin'ny andilan-tany anankiray izy, dia niantsona teo ny sambo; ka ny loha sambo moa nihizina tsy afa-nihetsika teo, fa ny vody sambo kosa vaky azon'ny herin'ny onja. 
44N	27	42	0,00000	 Niray tetika hamono ny mpifatotra ny miaramila, fandrao misy mitsoaka milomano izy ireo, 
44N	27	43	0,00000	 nefa tsy navelan'ny kapiteny hanao izany izy ireo noho ny fitiavany hamonjy an'i Paoly. Izay nahay nilomano aloha no nasainy hirotsaka hiakatra eny an-tanety, 
44N	27	44	0,00000	 ary ny sisa kosa nasainy nitaingina hazo fisaka na zavatra hafa tao an-tsambo. Dia tonga soa aman-tsara teny an-tanety avokoa ny olona rehetra.
44N	28	1	0,00000	[PAOLY TAO MALTA - NY FAHAGAGANA NATAONY TAO - NY DIANY NAKANY ROMA - NY NIHAONANY TAMIN'NY JODY TAO - NY NIPETRAHANY TAO ROA TAONA] Efa voavonjy izahay vao nahalala fa Malta no anaran'ny nosy. Be tokoa ny soa nataon'ny tompon-tany taminay: 
44N	28	2	0,00000	 noraisiny tsara avokoa izahay rehetra; namelona afo hamindroanay izy, fa sady avy ny orana no nangatsiaka ny andro. 
44N	28	3	0,00000	 Dia mba nanangona kitay hazo iray trotroana koa i Paoly; kanjo nony nanohoka izany teo amin'ny afo, dia indrý nisy menarana anankiray voasinton'ny hafanana, ka niantsampy tamin'ny tànany. 
44N	28	4	0,00000	 Nony nahita ity bibilava niraviravy tamin'ny tànany ry zareo tompon-tany, dia nifampilaza hoe: Tena mpamono olona mihitsy io lehilahy io, fa na afaka tamin'ny ranomasina aza, tsy avelan'ny fahamarinan'Andriamanitra ho velona intsony. 
44N	28	5	0,00000	 Nakifik'i Paoly tamin'ny afo anefa ilay biby, sady tsy nampaninona azy kely akory. 
44N	28	6	0,00000	 Niandry ihany ny tompon-tany izay hahita azy mivonto, na hiankapoka maty tampoka; nefa nony hitany fa tsy naninon-tsy naninona akory izy, dia niova indray ny heviny, ka vaky nilaza hoe: Isan'ny andriamanitra io.
44N	28	7	0,00000	 Tao akaikinay, dia nisy sahan'i Pobliosa mpanapaka ny nosy, izay nandray sy nampiantrano anay tsara hateloana. 
44N	28	8	0,00000	 Nasian'ny tazo sy ny fivalanan-drà ny rain'i Pobliosa, ka nihonaka teo am-pandriana. Lasa namangy azy tao i Paoly, dia nanao fivavahana sy nametra-tànana taminy ka nahasitrana azy. 
44N	28	9	0,00000	 Nandre izany ny marary rehetra tao amin'ny nosy, dia mba nanatona koa, ka sitrana avokoa. 
44N	28	10	0,00000	 Nony hiala tao izahay, dia nomen'ny olona voninahitra lehibe, sy novatsiany izay rehetra ilainay. 
44N	28	11	0,00000	 Nony afaka telo volana, dia niondrana izahay tamin'ny sambon'i Aleksandria, izay efa nandany ny ririnina tamin'izany nosy izany, sy nisy ny sarin'ny Dioskora ho famantarana azy. 
44N	28	12	0,00000	 Nony tody tao Sirakosa izahay, dia nijanona tao hateloana. 
44N	28	13	0,00000	 Avy ao dia nanara-tsisina izahay ka tonga tao Rejio; ary ny ampitso, nisy rivotra nifofofofo avy any atsimo, ka indroa andro dia tonga tany Pozoly izahay. 
44N	28	14	0,00000	 Tao no nahitanay rahalahy sasany, izay niangavy taminay mba hitoetra ao aminy hafitoana; rahefa izany dia nandroso ho any Roma izahay. 
44N	28	15	0,00000	 Vao nandre anay tonga ny tao an-tanàna, dia tamy nitsena anay hatrany an-tsenan'i Apiosa sy Tranombahinitelo. Nony nahita azy ireo i Paoly dia nisaotra an'Andriamanitra sady nahazo toky erý. 
44N	28	16	0,00000	 Rahefa tonga tany Roma izahay, dia nahazo nitoetra nitokana Paoly, fa miaramila iray no niambina azy. 
44N	28	17	0,00000	 Nony afaka hateloana, dia nampiantsoin'i Paoly ny lohandohan'ny Jody, ka nony tafavory izy ireo dia hoy izy taminy: Ry rahalahy, izaho dia nafatotra hatrany Jerosalema sy natolotra teo an-tànan'ny Romana, na dia tsy nanao na inona na inona manohitra ny firenentsika sy ny fanaon-drazantsika aza. 
44N	28	18	0,00000	 Nony namototra ahy ireo, ka nahita fa tsy nisy tokony hahafaty ahy, dia nikasa handefa ahy ihany izy ireo; 
44N	28	19	0,00000	 nefa notoherin'ny Jody izany, ka voatery ho nangataka hotsarain'i Sezara aho; tsy ao an-tsaiko velively anefa izay hiampanga ny fireneko amin'izany. 
44N	28	20	0,00000	 Izany no niangaviako ny mba hifankahita sy hidinika aminareo; fa noho ny fanantenan'Israely ity, no ifatorako amin'izao rojo vy izao. 
44N	28	21	0,00000	 Dia izao no navalin-dry zareo azy: Tsy nahazo taratasy avy any Jodea milaza anao izahay; ary tsy nisy rahalahy tonga nanondro anao, na nanaratsy anao akory; 
44N	28	22	0,00000	 fa izao ihany no fantatray: toherina hatraiza hatraiza izany antokom-pivavahana izany; koa maniry handre izay hevitrao izahay 
44N	28	23	0,00000	 Dia nanao fotoana taminy izy ireo, ka maro no tonga tao an-trano nitoerany. Teny manetsiketsika no nanehoan'i Paoly ny fanjakan'Andriamanitra tamin'izy ireo, hatramin'ny maraina ka hatramin'ny hariva; sady ny teny ao amin'ny Lalàn'i Moizy sy ny mpaminany manambara an'i Jeso ihany no nentiny nitaona azy ireo hino azy. 
44N	28	24	0,00000	 Ka ny sasany nino izay nolazainy; fa ny sasany kosa tsy nino. 
44N	28	25	0,00000	 Noho izy ireo tsy niray saina ka ndeha hiala, dia izao ihany no nanampin'i Paoly: Marina tokoa lahy ny tenin'ny Fanahy Masina, nampilazainy an'Izaia mpaminany tamin'ny razanareo hoe: 
44N	28	26	0,00000	 Mankanesa amin'io firenena io hianao, ka lazao amin'izy ireo hoe: Handre amin'ny sofinareo hianareo, fa tsy hahalala; ary hijery amin'ny masonareo, fa tsy hahita. 
44N	28	27	0,00000	 Satria efa nihadonto ny fon'io firenena io, efa nihamarenina ny sofiny, ary efa nakimpiny ny masony, fandrao mahita ny masony, sy mandre ny sofiny, ary mahalala ny fony, ka ndeha hibebaka izy, ka tonga mahazo famonjena avy amiko. 
44N	28	28	0,00000	 Koa aoka ho fantatrareo fa izao famonjen'Andriamanitra izao, dia hoentina any amin'ny jentily, ka horaisiny an-kafaliana. 
44N	28	29	0,00000	 Nony voalazany izany, dia lasa ny Jody, sady rafitra ady hevitra mafy. 
44N	28	30	0,00000	 Nitoetra roa taona nipaka tao amin'ny trano anankiray nohofàny i Paoly; ary nandray tsara an'izay rehetra nankao aminy. 
44N	28	31	0,00000	 Nitory ny fanjakan'Andriamanitra sy nampianatra ny amin'i Jeso-Kristy Tompo tamin-kasahiana lehibe izy, sady tsy nisy nisakana.
45N	1	1	0,00000	[FIARAHABANA - FITIAVAN'I PAOLY NY KRISTIANINA AO ROMA - NY TSY NAHALALAN'NY JENTILY AN'ANDRIAMANITRA - NY NANAMELOHAN'ANDRIAMANITRA AZY IREO] Paoly mpanompon'i Kristy Jeso, voaantso ho Apostoly, sy voatokana hitory ny Evanjelin'Andriamanitra,- 
45N	1	2	0,00000	 izay nampanantenainy rahateo tamin'ny alalan'ny mpaminany ao amin'ny Soratra Masina, 
45N	1	3	0,00000	 momba ny Zanany (izay nateraky ny taranak'i Davida araka ny nofo, 
45N	1	4	0,00000	 ary naseho tamin-kery ho Zanak'Andriamanitra tamin'ny fitsanganan'ny maty, araka ny fanahin'ny fahamasinana), dia Jeso-Kristy Tompontsika, 
45N	1	5	0,00000	 izay nandraisany ny fahasoavana sy ny maha-Apostoly anay mba hampanaiky ny jentily rehetra ny finoana, amin'ny anarany, 
45N	1	6	0,00000	 ary anisan'ireny koa hianareo, noho ny fiantsoan'i Jeso-Kristy:- 
45N	1	7	0,00000	 mamangy anareo rehetra malalan'Andriamanitra any Roma, izay olo-masina voaantsony: ho aminareo anie ny fahasoavana amam-piadanana avy amin'Andriamanitra Raintsika, sy Jeso Kristy Tompo.
45N	1	8	0,00000	 Voalohany aloha, misaotra an'Andriamanitra amin'ny alalan'i Jeso-Kristy aho, noho ny aminareo rehetra, fa malaza amin'izao tontolo izao ny finoanareo. 
45N	1	9	0,00000	 Andriamanitra izay tompoiko amin'ny foko tokoa, amin'ny fitoriana ny Evanjelin-Janany, no vavolombeloko fa mahatsiaro anareo lalandava aho, 
45N	1	10	0,00000	 ary mangataka mandrakariva amin'ny fivavahako, mba hisy hahafahako mankany aminareo indray andro any, raha sitra-pon'Andriamanitra. 
45N	1	11	0,00000	 Fa maniry hahita anareo aho, mba hampahazo anareo fahasoavam-panahy hankahery anareo, 
45N	1	12	0,00000	 izany hoe, mba hiarahantsika mifamporisika eo aminareo, amin'ny finoana iombonako izaho sy hianareo. 
45N	1	13	0,00000	 Tsy tiako tsy ho fantatrareo, ry rahalahy, fa imbetsaka no saika hankany aminareo aho (saingy azon-tsampona mandraka ankehitriny), mba hijinjako vokatra kely aminareo, toy ny amin'ny jentily sasany koa. 
45N	1	14	0,00000	 Manana adidy amin'ny Greka sy ny firenena hafa aho, na amin'ny hendry, na amin'ny tsy mahalala; 
45N	1	15	0,00000	 koa raha izaho, dia vonon-kitory ny Evanjely aminareo izay any Roma koa aho.
45N	1	16	0,00000	 Fa tsy menatra ny Evanjely aho, satria herin'Andriamanitra izany ho famonjena izay rehetra mino, dia ny Jody aloha, vao ny jentily. 
45N	1	17	0,00000	 Fa ambara mazava ao aminy ny fahamarinan'Andriamanitra avy amin'ny finoana ho amin'ny finoana, araka ny voasoratra hoe: Ho velona noho ny finoana ny olo-marina.
45N	1	18	0,00000	 Fa hita miharihary avy any an-danitra ny hatezeran'Andriamanitra, mamely ny tsy fanajana an'Andriamanitra sy ny tsy fahamarinan'ireo olona izay misakana ny marina amin'ny tsy fahamarinany, 
45N	1	19	0,00000	 satria miseho miharihary ao aminy izay mba mety ho fantatra momba an'Andriamanitra, fa nasehon'Andriamanitra taminy izany. 
45N	1	20	0,00000	 Fa ny fombany tsy hita, toy ny fahefany mandrakizay mbamin'ny maha-Andriamanitra azy, dia hitan'ny saina amin'ny asan-tànany ka miseho amin'ny zava-boary rehetra; koa tsy afa-miala tsiny izy ireo, 
45N	1	21	0,00000	 fa nahalala an'Andriamanitra izy, nefa tsy nankalaza azy ho Andriamanitra na nisaotra azy; fa nanjary zava-poana izy tamin'ny fisainany, ary tonga maizina ny fony donto. 
45N	1	22	0,00000	 Nihambo ho hendry izy, ka tonga adala, 
45N	1	23	0,00000	 fa ny voninahitry ny Andriamanitra tsy mety lò dia nosoloany sarin-javatra mety lò, toy ny olombelona, na ny vorona, na biby mandady tongotra efatra, na biby mikisaka. 
45N	1	24	0,00000	 Noho izany, dia navelan'Andriamanitra izy ireo hoentin'ny filan-dratsin'ny fony ho amin'ny fahalotoana, mba hifanala baràka amin'ny tenany avy; 
45N	1	25	0,00000	 nosoloany lainga ny fahamarinan'Andriamanitra, ary naleony ny zava-boahary no nivavahana sy notompoina toy izay ny Nahary izay isaorana mandrakizay, Amena! 
45N	1	26	0,00000	 Koa natolotr'Andriamanitra ho amin'ny fitongilanan-dratsiny mahavoafady izy ireo; fa ny vehivavy tao aminy nanova ny fanaony ho amin'izay tsy fanaony; 
45N	1	27	0,00000	 torak'izany koa ny lehilahy, fa namela ny fanao amin'ny vehivavy izy, ka izy samy lehilahy no maimay nifampila sy nifanao izay mahamenatra, dia nandray tao amin'ny tenany ny valy mendrika ny fivilian-tsainy. 
45N	1	28	0,00000	 Ary noho izy nanao tsirambina ny hahalala tsara an'Andriamanitra, dia navelan'Andriamanitra kosa izy hoentin'ny hevi-dratsiny hanao izay tsy tokony hatao, 
45N	1	29	0,00000	 ka rakotra izao karazam-paharatsiana rehetra izao, halozana, fahalotoana, fahalianan-karena, fisomparana, feno fialonana, vonoana olona, fifandirana, fitaka, otri-pò, mpanely tsaho, 
45N	1	30	0,00000	 mpanendrikendrika, halan'Andriamanitra, miavonavona, misolanandrana, be rehaka, mpamorona sain-dratsy, tsy manoa ray aman-dreny, 
45N	1	31	0,00000	 tsy ampy saina, mpivadi-panekena, tsy manam-piononana, tsy manana olon-tiana, tsy miantra. 
45N	1	32	0,00000	 Ary na dia fantany aza, fa araka ny fitsaran'Andriamanitra, mendrika ho faty izay diso amin'izany rehetra izany, dia tsy hoe manao izany fotsiny izy, fa mbola mankasitraka ny hafa manao koa aza.
45N	2	1	0,00000	[NY TSY FAHAMARINAN'NY JODY KOA - SAMY HOTSARAINA ARAKA NY ASANY, NA JODY NA JENTILY - NY JODY KOA NANOTA - TSY MAHAMARINA NY JODY NY FAMORANA] Toy izany koa hianao, ry olona, na zovy na zovy hianao no mitsara, dia tsy manan-kalahatra hianao; fa amin'ny fitsaranao ny hafa, dia manameloka ny tenanao koa hianao, satria toy ny ataon'ny hafa ihany koa no ataonao mitsara. 
45N	2	2	0,00000	 Fantatsika anefa fa marina ny fitsaran'Andriamanitra an'izay manao toy izany; 
45N	2	3	0,00000	 ka moa ataonao va, ry olona, fa hianao mitsara ny manao izany, nefa manao koa, dia ho afa-mandositra ny fitsaran'Andriamanitra? 
45N	2	4	0,00000	 Sa, saingy be famindram-po sy fandeferana amam-piaretana izy ka dia tsy ahoanao? Tsy fantatrao va fa ny hatsaram-pon'Andriamanitra dia mitaona anao hibebaka? 
45N	2	5	0,00000	 Fahatezeran'Andriamanitra anie no angonin'ny ditranao sy ny fonao tsy mibebaka ho anao, amin'ny andron'ny fahatezerana sy fampisehoana ny fitsarana marin'Andriamanitra e! 
45N	2	6	0,00000	 dia ilay hamaly ny olona rehetra araka ny asany avy; 
45N	2	7	0,00000	 fiainana mandrakizay moa ho an'izay maharitra manao tsara ka mitady ny haja amam-boninahitra sy ny tsy fahafatesana; 
45N	2	8	0,00000	 fa fahatezerana amam-pahavinirana kosa ho an'izay fatra-pikiry sy tsy manaiky ny marina, fa mpanaraka ny ratsy. 
45N	2	9	0,00000	 Eny, fahoriana aman-tebiteby no ho an'izay manao ny ratsy, dia ho an'ny Jody aloha, vao ho an'ny jentily koa; 
45N	2	10	0,00000	 fa haja amam-boninahitra sy fiadanana kosa ho an'izay manao ny tsara, dia ho an'ny Jody aloha, vao ho an'ny jentily koa, 
45N	2	11	0,00000	 satria Andriamanitra tsy mizaha tavan'olona. 
45N	2	12	0,00000	 Izay rehetra nanota tsy nanan-dalàna, dia ho very tsy aman-dalàna; ary izay rehetra nanota nanan-dalàna kosa dia hotsaraina ara-dalàna; 
45N	2	13	0,00000	 satria tsy ny mandre ny lalàna no marina eo anatrehan'Andriamanitra, fa ny mankatò ny lalàna no hohamarinina. 
45N	2	14	0,00000	 Raha ny jentily tsy manan-dalàna no manao ho azy izay voadidin'ny Lalàna, na dia tsy manan-dalàna aza izy, dia izy ihany no lalàna ho an'ny tenany. 
45N	2	15	0,00000	 Asehon'izy ireo amin'ny hitsim-pony mitsangan-ko vavolombelona, sy ny fisainany mifanome na mifanala tsiny koa, fa voasoratra ao am-pony ny asan'ny Lalàna, 
45N	2	16	0,00000	 mandra-pahatongan'ny andro hampitsaran'Andriamanitra an'i Jeso-Kristy ny asa takona ataon'ny olona, araka ny Evanjely ampianariko.
45N	2	17	0,00000	 Ary inty ny aminao, izay mitondra anarana hoe Jody: hianao dia mitoky amin'ny Lalàna sy manao an'Andriamanitra ho reharehanao, 
45N	2	18	0,00000	 mahalala ny sitra-pony, sy mahafantatra izay tsaratsara kokoa, fa nampianarin'ny Lalàna, 
45N	2	19	0,00000	 mihambo ho mpitarika ny jamba, ho mpanazava ny ao amin'ny maizina, 
45N	2	20	0,00000	 ho mpananatra ny adala, ho mpanoro ny bodo, fa eo an-tànanao ny Lalàna izay fitsipiky ny fahalalana sy ny fahamarinana; 
45N	2	21	0,00000	 nefa, mampianatra ny sasany hianao, fa tsy mampianatra ny tenanao: mitory hoe: aza mangalatra, nefa mangalatra ihany; 
45N	2	22	0,00000	 mandrara tsy hijanganjanga, nefa mijangajanga ihany; fatra-pankahala ny sampy, nefa manazimba ny zavatra masina; 
45N	2	23	0,00000	 mirehareha ho manan-dalàna, nefa manala baràka an'Andriamanitra amin'ny fandikana ny Lalàna, 
45N	2	24	0,00000	 satria noho hianareo ihany no itenenan-dratsy ny anaran'Andriamanitra any amin'ny jentily, araka ny lazain'ny Soratra Masina. 
45N	2	25	0,00000	 Marina fa mahasoa ihany ny famorana, raha mitandrina ny Lalàna hianao; fa manjary tsy fiforana kosa ny fiforanao raha mandika ny Lalàna hianao. 
45N	2	26	0,00000	 Koa raha ny tsy voafora no mankatò ny didin'ny Lalàna, moa tsy hoisaina ho fiforana va ny tsy fiforany? 
45N	2	27	0,00000	 Eny, fa raha ny olona tsy nifora hatrizay niainany no mahatanteraka ny Lalàna, dia hanameloka anao izy, fa manana ny Soratra Masina sy ny famorana hianao, nefa mandika ny Lalàna. 
45N	2	28	0,00000	 Satria tsy izay miseho eto ivelany ho Jody no tena izy, ary tsy izay miseho eto ivelany amin'ny nofo no tena famorana; 
45N	2	29	0,00000	 fa ny Jody ao anatiny sy ny famorana ny fo no tena izy: dia ny araka ny fanahy, fa tsy araka ny soratra; ary ny toy izany no mahazo dera, tsy amin'olombelona, fa amin'Andriamanitra.
45N	3	1	0,00000	[NY TOMBO-TSOA ANANAN'NY JODY - MILA FAHAMARINANA AVOKOA NY OLONA REHETRA - NY FINOANA AN'I JESO-KRITSY NO AHAZOANA NY FAHAMARINANA] Koa inona àry no tombon-tsoa ananan'ny Jody, ary inona no soa azo amin'ny famorana? 
45N	3	2	0,00000	 Azo lazaina fa be ihany: voalohany, izy no nametrahana ny teny fampanantenana nataon'Andriamanitra. 
45N	3	3	0,00000	 Fa ahoana kosa raha tsy nino ny sasany? Moa ny tsy finoan'ireo va hahafoana ny tsy fivadihan'Andriamanitra? Sanatria izany! 
45N	3	4	0,00000	 fa Andriamanitra tsy maintsy ho marina, na dia mpandainga aza ny olona rehetra, araka ny Soratra Masina hoe: Mba ho marina hianao raha miteny, ary tsy hanan-tsiny raha mitsara. 
45N	3	5	0,00000	 Fa raha ny tsy fahamarinantsika no mampiseho ny fahamarinan'Andriamanitra, ahoana àry no holazaintsika? Tsy marina angaha Andriamanitra raha manampatra ny fahatezerany amintsika? (miteny araka ny fanaon'ny olona aho). 
45N	3	6	0,00000	 Sanatria izany! fa raha izany, ahoana no hitsaran'Andriamanitra an'izao tontolo izao? 
45N	3	7	0,00000	 Nefa, raha ny laingako no nampiharihary kokoa ny fahamarinan'Andriamanitra ho voninahiny, ahoana indray no itsarana ahy ho mpanota? 
45N	3	8	0,00000	 Ary nahoana no tsy hanao ratsy isika hihavian'ny soa? Atomboky ny sasany anay izany, ary tondroiny ho mampianatra izany izahay; ho voaheloka marina anefa izy ireny. 
45N	3	9	0,00000	 Ahoana àry: manan-tombo tokoa va isika? Tsy manana velively, satria efa voasehontsika fa voan'ny fahotana avokoa, na Jody na jentily, 
45N	3	10	0,00000	 araka ny voasoratra hoe: Tsy misy marina, na dia iray aza; 
45N	3	11	0,00000	 tsy misy manan-tsaina, tsy misy mitady an'Andriamanitra; 
45N	3	12	0,00000	 samy nania avokoa izy rehetra; tsy misy manao ny tsara na dia iray aza. 
45N	3	13	0,00000	 Fasana misokatra ny tendany; entiny mamitaka ny lelany; poizi-menarana no ao ambany molony; 
45N	3	14	0,00000	 ozona amam-pangidiana no mameno ny vavany; 
45N	3	15	0,00000	 ny handatsa-drà no mahamailaka ny tongony; 
45N	3	16	0,00000	 fandravana sy fampahoriana no eo amin'ny alehany; 
45N	3	17	0,00000	 ny làlan'ny fiadanana tsy fantany; 
45N	3	18	0,00000	 ary ny fahatahorana an'Andriamanitra tsy eo anoloan'ny masony. 
45N	3	19	0,00000	 Fantatsika anefa fa izay fehezin'ny Lalàna no ilazan'ny Lalàna ny zavatra rehetra lazainy, mba ho tampina ny vava rehetra, ary mba hiharan'ny fitsaran'Andriamanitra avokoa izao tontolo izao,
45N	3	20	0,00000	 satria tsy misy olona hohamarinina amin'ny asan'ny Lalàna eo anatrehany, fa ny ahalalàna tsara ny ota ihany no nataon'ny Lalàna. 
45N	3	21	0,00000	 Fa ankehitriny, tsy amin'ny Lalàna, dia naseho ny fahamarinana avy amin'Andriamanitra, izay nambaran'ny Lalàna sy ny Mpaminany, 
45N	3	22	0,00000	 dia fahamarinana avy amin'Andriamanitra, noho ny finoana an'i Jeso-Kristy, ho an'ny mpino rehetra; satria tsy misy avaka, 
45N	3	23	0,00000	 fa samy efa nanota ihany izy rehetra, ka tsy manana ny voninahitr'Andriamanitra, 
45N	3	24	0,00000	 fa hamarininy maimaim-poana amin'ny fahasoavany noho ny fanavotana izay ao amin'i Kristy Jeso. 
45N	3	25	0,00000	 Fa izy no natsangan'Andriamanitra ampahibemaso ho sorom-pifonana amin'ny rany noho ny finoana, mba hampiharihary ny fahamarinany noho izy tsy dia namaly loatra ny fahotana fahiny tamin'ny andron'ny fandeferany: 
45N	3	26	0,00000	 dia hampiharihary ny fahamarinany izy amin'ny andro ankehitriny, mba ho hita ho marina sady manamarina izay manam-pinoana an'i Jeso. 
45N	3	27	0,00000	 Koa aiza àry no hireharehana? Efa nofoanana izany; fa tamin'ny lalàna inona? Tamin'ny lalàn'ny asa va? Tsia, fa tamin'ny lalàn'ny finoana; 
45N	3	28	0,00000	 satria miaiky marina isika fa ny finoana no anamarinana ny olona, fa tsy ny asan'ny Lalàna. 
45N	3	29	0,00000	 Sa Andriamanitry ny Jody ihany Andriamanitra, fa tsy mba Andriamanitry ny jentily koa? Eny, Andriamanitry ny jentily koa izy; 
45N	3	30	0,00000	 satria Andriamanitra iray ihany no hanamarina ny voafora amin'ny finoana, sy ny tsy voafora amin'ny finoana koa. Koa mandrava ny Lalàna amin'ny finoana va isika? Sanatria! fa mainka mampiorina ny Lalàna isika.
45N	4	1	0,00000	[NY FINOANA, FA TSY NY FAMORANA, NO NAHAZOAN'I ABRAHAMA NY FAHAMARINANA - TSY NY ASAN'NY LALÀNA, FA NY HERIN'NY FINOANA IHANY, NO AHAZOANA NY FAHAMARINANA] Inona àry, ny amin'i Abrahama razantsika, no ho lazaintsika, fa azony araka ny nofo? 
45N	4	2	0,00000	 Raha noho ny asa no nanamarinana an'i Abrahama, dia manana hireharehana ihany izy; nefa tsy manana izany akory izy, eo anatrehan'Andriamanitra. 
45N	4	3	0,00000	 Fa ahoana hoy ny Soratra Masina? Izao: nino an'Andriamanitra i Abrahama, ka izany no notanana ho fahamarinany. 
45N	4	4	0,00000	 Satria amin'izay miasa, dia tsy heverina ho fahasoavana ho azy ny karama, fa hoe trosa; 
45N	4	5	0,00000	 ary amin'izay tsy miasa, fa mino an'ilay manamarina ny ratsy fanahy, no tanana ho fahamarinana ho azy ny finoany, araka ny lahatry ny fahasoavan'Andriamanitra. 
45N	4	6	0,00000	 Izany no ilazan'i Davida ny hasambaran'ny olona itanan'Andriamanitra fahamarinana tsy aman'asa hoe: 
45N	4	7	0,00000	 Sambatra ny olona izay voavela ny helony sy voasarona ny fahotany; 
45N	4	8	0,00000	 sambatra ny olona tsy hitanan'Andriamanitra heloka. 
45N	4	9	0,00000	 Ary izany hasambarana izany ve, an'ny voafora ihany, sa an'ny tsy voafora koa? 
45N	4	10	0,00000	 Voalazantsika fa ny finoana dia notanana ho fahamarinan'i Abrahama. Oviana àry no nitanana izany? Tamin'izy efa voafora ve, sa fony izy mbola tsy voafora? Tsy tamin'izy efa voafora tsy akory, fa fony izy mbola tsy voafora. 
45N	4	11	0,00000	 Fa famantarana ny famorana, ka dia noraisiny taty aoriana, mba ho tombo-kasen'ny fahamarinana azony noho ny finoana, fony izy mbola tsy voafora, mba ho rain'ny mpino rehetra izy, na dia ny tsy voafora aza, ka dia hotanana ho azy ireny koa ny fahamarinana; 
45N	4	12	0,00000	 ary ho rain'ny voafora koa, tsy izay voafora fe voafora anefa, fa izay manara-dia ny finoana nananan'i Abrahama razantsika, fony izy mbola tsy voafora. 
45N	4	13	0,00000	 Tsy ny lalàna no nahazoan'i Abrahama sy ny taranany fampanantenana handova izao tontolo izao, fa ny fahamarinana avy amin'ny finoana. 
45N	4	14	0,00000	 Fa raha izay amin'ny Lalàna no mpandova, dia foana ny finoana, ary tsinontsinona ny fampanantenana, 
45N	4	15	0,00000	 satria ny Lalàna mitarika fahatezerana, fa raha tsy misy Lalàna, dia tsy misy koa fandikan-dalàna. 
45N	4	16	0,00000	 Koa ny finoana no andovana, mba ho araka ny fahasoavana, ka ho mafy ho an'ny taranaka rehetra ny fampanantenana, dia tsy ho an'izay amin'ny Lalàna ihany, fa ho an'izay amin'ny finoan'i Abrahama koa, satria raintsika rehetra izy, 
45N	4	17	0,00000	 (araka ny voasoratra hoe: Natsangako ho rain'ny firenena maro hianao) eo anatrehan'izay ninoany, dia Andriamanitra mpamelona ny maty, sy mpiantso ny tsy misy toy ny misy. 
45N	4	18	0,00000	 Nino izy, fa nanantena na dia tsy nisy tokony hanantenany aza, ka tonga rain'ny firenena maro, araka ny voalaza taminy hoe: Ho tahaka izany ny taranakao. 
45N	4	19	0,00000	 Sady tsy mba nalemy finoana izy, fa tsy noheveriny akory ity tenany efa hoatra ny maty (efa tokony ho zato taona izy fahizany), sy izato kibon'i Sarà efa ritra aina. 
45N	4	20	0,00000	 Tsy nasiany fisalasalana na ahiahy kely akory ny teny napetrak'Andriamanitra taminy, fa nampaherezin'ny finoana izy, ka nanome voninahitra an'Andriamanitra 
45N	4	21	0,00000	 tamin'ny fitokiana mafy azy ho mahay manatanteraka ny zavatra rehetra nampanantenainy; 
45N	4	22	0,00000	 koa notanana ho fahamarinany izany. 
45N	4	23	0,00000	 Ary tsy ho azy ihany no nanoratana fa notanana ho fahamarinany izany; 
45N	4	24	0,00000	 fa ho antsika izay hitanana izany koa, dia isika izay mino an'ilay nanangana tamin'ny maty an'i Jeso-Kristy Tompontsika, 
45N	4	25	0,00000	 izay natolotra noho ny fahadisoantsika, ary nitsangana indray mba ho fanamarinana antsika.
45N	5	1	0,00000	[NY VOKATRY NY FAHAMARINANA - ADAMA NO NAHAFATY, FA NY KRISTY KOSA NO NAHAVELONA] Koa amin'izany, efa nohamarinina noho ny finoana isika, ka mihavana amin'Andriamanitra amin'ny alalan'i Jeso-Kristy Tompontsika, 
45N	5	2	0,00000	 izay ahazoantsika manatona amim-pinoana izao fahasoavana itoerantsika tsara izao, sy mifaly amim-panantenana ny voninahitr'Andriamanitra. 
45N	5	3	0,00000	 Tsy izany ihany, fa ny fahoriana aza dia ifaliantsika koa, satria fantatsika fa ny fahoriana mahatonga faharetana, 
45N	5	4	0,00000	 ny faharetana hahatonga hatsaram-panahy voazaha toetra, ny hatsaram-panahy voazaha toetra mahatonga fanantenana; 
45N	5	5	0,00000	 ary ny fanantenana tsy mba manodoka, satria efa voarotsaka ao ampontsika tamin'ny Fanahy Masina nomena antsika ny fitiavana an'Andriamanitra. 
45N	5	6	0,00000	 Fa fony mbola tsy nanan-kery isika, dia maty tamin'ny fotoana voatendry ny Kristy mba hamonjy ny ratsy fanahy. 
45N	5	7	0,00000	 Saika tsy misy manaiky ho faty hamonjy ny olo-marina; ary angamba hisy ihany sahy maty hamonjy ny manao soa. 
45N	5	8	0,00000	 Fa izao kosa no nanehoan'Andriamanitra ny fitiavany antsika: fony mbola mpanota isika 
45N	5	9	0,00000	 no maty hamonjy antsika ny Kristy; koa mainka fa izao efa nohamarinina tamin'ny rany izao, dia tsy maintsy afany amin'ny fahatezerana mihitsy. 
45N	5	10	0,00000	 Satria, raha fony mbola fahavalo aza isika, nampihavanina tamin'Andriamanitra noho ny nahafatesan'ny Zanany, mainka fa rahefa nampihavanina, dia tsy maintsy voavonjy noho ny fahavelomany tokoa. 
45N	5	11	0,00000	 Tsy izany ihany koa, fa isika dia mifaly amin'Andriamanitra amin'ny alalan'i Jeso-Kristy Tompontsika, izay nahazoantsika ny fihavanana ankehitriny.
45N	5	12	0,00000	 Noho izany àry, dia tahaka ny nidiran'ny fahotana tamin'izao tontolo izao tamin'ny olona iray, sy nidiran'ny fahafatesana noho ny fahotana, ka nifindra tamin'ny olona rehetra ny fahafatesana, satria nanota avokoa izy rehetra: 
45N	5	13	0,00000	 fa nisy ota ihany tamin'izao tontolo izao na talohan'ny Lalàna aza, saingy tsy tanana hisy saziny ny ota raha tsy misy lalàna. 
45N	5	14	0,00000	 Nanjaka ihany anefa ny fahafatesana hatramin'i Adama ka hatramin'i Moizy, na dia tamin'izay tsy nanao fahotana toraka ny fandikana nataon'i Adama aza; ary Adama dia tandindon'ilay Adama ho avy.
45N	5	15	0,00000	 Ary tsy mba tahaka ny fahadisoana ny fanomezam-pahasoavana; fa raha ny fahafatesan'ny anankiray aza nahafatesan'ny olona rehetra, mainka fa ny fahasoavan'ny olona iray, dia Jeso-Kristy, no nandraisan'ny olona rehetra an-kabetsahana ny fahasoavan'Andriamanitra sy ny fanomezana. 
45N	5	16	0,00000	 Ary tsy mba tahaka izay tonga noho ny anankiray nanota ny fanomezana: satria noho ny ota anankiray no nisian'ny fitsarana ho fanamelohana; fa noho ny fahadisoana maro kosa no nisian'ny fahasoavana ho fanamarinana. 
45N	5	17	0,00000	 Satria raha ny fahadisoan'ny anankiray aza nanjakan'ny fahafatesana noho ny nataon'io anankiray io, mainka fa ny nataon'ny anankiray, dia Jeso-Kristy, no hanjakan'izay mahazo ny haben'ny fahasoavana amam-panomezam-pahamarinana amin'ny fiainana.
45N	5	18	0,00000	 Koa tahaka ny nahatongavan'ny fanamelohana ho an'ny olona rehetra noho ny fahadisoana iray no nahatongavan'ny fanamarinana ahazoam-piainana ho an'ny olona rehetra kosa noho ny fahamarinana iray. 
45N	5	19	0,00000	 Fa tahaka ny nahatongavan'ny maro ho mpanota noho ny tsy naneken'ny olona iray no hahatongavan'ny maro ho marina kosa noho ny naneken'ny olona iray. 
45N	5	20	0,00000	 Ny Lalàna dia nisisika nahabe ny fahadisoana; nefa tao amin'izay nahabe ny fahadisoana indrindra no nihoaran'ny fahasoavana ho ambony lavitra, mba ho tahaka ny nanjakan'ny fahotana hahafaty no hanjakan'ny fahasoavana amin'ny fahamarinana hahavelona mandrakizay kosa, amin'ny alalan'i Jeso-Kristy Tompontsika.
45N	6	1	0,00000	[MATY NY AMIN'NY FAHOTANA IZAY NATAO BATEMY HO AMIN'NY KRISTY - TSY MAINTSY HO MASINA IZAY AMBANIN'NY FAHASOAVANA] Inona àry no holazaintsika: mbola hitoetra amin'ny fahotana ihany va isika, hitomboan'ny fahasoavana?
45N	6	2	0,00000	 Sanatria izany! Hataontsika efa maty ny amin'ny fahotana ahoana no mbola ho velona aminy ihany?
45N	6	3	0,00000	 Moa tsy fantatrareo va fa isika rehetra natao batemy ho amin'ny Kristy Jeso, dia natao batemy ho amin'ny fahafatesany? 
45N	6	4	0,00000	 Koa niara-nalevina taminy tamin'ny batemy ho amin'ny fahafatesana isika, mba ho tahaka ny nananganana an'ny Kristy tamin'ny maty, tamin'ny voninahitry ny Ray, no handehanantsika amin'ny fiainam-baovao koa. 
45N	6	5	0,00000	 Fa raha nampiraisina taminy tamin'ny fakan-tahaka ny nahafatesany isika, dia ho tahaka izany koa amin'ny fitsanganany; 
45N	6	6	0,00000	 fa fantatsika fa ilay olona tranainy toetrantsika dia niara-nofantsihana taminy, mba ho levona ny tenan'ny fahotana, ka tsy hanompo ny fahotana intsony isika, 
45N	6	7	0,00000	 satria izay maty dia afaka amin'ny fahotana. 
45N	6	8	0,00000	 Ary raha niara-maty tamin'ny Kristy isika, dia mino fa hiara-belona aminy koa; 
45N	6	9	0,00000	 sady fantatsika fa rahefa nitsangana tamin'ny maty izy dia tsy maty intsony, tsy manan-kery aminy intsony ny fahafatesana. 
45N	6	10	0,00000	 Satria ny fahafatesany moa, dia fahafatesana indray maka ny amin'ny fahotana; fa ny fahavelomany kosa, dia fahavelomana ho an'Andriamanitra. 
45N	6	11	0,00000	 Ary aoka ho toy izany koa hianareo no hanao ny tenanareo ho toy ny efa maty ny amin'ny fahotana, fa velona kosa ho an'Andriamanitra ao amin'ny Kristy Jeso.
45N	6	12	0,00000	 Koa aoka ny fahotana tsy hanjaka amin'ny tenanareo mety maty amin'ny fanarahana ny filan-dratsiny; 
45N	6	13	0,00000	 ary aoka ny rantsam-batanareo tsy hatolotrareo ho an'ny fahotana nataony fiasana fanaovan-dratsy; fa atolory an'Andriamanitra ny tenanareo, izay maty no velona indray, sy ny rantsam-batanareo hataony fiasana fanaovam-pahamarinana. 
45N	6	14	0,00000	 Fa tsy hanan-kery aminareo ny fahotana, satria hianareo tsy ambanin'ny Lalàna, fa ambanin'ny fahasoavana.
45N	6	15	0,00000	 Ahoana àry: hanota va isika, satria tsy ao ambanin'ny Lalàna, fa ao ambanin'ny fahasoavana? Sanatria izany! 
45N	6	16	0,00000	 Tsy fantatrareo va fa na iza na iza anoloranareo tena ho mpanompo mba hanaiky azy, dia mpanompon'izay ekenareo hianareo, na ny fahotana ho amin'ny fahafatesana izany, na ny fanekena ho amin'ny fahamarinana? 
45N	6	17	0,00000	 Ary isaorana Andriamanitra, fa na dia nanompo ny fahotana aza anie hianareo, dia nanaiky tao am-po tokoa ny fitsipi-pampianarana natolotra anareo; 
45N	6	18	0,00000	 ary rahefa afaka tamin'ny fahotana hianareo, dia tonga mpanompon'ny fahamarinana. 
45N	6	19	0,00000	 Miteny araka ny fanaon'ny olona aho, noho ny fahalemen'ny nofonareo: tahaka ny nanoloranareo ny tenanareo hanompo ny fahalotoana sy ny tsy fahamarinana hahatanteraka ny tsy fahamarinana, no aoka hanoloranareo ny rantsam-batanareo ankehitriny hanompo ny fahamarinana hahatanteraka ny fahamasinana. 
45N	6	20	0,00000	 Fa fony mpanompon'ny ota hianareo, dia olon-ko azy tamin'ny fahamarinana. 
45N	6	21	0,00000	 Inona àry no vokatra azonareo tamin'izay? Vokatra mahamenatra anareo fe ankehitriny, fa fahafatesana no iafarany. 
45N	6	22	0,00000	 Ary ankehitriny kosa, rahefa afaka tamin'ny fahotana hianareo, ka efa tonga mpanompon'Andriamanitra, dia ny fahamasinana no vokatra azonareo, ary ny fiainana mandrakizay no hiafaranareo. 
45N	6	23	0,00000	 Fa ny fahafatesana no tambin'ny ota, ary ny fiainana mandrakizay ao amin'ny Kristy Jeso Tompontsika kosa no fanomezan'Andriamanitra.
45N	7	1	0,00000	[AFAKA AMIN'NY LALÀNA NY MANARAKA AN'I JESO-KRISTY - TSY MAINTSY HO MASINA IZAY AMBANIN'NY FAHASOAVANA - MASINA NY LALÀNA NEFA NITARIKA OTA IHANY - NY FIFANOHERAN'NY NOFO SY NY FANAHY] Tsy fantatrareo va, ry rahalahy (miteny amin'ny mahalala ny Lalàna aho), fa raha mbola velona ny olona no fehezin'ny lalàna? 
45N	7	2	0,00000	 Ohatra: ny vehivavy manam-bady dia fehezin'ny lalàna ho an'ny lahy raha mbola velona ny lahy: fa afaka amin'ny lalàn'ny lahy kosa izy rahefa maty ny lahy. 
45N	7	3	0,00000	 Koa raha mbola velona ny lahy no manambady olon-kafa izy, dia hatao hoe mpijangajanga izy; fa rahefa maty kosa ny lahy, na manam-bady olon-kafa aza izy, dia tsy mba mpijangajanga intsony, fa efa afaka amin'ny lalàn'ny lahy. 
45N	7	4	0,00000	 Toy izany koa hianareo, ry rahalahiko, maty ny amin'ny Lalàna noho ny tenan'i Jeso-Kristy hianareo, mba ho vadin'ny hafa, dia ilay nitsangana tamin'ny maty, mba hahavokarantsika ho an'Andriamanitra. 
45N	7	5	0,00000	 Fa fony mbola tao amin'ny nofo isika, dia ny filan'ny ota, izay nohetsehin'ny Lalàna, no niasa tao amin'ny rantsam-batantsika, hahavokatra ho an'ny fahafatesana; 
45N	7	6	0,00000	 fa ankehitriny kosa dia afaka amin'ny Lalàna isika fa efa maty ny amin'ny Lalàna izay nifehezana antsika, ka manompo an'Andriamanitra amin'ny fanahy vaovao, fa tsy amin'ny soratra lany taona.
45N	7	7	0,00000	 Inona àry no holazaintsika: ota va ny Lalàna? Sanatria izany! Fa tsy nahalala ny fahotana aho, raha tsy tamin'ny Lalàna; ohatra, tsy ho nahalala ny fanirian-dratsy aho, raha tsy ny Lalàna no nilaza hoe: Aza maniry ratsy. 
45N	7	8	0,00000	 Dia io didy io no nohararaotin'ny fahotana hampihetsika ny fanirian-dratsy rehetra tato anatiko; satria raha tsy misy Lalàna, dia maty ny fahotana. 
45N	7	9	0,00000	 Izaho dia olon-tsy nanan-dalàna fahiny; fa nony tonga ny didy, dia nahazo aina ny fahotana, 
45N	7	10	0,00000	 ka maty terý aho. Noho izany, ny didy natao hahazoana fiainana no tonga nahazoako fahafatesana, 
45N	7	11	0,00000	 satria nohararaotin'ny fahotana hamitaka sy hamono ahy ny didy. 
45N	7	12	0,00000	 Masina ihany anefa ny Lalàna, ary masina ny didy, sady marina no tsara. 
45N	7	13	0,00000	 Koa zavatra tsara izany nanjary fahafatesana ho ahy? Sanatria izany! fa ny fahotana no nahafaty ahy tamin'ny zavatra tsara, mba hiharihary ny faharatsiany ka ho tonga mpanota erý ny fahotana noho ny didy. 
45N	7	14	0,00000	 Fa fantatsika fa ny Lalàna dia ara-panahy, ary izaho kosa dia ara-nofo, namidy ho andevon'ny fahotana. 
45N	7	15	0,00000	 Satria tsy hitako be ihany izay ataoko; tsy ny tiako no ataoko, fa ny hàlako no anatiko. 
45N	7	16	0,00000	 Koa rahefa ny tsy tiako no ataoko, dia miaiky aho fa tsara ny Lalàna. 
45N	7	17	0,00000	 Ary amin'izany dia tsy izaho intsony no manao izany, fa ny fahotana izay mitoetra ato anatiko. 
45N	7	18	0,00000	 Fa fantatro fa tsy mitoetra ato amiko ny tsara, izany hoe tsy ato amin'ny nofoko: ny fikasana fotsiny no ato amiko, fa tsy ny manatanteraka ny tsara, 
45N	7	19	0,00000	 satria tsy ny tsara izay tiako no ataoko, fa ny ratsy izay tsy tiako; 
45N	7	20	0,00000	 ka rahefa tsy ny tiako no ataoko, dia tsy izaho intsony no manao izany, fa ny fahotana izay mitoetra ato amiko. 
45N	7	21	0,00000	 Koa toa misy lalàna toy izao ato amiko: nony te-hanao ny tsara aho, dia ny ratsy no indro misosoka. 
45N	7	22	0,00000	 Satria amin'ny olona ao anaty aho, dia mankasitraka ny lalàn'Andriamanitra ihany, 
45N	7	23	0,00000	 fa ny lalàna hitako amin'ny rantsam-batako sy manohitra ny lalàn'ny saina no manandevo ahy amin'ny lalàn'ny fahotana izay ao amin'ny rantsam-batako. 
45N	7	24	0,00000	 Indrisy! olo-mahantra aho; iza re no hanafaka ahy amin'ity vatam-pahafatesana ity? 
45N	7	25	0,00000	 Isaorana anie Andriamanitra, amin'ny alalan'i Jeso-Kristy Tompontsika! Izaho izany, dia sady mpanompon'ny lalàn'Andriamanitra amin'ny saina no andevon'ny lalàn'ny fahotana amin'ny nofo koa.
45N	8	1	0,00000	[JESO-KRISTY NO MAHAFAKA ANTSIKA - SAMBATRA IZAY ENTIN'NY FANAHIN'ANDRIAMANITRA - NY TOKY SY NY FANANTENANA MASINA OMEN'NY FANAHY - NY ITIAVAN'ANDRIAMANITRA NY OLOM-PINIDY] Koa ankehitriny, tsy misy fanamelohana intsony ho an'izay ao amin'ny Kristy Jeso, sady mandeha ara-nofo, 
45N	8	2	0,00000	 fa ny lalàn'ny Fanahin'aina no nanafaka ahy tamin'ny fahotana sy ny fahafatesana, tamin'ny alalan'ny Kristy Jeso. 
45N	8	3	0,00000	 Satria izay tsy vitan'ny Lalàna noho izy tsy nanan-kery azon'ny nofo, dia vitan'Andriamanitra tamin'ny nanirahany ny Zanany tao amin'ny endriky ny nofom-pahotana sy noho ny fahotana, ka nanameloka fahotana tao amin'ny nofony, 
45N	8	4	0,00000	 mba ho tanteraka ny fahamarinan'ny Lalàna ao amintsika, izay tsy mandeha ara-nofo, fa ara-panahy. 
45N	8	5	0,00000	 Fa izay ara-nofo dia mankafy ny zavatry ny nofo ary izay ara-panahy dia mankafy ny zava-panahy. 
45N	8	6	0,00000	 Ny fitiavan'ny nofo dia fahafatesana, fa ny fitiavan'ny fanahy kosa dia fiainana amam-piadanana. 
45N	8	7	0,00000	 Satria ny fitiavan'ny nofo dia mifandrafy amin'Andriamanitra, fa tsy manaiky ny lalàn'Andriamanitra izy, sady tsy hainy aza izany. 
45N	8	8	0,00000	 Koa izay ao amin'ny nofo dia tsy mety ho sitrak'Andriamanitra. 
45N	8	9	0,00000	 Fa hianareo dia tsy ao amin'ny nofo, fa ao amin'ny Fanahy, raha mitoetra ao anatinareo koa ny Fanahin'Andriamanitra. Raha misy tsy manana ny Fanahin'ny Kristy, dia tsy azy izy; 
45N	8	10	0,00000	 fa raha ao anatinareo ny Kristy; na dia maty aza ny vatana noho ny fahotana, dia miaina kosa ny fanahy noho ny fahamarinana. 
45N	8	11	0,00000	 Ary raha ny Fanahin'izay nanangana an'i Jeso tamin'ny maty no mitoetra ao anatinareo, dia izay nanangana an'i Kristy Jeso koa no hamelona ny vatanareo mety maty, noho ny Fanahiny izay mitoetra ao anatinareo. 
45N	8	12	0,00000	 Koa amin'izany, ry rahalahy, tsy mpitrosa amin'ny nofo isika, ka ho velona ara-nofo. 
45N	8	13	0,00000	 Satria raha velona ara-nofo hianareo, dia ho faty; fa raha vonoinareo amin'ny Fanahy ny asan'ny nofo, dia ho velona hianareo; 
45N	8	14	0,00000	 satria izay rehetra tarihin'ny Fanahin'Andriamanitra dia zanak'Andriamanitra; 
45N	8	15	0,00000	 Ary izany tokoa, satria tsy Fanahim-pahandevozana no noraisinareo, ka hatahotra indray hianareo, fa Fanahim-pananganan-janaka, ka iantsoantsika hoe: Aba! Ray! 
45N	8	16	0,00000	 Ary ny tenan'io Fanahy io ihany no vavolombelona miaraka amin'ny fanahintsika fa zanak'Andriamanitra isika. 
45N	8	17	0,00000	 Ary raha zanaka dia mpandova, eny sady mpandova an'Andriamanitra no mpiray lova amin'ny Kristy, raha miara-mijaly aminy anefa isika, mba hiara-komem-boninahitra aminy koa; 
45N	8	18	0,00000	 satria ataoko fa ny fahorian'izao fiainana izao dia tsy azo oharina amin'ny voninahitra ho avy izay haseho amintsika. 
45N	8	19	0,00000	 Fa indrakindrafana be ihany ny zava-boary rehetra miandry ny fampisehoana ireo zanak'Andriamanitra; 
45N	8	20	0,00000	 satria izao zava-boary rehetra izao dia natao mpanompo ny zava-poana, tsy araka ny nàhiny, fa noho ilay nampanompo azy, 
45N	8	21	0,00000	 nefa nahazo fanantenana fa izy aza dia ho alana amin'ny fahandevozam-pahalòvana ho amin'ny fahafahana amam-boninahitr'ireo zanak'Andriamanitra. 
45N	8	22	0,00000	 Fa fantatsika fa, mandraka ankehitriny, dia miara-misento sy mijaly toy ny mihetsi-jaza izao zava-boary rehetra izao. 
45N	8	23	0,00000	 Ary tsy izy ihany, fa na isika efa manana ny voaloham-bokatry ny Fanahy koa aza, dia misento ao anatintsika ao, miandry ny fananganan-janaka amam-panavotana ny vatantsika. 
45N	8	24	0,00000	 Fa vao amin'ny fanantenana fotsiny no nahavoavonjy antsika. Ary ny mahita izay antenaina, dia tsy mba manantena intsony, fa efa hitany ka ahoana indray no hanantenany? 
45N	8	25	0,00000	 Fa raha ny tsy hita no antenaintsika, dia miandry amim-paharetana isika.
45N	8	26	0,00000	 Manaraka izany, ny Fanahy koa no manohana ny fahalementsika, satria na izay mety hangatahintsika aza tsy fantatsika, fa ny tenan'izy Fanahy ihany no mangataka amin'ny fitarainana tsy azo lazaina; 
45N	8	27	0,00000	 ary izy mikaroka ny fo no mahalala izay irin'ny Fanahy, sy ny fifonany araka an'Andriamanitra ho an'ny olo-masina. 
45N	8	28	0,00000	 Fantatsika koa fa ny zavatra rehetra dia entin'Andriamanitra hahasoa izay tia azy, dia ireo efa voantso araka ny fandaharany. 
45N	8	29	0,00000	 Satria izay fantany rahateo no notendreny hitovy endrika amin'ny Zanany koa, mba ho Lahimatoa amin'ny rahalahy maro izy. 
45N	8	30	0,00000	 Ary izay notendreny no nantsoiny koa; izay nantsoiny no nohamarininy koa; izay nohamarininy no nomeny voninahitra koa. 
45N	8	31	0,00000	 Inona àry no holazaintsika ny amin'izany? Raha Andriamanitra no momba antsika, iza no hahatohitra antsika? 
45N	8	32	0,00000	 Izy tsy nandala ny tena Zanany, fa nahafoy azy ho antsika rehetra, ka ahoana no tsy hanomezany antsika ny zavatra rehetra koa miaraka aminy? 
45N	8	33	0,00000	 Iza no hiampanga an'izay voafidin'Andriamanitra? Andriamanitra no manamarina azy 
45N	8	34	0,00000	 ka zovy no hanameloka? Moa ny Kristy va, ilay efa maty, fa nitsangana tamin'ny maty, sy mipetraka eo an-kavanan'Andriamanitra ary mifona ho antsika? 
45N	8	35	0,00000	 Koa iza àry no hahasaraka antsika amin'ny fitiavan'ny Kristy? Fahoriana va, sa fahaterena, sa fanenjehana, sa fahanoanana, sa fitanjahana, sa loza, sa sabatra? 
45N	8	36	0,00000	 Araka ny voasoratra hoe: Hianao no amonoana anay isan'andro; mova tsy ny ondry famono no fihevitry ny olona anay. 
45N	8	37	0,00000	 Amin'izany rehetra izany anefa, dia mihoatra noho ny mpandresy isika, amin'ny alalan'ilay tia antsika. 
45N	8	38	0,00000	 Satria matoky aho fa na fahafatesana, na fiainana, na anjely na ireo fanapahana, na zavatra ankehitriny, na zavatra ho avy, na ireo fahefana, 
45N	8	39	0,00000	 na ny any ambony, na ny any ambany, na zava-boary hafa, dia tsy hahasaraka antsika amin'ny fitiavan'Andriamanitra izay ao amin'i Kristy Jeso Tompontsika.
45N	9	1	0,00000	[FITIAVAN'I PAOLY NY JODY - NY TENA ISRAELY SY TARANAK'I ABRAHAMA - NY FIFIDIANAN'ANDRIAMANITRA NY OLONA - NY NIANTSOANA NY JENTILY NOHO NY DITRAN'NY JODY] Milaza ny marina ao amin'ny Kristy aho, ka tsy mandainga, ary ny Fanahy Masina sy ny hitsim-poko no vavolombeloko, 
45N	9	2	0,00000	 fa malahelo mafy aho, ory lalandava ny foko, 
45N	9	3	0,00000	 satria saiky niriko aza ny ho voaozona ho lavitra ny Kristy ny tenako, hamonjeko ny rahalahiko, izay havako araka ny nofo, 
45N	9	4	0,00000	 dia ireo Isrealita, izay manana ny fananganan-janaka, sy ny voninahitra, sy ny fanekena, sy ny Lalàna, sy ny fombam-pivavahana, ary ny fampanantenana; 
45N	9	5	0,00000	 azy koa ny Patriarka, sady avy aminy araka ny nofo ny Kristy, izay ambonin'ny zavatra rehetra, Andriamanitra isaorana mandrakizay. Amena.
45N	9	6	0,00000	 Tsy dia ny tenin'Andriamanitra tsy akory no foana; fa izay taranak'Israely no tsy tena Israely avokoa,
45N	9	7	0,00000	 ary izay terak'i Abrahama no tsy zanany daholo, fa izao: Ny avy amin'Isaaka ihany no hantsoina ho taranakao;
45N	9	8	0,00000	 izany hoe: tsy ny zanaky ny nofo no zanak'Andriamanitra, fa ny zanaky ny fampanantenana no isaina ho taranaka.
45N	9	9	0,00000	 Ary toy izao no teny fampanantenana iray: Amin'ny herin-taona toy izao dia ho avy indray aho, ary hahazo zazalahy i Sarà.
45N	9	10	0,00000	 Ary tsy Sarà ihany, fa toy izany koa Rebekà, izay nanan-janaka roa tamin'ny lehilahy iray, dia Isaaka raintsika:
45N	9	11	0,00000	 satria mbola tsy teraka akory ireo, ka mbola tsy nanao soa na ratsy (mba tsy hiova ny laha-pifidianan'Andriamanitra, tsy avy amin'ny asa, fa amin'ny safidin'izy niantso),
45N	9	12	0,00000	 no nilazàna tamin-dravehivavy hoe: Ny zokiny hanompo ny zandriny,
45N	9	13	0,00000	 araka ny voasoratra hoe koa: Jakoba no tiako, fa i Esao no halako. 
45N	9	14	0,00000	 Inona àry no holazaintsika: misy tsy fahamarinana va ao amin'Andriamanitra? Sanatria izany!
45N	9	15	0,00000	 Fa hoy izy tamin'i Moizy: Hamindra fo amin'izay tiako hamindram-po aho, ary hiantra izay tiako hiantrana.
45N	9	16	0,00000	 Koa tsy izay maniry na mihazakazaka, fa Andriamanitra mamindra fo no antony. 
45N	9	17	0,00000	 Fa hoy ny Soratra Masina tamin'i Faraona: Ny hoentiko mampiharihary ny heriko, sy hanambarana ny anarako amin'ny tany rehetra no nananganako anao. 
45N	9	18	0,00000	 Koa dia izay tiany hamindram-po no amindrany fo, ary izay tiany hohamafisim-po no hamafisiny fo. 
45N	9	19	0,00000	 Fa hianao kosa hanao amiko hoe: Ka ahoana indray no anomezan'Andriamanitra tsiny, nefa tsy misy mahatohitra izay sitra-pony tsinona? 
45N	9	20	0,00000	 Eisy! iza moa hianao, ry olombelona, no sahy hifamaly amin'Andriamanitra? Moa ny vilany tany va hanao amin'izay nanefy azy hoe: Nahoana aho no nataonao toy izao? 
45N	9	21	0,00000	 Moa tsy tompon'ny tanimanga va ny mpanefy vilany, ka mahazo manao zavatra samihafa amin'ny vongana iray monja: ny iray moa, hohajaina, ny iray kosa hatao tsinontsinona? 
45N	9	22	0,00000	 Koa maninona, raha te-hampiseho ny fahatezerany Andriamanitra, sy ta-hampahafantatra ny heriny, ka mbola naharitra tamim-pandeferana lehibe an'ireo fanaky ny fahatezerana nanoman-tena ho an'ny fahaverezana? 
45N	9	23	0,00000	 na te-hampahafantatra ny haren'ny voninahiny koa izy, ka nanomana rahateo an'ireo fanaky ny famindram-po ho amin'ny voninahitra, 
45N	9	24	0,00000	 dia ho antsika izay tsy nalainy tamin'ny Jody ihany, fa tamin'ny jentily koa? 
45N	9	25	0,00000	 Izany indrindra no lazainy ao amin'i Osea hoe: Hiantso ny tsy oloko hoe oloko aho, sy ny tsy malala hoe malala, ary ny tsy namindram-po hoe namindram-po. 
45N	9	26	0,00000	 Ary any amin'ny tany nilazana hoe tsy oloko hianareo, no hiantsoana ny any hoe zanak'Andriamanitra velona. 
45N	9	27	0,00000	 Izany koa no iantsoan'Izaia mafy ny amin'Israely hoe: Na dia toy ny fasika any amin'ny ranomasina aza ny isan'ny zanak'Israely, dia izay sisa ihany no ho voavonjy. 
45N	9	28	0,00000	 Andriamanitra dia faingam-panatanteraka ny teniny an-tsakany sy an-davany, ka hotanterahiny tokoa izany eto ambonin'ny tany. 
45N	9	29	0,00000	 Ary izany no nilazan'Izaia rahateo hoe: Raha tsy namelan'Andriamanitry ny tafika taranaka isika, dia efa tonga iray lasitra tamin'i Sodoma, sy nanahaka an'i Gomora. 
45N	9	30	0,00000	 Inona àry no holazaintsika? Ny jentily izay tsy nitady ny fahamarinana ity no nahazo ny fahamarinana, dia ny fahamarinana avy amin'ny finoana; 
45N	9	31	0,00000	 fa Israely nitady lalàn'ny fahamarinana kosa, tsy tojo azy. 
45N	9	32	0,00000	 Nahoana re? Satria tsy tamin'ny finoana, fa tamin'ny asa no nataony hahazoana azy; ka tafintohina tamin'ny vato manafintohina izy, 
45N	9	33	0,00000	 araka ny voasoratra hoe: Indro, apetrako ao Siona ny vato manafintohina sy ny vatolampy mahasolafaka; fa izay mino azy ihany no tsy mba ho menatra.
45N	10	1	0,00000	[NY KRISTY NO ANTON'NY LALÀNA - NY FINOANA AZY NO LÀLAM-PAMONJENA - NAHALALA IHANY NY JODY, KA TSY MANAN-KALAHATRA] Ry rahalahy, ny irin'ny foko sy angatahiko amin'Andriamanitra ho azy ireo, dia ny hahasoa ny famonjena. 
45N	10	2	0,00000	 Fa vavolombelon'ny fahazotoany ho an'Andriamanitra aho, saingy fahazotoana tsy ara-pahalalana ny azy; 
45N	10	3	0,00000	 satria tsy nahalala ny fahamarinana avy amin'Andriamanitra izy, ka nitady hanamarin-tena, fa tsy nanaiky ny fahamarinana avy amin'Andriamanitra. 
45N	10	4	0,00000	 Ny Kristy ihany anefa no anton'ny Lalàna, mba ho fanamarinana an'izay rehetra mino.
45N	10	5	0,00000	 Izany no nilazan'i Moizy fa ny olona manatanteraka ny fahamarinana avy amin'ny Lalàna no ho velona amin'izany; 
45N	10	6	0,00000	 ary izao kosa no lazain'ny fahamarinana avy amin'ny finoana: Aza manao anakam-po hoe: Iza no hiakatra any an-danitra? (dia ny hampidina ny Kristy izany); 
45N	10	7	0,00000	 na hoe: Iza no hidina any amin'ny tevam-be? (dia ny hampiakatra ny Kristy avy amin'ny maty izany). 
45N	10	8	0,00000	 Fa ahoana, hoy izy? Izao: Eo akaikinao ny teniny, fa eo am-bavanao, sy ao am-ponao, dia ny teny finoana izay torinay. 
45N	10	9	0,00000	 Ka raha manaiky amin'ny vavanao hianao fa Jeso no Tompo, sy mino amin'ny fonao fa Andriamanitra nanangana azy tamin'ny maty, dia ho voavonjy hianao. 
45N	10	10	0,00000	 Satria ny finoana amin'ny fo no ahazoana fahamarinana; ary ny fanekena amin'ny vava no ahazoana famonjena, 
45N	10	11	0,00000	 araka ny tenin'ny Soratra Masina hoe: Izay mino azy tsy mba ho menatra. 
45N	10	12	0,00000	 Tsy misy hafa na Jody na jentily; satria ny Tompo iray no iombonan'izy rehetra, manan-karena ho an'izay rehetra miantso azy; 
45N	10	13	0,00000	 fa izay rehetra hiantso ny anaran'ny Tompo no hovonjena. 
45N	10	14	0,00000	 Hatao ahoana àry no fiantso izay mbola tsy ninoana? Hatao ahoana no fino izay mbola tsy re? Hatao ahoana no fandre raha tsy misy mitory? 
45N	10	15	0,00000	 Ary hatao ahoana no fitory raha tsy misy irahina? araka ny voasoratra hoe: Endrey ny hatsaran'ny tongotr'ireo mitory hasambarana! 
45N	10	16	0,00000	 Tsy ny rehetra anefa no nanaiky ny Evanjely, araka ny tenin'Izaia hoe: Tompo ô, iza no nino ny teny notorinay? 
45N	10	17	0,00000	 Koa avy amin'ny toriteny ny finoana; ary avy amin'ny tenin'Andriamanitra ny toriteny. 
45N	10	18	0,00000	 Fa hoy izaho: Sao dia tsy nandre izy ireo? Tsy izany akory; lasa nanerana ny tany rehetra ny feony, ary tonga hatramin'ny fara vazan-tany ny teniny. 
45N	10	19	0,00000	 Fa hoy indray aho: Sao tsy nahalala kosa Israely? Ehe, i Moizy ihany no voalohany nanoratra hoe: Hataoko velom-pialonana an'izay tsy firenena akory hianareo; ary hataoko entin-katezerana amin'ny firenena tsy misy saina. 
45N	10	20	0,00000	 Ny an'Izaia indray aza no manoatra, fa hoy izy: Hitan'izay tsy nitady ahy aho, ary niseho tamin'izay tsy nanontany ahy. 
45N	10	21	0,00000	 Fa hoy kosa izy nony milaza ny amin'Israely: Naninjitra ny tànako isan'andro amin'ny firenena tsy mino sy mpikomy aho.
45N	11	1	0,00000	[MBA MINO IHANY NY JODY SASANY - MBOLA HIBEBAKA IHANY NY JODY - LALINA NY FITONDRAN'ANDRIAMANITRA!] Koa hoy izaho: Moa dia narian'Andriamanitra va ny olony? Sanatria izany! Fa izaho koa dia Israelita, taranak'i Abrahama, sy fokon'i Benjamina,
45N	11	2	0,00000	 ka tsy narian'Andriamanitra ny olony, izay efa fantany rahateo. Tsy fantatrareo va ilay itantaran'ny Soratra Masina ny fitarainan'i Elia tamin'Andriamanitra namely an'Israely hoe:
45N	11	3	0,00000	 Tompo ô, efa namono ny mpaminaninao izy ireo, sy efa nandrava ny otelinao; izaho dia izaho irery no sisa, ary izaho indray aza fofoiny ho faty.
45N	11	4	0,00000	 Nefa izao no navalin'Andriamanitra azy: Misy fito arivo lahy no efa natokako ho ahy, sy tsy nandohalika tamin'ny Baala.
45N	11	5	0,00000	 Toy izany koa ankehitriny, misy sisa ihany, araka ny fifidianan'ny fahasoavana. 
45N	11	6	0,00000	 Ary raha avy amin'ny fahasoavana izany, dia tsy mba avy amin'ny asa; fa raha avy amin'ny asa, dia tsy mba fahasoavana intsony. 
45N	11	7	0,00000	 Ahaona àry izany? Israely tsy nahazo izay notadiaviny, fa izay nofidin'Andriamanitra no nahazo; ny sisan'izay nohajambaina, 
45N	11	8	0,00000	 araka ny voasoratra hoe: Mandraka androany, dia fanahy donto, sy maso tsy mahita, ary sofina tsy mahare no nomen'Andriamanitra azy ireo. 
45N	11	9	0,00000	 Hoy koa i Davida: Aoka ny latabany hanjary fandrika sy tonta ho azy ireo, ary ho fanafintohinana sy famaliana azy. 
45N	11	10	0,00000	 Aoka ny masony ho jamba tsy hahita, ary ny lamosiny hamokoka mandrakizay.
45N	11	11	0,00000	 Ka hoy izaho: Moa dia tafintohina, ka lavo tsy ho tafarina intsony va izy ireo? Sanatria izany! Fa ny fahalavoany no nahatonga famonjena ho an'ny jentily, mba hahavelom-pialonana an'Israely. 
45N	11	12	0,00000	 Koa raha ny fahalavoany no tonga haren'izao tontolo izao, ary ny nihenany no zary haren'ny jentily, hanao ahoana re ny hafenoany? 
45N	11	13	0,00000	 Aminareo jentily no itenenako: amin'ny maha-Apostolin'ny jentily ahy, dia manome voninahitra ny fandraharahana nomena ahy aho, 
45N	11	14	0,00000	 mba hahavelom-pialonana an'ireo tapako, ka hamonjy ny sasany amin'izy ireo, raha azo atao. 
45N	11	15	0,00000	 Raha ny fanariana azy àry no fampihavanana an'izao tontolo izao, hanao ahoana kosa ny fandraisana azy: tsy ho fitsanganana amin'ny maty va? 
45N	11	16	0,00000	 Raha masina ny santatra, dia masina koa ny sisa rehetra; ary raha masina ny fakany, dia masina koa ny rantsany.
45N	11	17	0,00000	 Ary raha saingy notapahina ny rantsana sasany, ka hianao izay toy ny hazo oliva naniry ho azy no natsofoka hisolo ireny, sy tonga miombona amin'ny faka mbamin'ny ranon'ny fototr'oliva, 
45N	11	18	0,00000	 dia aza mirehareha amin'ny rantsany; fa raha mirehareha hianao, tsy hianao no mitondra ny fakany, fa ny fakany no mitondra anao. 
45N	11	19	0,00000	 Angamba hianao hanao hoe: Notapahina ireny rantsany ireny, mba hanatsofohana ahy. 
45N	11	20	0,00000	 Marina ihany izany; ireny dia notapahina noho ny tsy finoany, fa hianao kosa natsofoka noho ny finoanao; ka aza miavonavona, fa matahora. 
45N	11	21	0,00000	 Satria, raha ny tena sampana aza tsy notsitsin'Andriamanitra, matahora fa tsy hitsitsy anao akory izy.
45N	11	22	0,00000	 Koa fantaro àry fa sady mora fo Andriamanitra no saro-po koa: saro-po amin'izay lavo izy, fa mora foa aminao kosa, raha maharitra amin'ny hamoram-pony hianao; fa raha tsy izany dia hotapahina koa hianao. 
45N	11	23	0,00000	 Fa ry zareo ireny kosa no hatsofoka indray, raha tsy mikiry amin'ny tsy finoany izy; satria hain'Andriamanitra ny hanatsofoka azy indray. 
45N	11	24	0,00000	 Fa hianao tsy tena rantsany aza, fa nalaina tamin'ny fototr'oliva naniry ho azy, azo natsofoka amin'ny fototr'oliva tsara, ka mainka ny tena rantsany no ho azo atsofoka amin'ny fototr'oliva nanapahana azy! 
45N	11	25	0,00000	 Fa mba tsy hanaovanareo ny tenanareo ho hendry, dia tsy ho fantatrareo, ry rahalahy, izao zava-miafina izao: hilatsaka amin'ny hajambana ny sasany amin'Israely, mandra-piditry ny hafenoan'ny jentily. 
45N	11	26	0,00000	 Ary amin'izany dia ho voavonjy avokoa Israely rehetra, araka ny voasoratra hoe: Hivoaka avy ao Siona ny Mpanafaka, ka hanesotra ny tsy fahamarinana rehetra amin'i Jakoba, 
45N	11	27	0,00000	 dia ho tanteraka amin'izany ny fanekena nataoko tamin'izy ireo, rahefa voaesotra ny fahotany. 
45N	11	28	0,00000	 Raha amin'ny Evanjely, dia mbola fahavalo izy noho hianareo; fa raha amin'ny fifidianana kosa, dia malala izy noho ny razany; 
45N	11	29	0,00000	 satria tsy misy anenenany ny fanomezan-tsoa sy ny fiantsoan'Andriamanitra. 
45N	11	30	0,00000	 Fa hianareo fahiny mba tsy nanaiky an'Andriamanitra ihany, nefa noho ny tsy naneken'izy ireny dia nahazo famindram-po ankehitriny. 
45N	11	31	0,00000	 Toy izany koa izy ireny ankehitriny, tsy manaiky an'Andriamanitra izy, nefa noho ny famindram-po azonareo, dia hahazo famindram-po toraka izany koa. 
45N	11	32	0,00000	 Fa samy nohidian'Andriamanitra tamin'ny tsy fanekena ny olona rehetra, mba samy hamindrany fo avokoa. 
45N	11	33	0,00000	 Endrey, lalina tsy manam-paharitana ny fahendrena amam-pahaizan'Andriamanitra, tsy azo fantarina ny fitsarany, ary tsy takatry ny saina ny làlany! 
45N	11	34	0,00000	 Fa iza moa no nahalala izay hevitry ny Tompo, ary zovy no mpanolo-tsaina azy? 
45N	11	35	0,00000	 Sa iza no nanome azy aloha, mba hahazoany valin'izany? 
45N	11	36	0,00000	 Avy aminy sy noho izy ary ho azy ny zavatra rehetra. Eny, izy no homem-boninahitra mandrakizay. Amena.
45N	12	1	0,00000	[SAMIA MASINA SY MIASA, ARAKA NY FANOMEZAM-PAHASOAVANA AZONY AVY - FIFANKATIAVANA - FIHAVANANA AMIN'NY OLONA REHETRA] Koa mangataka aminareo aho, ry rahalahy, noho ny famindram-pon'Andriamanitra, samia re manolotra ny tenanareo amin'izy Tompo, ho sorona velona, masina, ankasitrahany; fa izany no fanompoam-panahy mety hataonareo aminy.
45N	12	2	0,00000	 Ary aza manaraka an'izao tontolo izao, fa miovà amin'ny fanavaozan'ny Fanahy, mba hahafantaranareo ny sitra-pon'Andriamanitra, izay sady soa sy ankasitrahany no lavorary.
45N	12	3	0,00000	 Noho ny fahasoavana nomena ahy, dia izao no lazaiko aminareo tsirairay avy: Aza mihevi-tena mihoatra noho ny mety, fa samia mahalala ny antonona azy, araka ny anjara finoana nomen'Andriamanitra azy avy.
45N	12	4	0,00000	 Fa toy ny tena iray ananantsika, misy rantsam-batana maro tsy mitovy asa,
45N	12	5	0,00000	 no maha-tena iray antsika ao amin'ny Kristy, na dia maro aza isika; ka mifampirantsam-batana isika rehetra tsirairay avy.
45N	12	6	0,00000	 Ary samy manana ny anjara fanomezany isika araka ny fahasoavana noraisintsika avy, ka raha faminaniana izany, dia aoka ho arakaraka ny anjara finoana;
45N	12	7	0,00000	 raha fandraharahana, dia aoka ho ao anatin'ny fandraharahana; ity moa nandray ny fanomezana hampianatra, aoka izy hampianatra;
45N	12	8	0,00000	 itsy kosa ny fanomezana hananatra, dia aoka izy hananatra; ny iray mizara, ka aoka hanao izany amim-pahatsorana; ny iray kosa manapaka, ka aoka hanefa izany amim-pahazotoana, ary ny hafa koa manao asa fiantrana, dia aoka hanatanteraka izany an-kafaliana.
45N	12	9	0,00000	 Aza asiana fihatsarambelatsihy ny fitiava-namana: mankahalà ny ratsy, ary miraiketa amin'ny tsara.
45N	12	10	0,00000	 Mifankatiava toy ny ifankatiavan'ny mpirahalahy; mifaninàna hifanaja.
45N	12	11	0,00000	 Raha ny amin'ny fahazotoana, dia aza mitaredretra, fa mbà mafana fo; ny Tompo anie no tompoinareo e!
45N	12	12	0,00000	 Mifalia amin'ny fanantenana, mandefera amin'ny fahoriana, ary mahareta amin'ny fivavahana;
45N	12	13	0,00000	 manampia ny olo-masina araka izay ilaina, ary mazotoa mampiantrano vahiny. 
45N	12	14	0,00000	 Misaora izay manenjika anareo; misaora, fa aza manozona. 
45N	12	15	0,00000	 Miaraha mifaly amin'izay mifaly, ary miaraha mitomany amin'izay mitomany. 
45N	12	16	0,00000	 Miraisa hevitra: aza miavonavona, fa mifandraisa amin'ny iva toetra. Aza manao ny tenanareo ho hendry.
45N	12	17	0,00000	 Aza mamaly ratsy, na amin'iza na amin'iza; fa mivonòna hanao ny tsara, tsy eo anatrehan'Andriamanitra ihany, fa eo imason'ny olona rehetra koa.
45N	12	18	0,00000	 Raha azonareo atao, dia mihavana amin'ny olona rehetra. 
45N	12	19	0,00000	 Aza mamaly ratsy, ry malala, fa ny fahatezeran'Andriamanitra no avelao hanao izany, araka ny voasoratra hoe: Ahy ny famaliana, izaho no hamaly, hoy ny Tompo. 
45N	12	20	0,00000	 Omeo hanina ny fahavalonao raha noana, ary omeo hosotroina izy raha mangetaheta, fa ny fanaovana izany no hanangonanao vain'afo ho eo an-dohany. 
45N	12	21	0,00000	 Aza mety ho resin'ny ratsy, fa reseo amin'ny soa ny ratsy.
45N	13	1	0,00000	[MANEKE NY MANAM-PAHEFANA - TIAVO NY NAMANA - ARIO NY ASAN'NY MAIZINA] Aoka ny olona rehetra samy hanaiky ny manam-pahefana; satria tsy misy fahefana tsy avy amin'Andriamanitra, fa voatendriny avokoa izay misy rehetra. 
45N	13	2	0,00000	 Koa izay manohitra ny fahefana, dia manohitra ny fandaharan'Andriamanitra; ary izay manohitra, dia mihantsy fanamelohana ny tenany. 
45N	13	3	0,00000	 Tsy mba ny asa tsara no atahorana ny mpanapaka, fa ny ratsy atao ihany. Ka raha tsy te-hatahotra ny mpanapaka hianao, dia ny tsara no ataovy, fa hahazo dera aminy hianao, 
45N	13	4	0,00000	 satria lefitr'Andriamanitra amin'ny fanasoavana anao izy. Fa raha ratsy kosa no ataonao dia matahotra, satria tsy entiny foana ny sabatra, fa entiny hitezitra sy hamaly izay manao ratsy amin'ny maha-lefitr'Andriamanitra azy. 
45N	13	5	0,00000	 Koa ilaina àry ny manaiky, tsy noho ny fahatezerana ihany, fa noho ny hitsim-po koa. 
45N	13	6	0,00000	 Noho izany ihany koa no andoavanareo hetra; fa mpanao raharahan'Andriamanitra ny mpanapaka, milozoka amin'izay raharahany. 
45N	13	7	0,00000	 Koa ataovy amin'izy rehetra àry izay tokony ho azy avy, dia hetra amin'izay tokony handoavan-ketra, fadin-tseranana amin'izay tokony handoavana fadin-tseranana, tahotra ho an'izay tokony hatahorana, ary haja ho an'izay tokony hohajaina. 
45N	13	8	0,00000	 Aoka tsy hisy hanan-trosa aminareo, afa-tsy ny fifankatiavana; fa izay tia ny namany dia efa nahatanteraka ny lalàna. 
45N	13	9	0,00000	 Satria ny hoe: Aza mijangajanga, aza mamono olona, aza mangalatra, aza miampanga lainga, aza mitsiriri-javatr'olona, mbamin'ny didy hafa rehetra, dia voalaza fohy ao amin'ny teny hoe: Tiava ny namanao tahaka ny tenanao. 
45N	13	10	0,00000	 Ny fitiavana tsy manisy ratsy ny namana, ka dia ny fitiavana no fahatanterahana ny lalàna an-tsakany sy an-davany. 
45N	13	11	0,00000	 Ary amin'izao indrindra no ilàna izany, satria fantatsika ny andro, fa fotoana tokony hifohazantsika amin'ny fatoriana izao, fa ankehitriny akaiky antsika ny famonjena fa tsy tahaka ny fony isika vao nino. 
45N	13	12	0,00000	 Efa ho lasa ny alina, ary efa mby akaiky ny andro, ka ario ny asan'ny maizina, fa tafio ny fiadian'ny mazava. 
45N	13	13	0,00000	 Aoka isika hitondra tena tsara toy ny amin'ny andro, tsy amin'ny fihinanam-be loatra na fahamamoana, tsy amin'ny fijangajangana na fijejojejoana, tsy amin'ny fifandirana na fialonana; 
45N	13	14	0,00000	 fa itafio Jeso-Kristy Tompo, ary aza miahy ny nofo amin'ny famelomana ny filany.
45N	14	1	0,00000	[TOKONY TSY HITSARA NY MALEMY FINOANA - AZA MISY MANAFINTOHI-NÀMANA] Ny amin'izay malemy finoana dia raiso izy, nefa aza mitsara ny heviny. 
45N	14	2	0,00000	 Fa misy mino ho mahazo mihinana ny zavatra rehetra; misy kosa malemy finoana, ka tsy mihinana afa-tsy zava-maniry. 
45N	14	3	0,00000	 Izay mihinana, aoka tsy haneso ny tsy mihinana, ary izay tsy mihinana kosa, aoka tsy hitsara ny mihinana, fa Andriamanitra no efa nandray azy. 
45N	14	4	0,00000	 Ary zovy moa hianao no mitsara ny mpanompon'ny hafa? Na mijoro na lavo izy, dia asan'izy tompony izany. Sady hijoro koa izy, satria mahay mampijoro azy ny Tompo. 
45N	14	5	0,00000	 Ny anankiray manisy avaka ny andro, ny anankiray kosa mampitovy ny andro rehetra; samia mitoky amin'ny azy tsy amim-pisalasalana. 
45N	14	6	0,00000	 Ny mitandrina ny andro, dia mitandrina ho an'ny Tompo; ny mihinana koa, mihinana ho an'ny Tompo, satria misaotra an'Andriamanitra izy; ary ny tsy mihinana, tsy mihinana ho an'ny Tompo ihany koa, sady misaotra an'Andriamanitra izy. 
45N	14	7	0,00000	 Fa tsy misy velona ho azy isika rehetra, na misy maty ho azy; 
45N	14	8	0,00000	 fa velona isika, velona ho an'ny Tompo; maty koa, maty ho an'ny Tompo. Koa amin'izany, na velona na maty isika, dia ho an'ny Tompo ihany. 
45N	14	9	0,00000	 Satria ny Kristy no maty sy velona indray, dia ny mba haha-Tompon'ny maty sy ny velona azy. 
45N	14	10	0,00000	 Ka ahoana àry ity hianao no mitsara ny rahalahinao; ahoana ary izato hianao no dia maneso ny rahalahinao? Nefa samy hiseho eo amin'ny fitsaran'Andriamanitra ihany isika rehetra, 
45N	14	11	0,00000	 araka ny voasoratra hoe: Raha velona koa aho, hoy ny Tompo, ny lohalika rehetra handohalika amiko, ary ny lela rehetra hidera an'Andriamanitra. 
45N	14	12	0,00000	 Koa samy hampamoahin'Andriamanitra ny amin'ny tenany avy isika rehetra. 
45N	14	13	0,00000	 Ka aoka tsy hifampitsara intsony isika rehetra; fa izao no tsarao, dia ny tsy hanisy fandavoana na fanafintohinana eo anoloan'ny rahalahy. 
45N	14	14	0,00000	 Fantatro sy ekeko amim-pitokiana ao amin'i Jeso Tompo fa tsy misy zava-maloto ho azy; nefa raha misy olona mihevitra zavatra ho maloto, dia maloto tokoa izany aminy. 
45N	14	15	0,00000	 Raha noho ny fihinananao no mampalahelo ny rahalahinao, dia tsy mandeha araka ny fitiavana intsony hianao, ka aza dia ny fihinananao no amerezanao olona nahafoizan'ny Kristy aina. 
45N	14	16	0,00000	 Ary aoka ny soa azonao tsy hampiteny ratsy ny sasany. 
45N	14	17	0,00000	 Fa tsy mba ny fihinana amam-pisotro no fanjakan'Andriamanitra, fa ny fahamarinana amam-piadanana, mbamin'ny fifaliana ao amin'ny Fanahy Masina. 
45N	14	18	0,00000	 Koa izay manompo ny Kristy amin'izany no ankasitrahan'Andriamanitra, sy ankatoavin'ny olombelona.
45N	14	19	0,00000	 Ny fihavanana sy fifamporisihana ho tsara àry no aoka hokatsahintsika, 
45N	14	20	0,00000	 fa aza izay hanina no andravana ny asan'Andriamanitra. Marina fa madio avokoa ny zavatra rehetra, nefa ratsy kosa ny mihinana manafintohina ny sasany. 
45N	14	21	0,00000	 Ny tsara, dia tsy mihinan-kena, na misotro divay, na manao na inona na inona izay hahatafintohina, na hahalavo, na hahalemy ny rahalahinao. 
45N	14	22	0,00000	 Fa tano ho anao eo anatrehan'Andriamanitra izay itokianao ho marina. Sambatra izay tsy helohin'ny hitsim-pony amin'ny asa ekeny; 
45N	14	23	0,00000	 fa izay misalasala dia meloka raha mihinana, satria tsy araka ny hitsim-pony izany, ka ota izay rehetra atao tsy an-kitsim-po.
45N	15	1	0,00000	[TOKONY HANDEFITRA AMIN'NY MALEMY, TORAKA NY NATAON'NY KRISTY - NY ANTONY NANORATAN'I PAOLY HO AN'NY ROMANA - NY NIASANY TAO AMIN'NY JENTILY] Isika izay matanjaka dia tokony handefitra ny fahalemen'izay osa, fa tsy hanao izay mahafaly ny tenantsika fotsiny. 
45N	15	2	0,00000	 Samia mitady izay hahafaly ny namana, amin'izay hahasoa azy, hahatarika azy amin'ny tsara. 
45N	15	3	0,00000	 Fa tsy nitady ny hahafaly ny tenany ny Kristy; fa araka ny voasoratra hoe: Ny latsan'izay nandatsa anao dia nihatra tamiko. 
45N	15	4	0,00000	 Ary izay rehetra voasoratra taloha dia natao ho fianarantsika, mba hananantsika fanantenana amin'ny fandeferana sy ny fanalana alahelo avy amin'ny Soratra Masina. 
45N	15	5	0,00000	 Andriamanitry ny fandeferana sy ny fanalana alahelo anie hampiray hevitra anareo araka an'ny Kristy Jeso, 
45N	15	6	0,00000	 mba hiarahanareo mankalaza an'Andriamanitra Rain'i Jeso-Kristy Tompontsika, amin'ny fo iray sy vava iray.
45N	15	7	0,00000	 Koa mifandraisa hianareo, tahaka ny nandraisan'ny Kristy anareo mba ho voninahitr'Andriamanitra. 
45N	15	8	0,00000	 Fa ny Kristy, dia lazaiko marina, fa natao mpandraharaha ny voafora mba haneho ny fahamarinan'Andriamanitra, amin'ny fanatanterahana ny teny napetraka tamin'ny razan'izy ireo; 
45N	15	9	0,00000	 ary ny jentily kosa dia mankalaza an'Andriamanitra noho ny famindra-pony, araka ny vosaoratra hoe: Izany no hiderako anao any amin'ny jentily, sy hankalazako ny anaranao. 
45N	15	10	0,00000	 Ary koa: Miaraha miravoravo amin'ny olony, ry jentily; 
45N	15	11	0,00000	 mbamin'ny hoe: Miderà ny Tompo, hianareo firenena rehetra; ary mankalazà azy, ry vahoaka rehetra. 
45N	15	12	0,00000	 Hoy koa Izaia: Hisy solofon'i Jese, izay hitsangana hanapaka ny jentily; izy no hitokian'ny firenena rehetra. 
45N	15	13	0,00000	 Andriamanitry ny fanantenana anie hameno anareo ny hafaliana amam-piadanana rehetra amin'ny finoana, mba hitomboanareo fanantenana, noho ny herin'ny Fanahy Masina.
45N	15	14	0,00000	 Izaho aloha, ry rahalahy, raha ny aminareo, dia matoky aho fa feno hevitra tsara sy ny fahaizana rehetra hianareo, sady mahay mifananatra koa. 
45N	15	15	0,00000	 Nefa nanoratra teny sasany an-kasahiana ho anareo aho, toy ny mampahatsiaro anareo indray, noho ny fahasoavana nomen'Andriamanitra ahy 
45N	15	16	0,00000	 mba ho mpandraharahan'ny Kristy Jeso amin'ny jentily aho, amin'ny fanaovana sorona ny fitoriana ny Evanjelin'Andriamanitra, mba ho fanatitra ankasitrahany ny jentily, rahefa nohamasinin'ny Fanahy Masina.
45N	15	17	0,00000	 Koa mba manana rehareha ao amin'i Kristy Jeso ihany aho, raha ny momba ny fanompoana an'Andriamanitra. 
45N	15	18	0,00000	 Satria tsy ho sahiko lazaina raha zavatra tsy nampanaovin'ny Kristy ahy, mba hampanaiky ny jentily, na tamin'ny teny aman'asa, 
45N	15	19	0,00000	 na tamin'ny herim-pamantarana amam-pahagagana, na tamin'ny Fanahy Masina; any ka tongako hatraiza hatraiza ny fitoriana ny Evanjelin'ny Kristy, dia hatrany Jerosalema sy ny manodidina ka hatrany Hiliria; 
45N	15	20	0,00000	 sady nalaiko ho voninahitra ho ahy ny tsy nitory ny Evanjely afa-tsy tao amin'izay mbola tsy nanononana ny Kristy, mba tsy hanorina amin'izay efa nanoeran'ny sasany, 
45N	15	21	0,00000	 fa ho araka ny voasoratra hoe: Ireo tsy nilazana azy dia hahita; ary ireo tsy nandre ny aminy dia hahalala. 
45N	15	22	0,00000	 Izany no nahasampona ahy matetika tsy hankany aminareo; 
45N	15	23	0,00000	 fa ankehitriny, noho ny tsy fisian'ny zava-misakana ahy intsony amin'ireto fari-tany ireto, ary noho ny faniriako, efa an-taona maro izay, hankany aminareo 
45N	15	24	0,00000	 dia manantena hahita anareo aho, rahefa mandalo ho any Hispania, ka hiara-mipetraka kelikely aminareo, fa rahefa afakafaka ny alaheloko no vao haterinareo any. 
45N	15	25	0,00000	 Izao dia ho any Jerosalema aho, hitondra fanampiana ho an'ny olona masina any. 
45N	15	26	0,00000	 Fa namory vola an-tsitra-po hiantrana ny olona masina tra-pahoriana any Jerosalema, ry zareo ao Masedonia sy ao Akaia. 
45N	15	27	0,00000	 Sitrany tokoa ny nanao izany, fa ananan'ny any trosa izy ireo. Satria nahazo anjara tamin'ny harem-panahiny izy jentily, ka tsy maintsy mba manampy azy amin'ny haren'ny nofo kosa. 
45N	15	28	0,00000	 Raha vao vitako io raharaha io, ka voapetraka eo am-pelatànan'izy ireo izany vokatra izany, dia hiainga aho any Hispania aho ka hihazo any aminareo. 
45N	15	29	0,00000	 Ary fantatro fa hiara-tonga amiko any aminareo koa ny hafenoan'ny tso-dranon'ny Kristy.
45N	15	30	0,00000	 Avy mangataka aminareo, amin'ny anaran'i Jeso-Kristy Tompontsika sy ny fitiavana avy amin'ny Fanahy aho, ry rahalahy, hiara-miady amiko, amin'ny fivavahanareo amin'Andriamanitra ho ahy, 
45N	15	31	0,00000	 mba ho afaka amin'ny tsy mpino any Jerosalema aho, mba hankasitrahan'ny olo-masina any ny fanomezana hatolotro, 
45N	15	32	0,00000	 ka ho tonga an-kafaliana any aminareo, raha sitra-pon'Andriamanitra, sy hiala sasatra kely eo afovoanareo. 
45N	15	33	0,00000	 Ho aminareo rehetra anie Andriamanitry ny fiadanana. Amena.
45N	16	1	0,00000	[ATAONY TSARA LAZA FEBE, ANABAVY - VELOMA MADINIDINIKA - FANALAVIRANA NY MPAMPISARA-TSAINA - FAMAPANAOVAM-BELOMA - FAMARANAN-TENY] Indro Febe anabavintsika, lazaiko tsara aminareo, fa mpikarakara ny Eglizy ao Senkrea,
45N	16	2	0,00000	 mba handraisanareo azy tsara ao amin'ny Tompo, araka ny mendrika ny olo-masina, sy hanampianareo azy amin'izay rehetra ilàny anareo, araka ny nanampiany olona maro, hatramin'ny tenako aza.
45N	16	3	0,00000	 Veloma any amin'i Priska sy Akilasy mpiara-miasa amiko ao amin'i Jeso-Kristy;
45N	16	4	0,00000	 nanao vy very hamonjy ny aiko izy mivady ireo, ka tsy izaho irery no misaotra azy, fa ny Eglizy rehetra any amin'ny jentily koa,
45N	16	5	0,00000	 ary veloma any amin'ny Eglizy rehetra izay ao an-tranony. Veloma any amin'i Epeneto malalako, izay santatr'i Asia ho an'ny Kristy. 
45N	16	6	0,00000	 Veloma any amin'i Maria, izay niasa mafy ho anareo. 
45N	16	7	0,00000	 Veloma any amin'i Androniky sy Joniasa havako sy niara-nifatotra tamiko, izay sady tsara laza amin'ny Apostoly no tao amin'ny Kristy talohako aza. 
45N	16	8	0,00000	 Veloma any amin'i Anfiasa, malalako ao amin'ny Tompo. 
45N	16	9	0,00000	 Veloma any amin'i Orbano, mpiara-miasa amintsika ao amin'ny Kristy, sy Stakisa malalako. 
45N	16	10	0,00000	 Veloma any amin'i Apela, mpanompo mahatokin'ny Kristy. Veloma any amin'i Aristobola mianakavy. 
45N	16	11	0,00000	 Veloma any amin'i Herodiòna havako. Veloma any amin'i Narsisy mianakavy, izay ao amin'ny Tompo. 
45N	16	12	0,00000	 Veloma any amin'i Trifemo sy Trifaozy, izay miasa ao amin'ny Tompo. Veloma any amin'i Persida malala, izay miasa fatratra ao amin'ny Tompo. 
45N	16	13	0,00000	 Veloma any amin'i Rofosa olo-malaza ao amin'ny Tompo, sy any amin-dreniny izay reniko koa. 
45N	16	14	0,00000	 Veloma any amin'i Asinkrito, Felgòna, Hermesy, Patrobosa, Hermasy, mbamin'ny rahalahy ao aminy. 
45N	16	15	0,00000	 Veloma any amin'i Filologo sy Jolia, ary Nerea mianadahy, sy Olimpia, mbamin'ny olo-masina rehetra ao aminy. 
45N	16	16	0,00000	 Mifampiarahabà amin'ny fanorohana masina. Manao veloma anareo ny Eglizin'ny Kristy rehetra.
45N	16	17	0,00000	 Mangataka aminareo aho, ry rahalahy, mba hitandrin-tena amin'ireo mahatonga fisarahana sy fanafintohinana, fa tsy manaraka ny fampianarana efa noraisinareo; halaviro ireny. 
45N	16	18	0,00000	 Fa tsy mba ny Kristy no tompoin'ny olona toy ireny, fa ny kibony, ary teny malefaka sy manodòka no entiny mamitaka ny tsy ampy saina. 
45N	16	19	0,00000	 Efa niely amin'ny olona rehetra ny lazan'ny fanekenareo izao, ka faly aminareo tokoa aho; fa hany iriko dia izao: mba ho hendry hianareo raha ny amin'ny tsara, fa tsy hahalala kosa raha ny amin'ny ratsy. 
45N	16	20	0,00000	 Ny Andriamanitry ny fiadanana anie hanorotoro faingana ny an'i Satana eo ambanin'ny tongotrareo. Ary ho aminareo rehetra anie ny fahasoavan'i Jeso-Kristy Tompontsika.
45N	16	21	0,00000	 Manao veloma anareo i Timote, mpiara-miasa amiko, sy Losiosa ary Jasòna mbamin'i Sosipatera havako. 
45N	16	22	0,00000	 Izaho Tersiosa, izay nanoratra ity taratasy ity koa, manao veloma anareo ao amin'ny Tompo. 
45N	16	23	0,00000	 Manao veloma anareo i Gaïosa, ilay itoeranay, mbamin'ny Eglizy rehetra. Manao veloma anareo i Erasta, mpitahiry ny volam-panjakana eto an-tanàna, sy i Koartosa rahalahy. 
45N	16	24	0,00000	 Ho aminareo rehetra anie ny fahasoavan'i Jeso-Kristy Tompontsika. Amena. 
45N	16	25	0,00000	 Ary ho an'ilay mahay mankahery anareo araka ny Evanjeliko, izay nitoriana an'i Jeso-Kristy sy nanambarana ny zava-miafina tsy voalaza hatrizay hatrizay, 
45N	16	26	0,00000	 (fa voaseho ankehitriny tamin'ny soratry ny mpaminany, araka ny didin'ny Andriamanitra mandrakizay, ka nampahafantarina ny firenena rehetra mba hanekeny ny finoana) 
45N	16	27	0,00000	 dia ho an'Andriamanitra, ilay hany hendry anie, ny voninahitra mandrakizay mandrakizay, amin'ny alalan'i Jeso-Kristy. Amena.
46N	1	1	0,00000	[FIARAHABANA - FISAORANA AN'ANDRIAMANITRA - AOKA HOFOANANA NY FISARAHAN-KEVITRA - LAVINA NY FAHENDREN'IZAO TONTOLO IZAO - NY ADALA AMIN'IZAO TONTOLO IZAO NO NOFIDIN'ANDRIAMANITRA] Paoly voaantso ho Apostolin'i Jeso-Kristy noho ny sitrapon'Andriamanitra, sy Sostena rahalahy 
46N	1	2	0,00000	 mamangy ny Eglizin'Andriamanitra any Korinto, dia ireo mpino nohamasinina ao amin'i Jeso-Kristy, olona voaantso sady masina, mbamin'izay rehetra miantso ny anaran'i Jeso-Kristy Tompontsika, na aiza na aiza misy azy: 
46N	1	3	0,00000	 ho aminareo anie ny fahasoavana amam-piadanana avy amin'Andriamanitra Raintsika, sy Jeso-Kristy Tompo.
46N	1	4	0,00000	 Isaorako an'Andriamanitra mandrakariva ny aminareo, noho ny fahasoavan'Andriamanitra nomena anareo ao amin'i Jeso-Kristy: 
46N	1	5	0,00000	 fa noho ny firaisanareo aminy, tonga manan-karena amin'ny zavatra rehetra hianareo, dia amin'ny teny rehetra sy amin'ny fahalalana rehetra; 
46N	1	6	0,00000	 ary noho ny niorenan'ny Evanjelin'ny Kristy eo aminareo, 
46N	1	7	0,00000	 dia tsy latsa-danja noho ny hafa hianareo amin'ny fahasoavana rehetra, any ka miandry amim-pitokisana ny fisehoan'i Jeso-Kristy Tompontsika. 
46N	1	8	0,00000	 Izy ihany koa no hampiorina anareo hatramin'ny farany, mba tsy hanan-tsiny hianareo amin'ny andron'i Jeso-Kristy Tompontsika. 
46N	1	9	0,00000	 Eny, mahatoky Andriamanitra izay niantso anareo hiray amin'ny Zanany, dia Jeso-Kristy Tompontsika.
46N	1	10	0,00000	 Mihanta aminareo amin'ny anaran'i Jeso-Kristy Tompontsika, aho, ry rahalahy, mba hiray teny daholo hianareo, ka tsy hisy fisarahana eo aminareo, fa ho tafakambana tsara amim-piraisan-tsaina sy hevitra avokoa hianareo. 
46N	1	11	0,00000	 Reko tamin-dry Kloe anie ny aminareo eo, fa hoe misy fifandirana ao aminareo; 
46N	1	12	0,00000	 izany hoe, ny sasany aminareo manao hoe: Izaho an'i Paoly; ny sasany kosa manao hoe: Izaho an'i Apolo, na izaho an'i Sefasy, na izaho an'ny Kristy! 
46N	1	13	0,00000	 Voazarazara va ny Kristy? Ary Paoly va no voafantsika tamin'ny hazo fijaliana ho anareo? Sa tamin'ny anaran'i Paoly no natao batemy hianareo? 
46N	1	14	0,00000	 Misaotra an'Andriamanitra aho, fa tsy nisy nataoko batemy hianareo, afa-tsy Krisposa sy Kaïosa, 
46N	1	15	0,00000	 mba tsy hisy hahazo milaza fa natao batemy tamin'ny anarako. 
46N	1	16	0,00000	 Nataoko batemy ihany koa ny fianakavian'i Stefanasy, fa tsy hitako izay nataoko batemy afa-tsy ireo. 
46N	1	17	0,00000	 Tsy ny hanao batemy no nanirahan'ny Kristy ahy, fa ny hitory ny Evanjely. Tsy tamin'ny laha-teny kanto anefa, fandrao foanan'izany ny hazo fijalian'ny Kristy. 
46N	1	18	0,00000	 Fa hadalana ny fampianarana ny amin'ny hazo fijaliana ho an'izay very, ary herin'Andriamanitra kosa izany amintsika voavonjy, 
46N	1	19	0,00000	 satria voasoratra hoe: Hofoanako ny fahendren'ny hendry; ary holaviko ny fahaizan'ny mahay. 
46N	1	20	0,00000	 Aiza ny hendry? Aiza ny mpanora-dalàna? Aiza ny mpiady hevitr'izao tontolo izao? Tsy nahariharin'Andriamanitra ho fahadalana va ny fahendren'izao tontolo izao? 
46N	1	21	0,00000	 Fa noho ny fahendren'Andriamanitra, dia tsy nahalala an'Andriamanitra ny fahendren'izao tontolo izao ka dia hadalan'ny fitorian-teny no sitrak'Andriamanitra hamonjena an'izay mino. 
46N	1	22	0,00000	 Fa ny Jody mila famantarana; ny jentily mitady fahendrena; 
46N	1	23	0,00000	 ary izahay kosa mitory ny Kristy voafantsika tamin'ny hazo fijaliana. Fanafintohinana amin'ny Jody izany, ary fahadalana amin'ny jentily; 
46N	1	24	0,00000	 fa ny Kristy herin'Andriamanitra sy fahendren'Andriamanitra kosa amin'izay voaantso, na Jody na jentily. 
46N	1	25	0,00000	 Fa izay toa fahadalan'Andriamanitra dia hendry noho ny fahendren'ny olombelona, ary izay toa fahalemen'Andriamanitra dia mahery noho ny herin'ny olombelona.
46N	1	26	0,00000	 Jereo ange, ry rahalahy, izato hianareo voaantso e: tsy firy no hendry araka ny nofo, tsy firy no mahery, tsy firy no avo razana! 
46N	1	27	0,00000	 fa izay ataon'izao tontolo izao ho adala no nofidin'Andriamanitra hampahamenatra ny hendry; izay ataon'izao tontolo izao ho malemy no nofidin'Andriamanitra hampahamenatra ny mahery; 
46N	1	28	0,00000	 ary izay iva razana amana faneso amin'izao tontolo izao, dia ny atao ho tsy mizy aza, no nofidin'Andriamanitra hahatsinontsinona ny misy, 
46N	1	29	0,00000	 mba tsy hisy nofo hirehareha eo anatrehan'Andriamanitra. 
46N	1	30	0,00000	 Fa avy aminy no maha-ao amin'ny Kristy Jeso anareo, dia ilay nataon'Andriamanitra fahendrena sy fahamarinana ary fahamasinana amam-panavotana ho antsika, 
46N	1	31	0,00000	 mba ho tanteraka ny voasoratra hoe: Izay mirehareha, aoka ny Tompo no ho reharehany. 
46N	2	1	0,00000	[NY FOMBA FITORY TENIN'I PAOLY TAO KORINTO - NY OLONA ARA-BATANA SY NY OLONA ARA-PANAHY] Fony aho tonga tany aminareo koa, ry rahalahy, dia tsy mba tamin-teny ambony, na tamim-pahendrena no nitoriako ny Evanjelin'Andriamanitra taminareo. 
46N	2	2	0,00000	 Fa ninia tsy nahalala zavatra hafa afa-tsy Jeso-Kristy aho tany aminareo, indrindra fa izy voafantsika tamin'ny hazo fijaliana. 
46N	2	3	0,00000	 Ary tamim-pahalemena sy tahotra ary hovitra be no nanatonako anareo; 
46N	2	4	0,00000	 sady tsy mba tamin'ny tenim-pahendrena mampiaiky volana no nampianarako sy nitoriako teny taminareo, fa tamin'ny fanehoan'ny Fanahy sy ny herin'Andriamanitra azy ho marina, 
46N	2	5	0,00000	 mba tsy hiorenan'ny finoanareo amin'ny fahendren'olombelona, fa amin'ny herin'Andriamanitra ihany. 
46N	2	6	0,00000	 Mitory fahendrena amin'izay efa lavorary ihany izahay; nefa tsy mba ny fahendren'izao tontolo izao izany, na an'ny mpanapak'izao tontolo izao, izay olona efa ho levona; 
46N	2	7	0,00000	 fa fahendren'Andriamanitra no torinay, dia fahendrena lalina tsy hita polopolorina, izay voatendrin'Andriamanitra talohan'izao tontolo izao hampahazo voninahitra antsika; 
46N	2	8	0,00000	 ary tsy nisy nahatakatra izany ny mpanapak'izao tontolo izao (satria raha nahalala izy, dia tsy ho namantsika ny Tompon'ny voninahitra tamin'ny hazo fijaliana); 
46N	2	9	0,00000	 fa izany dia anisan'ireo zavatra voasoratra hoe: Zavatra mbola tsy hitan'ny maso na mbola ren'ny sofina, na mbola tafiditra tao am-pon'ny olona velively no namboarin'Andriamanitra ho an'izay tia azy. 
46N	2	10	0,00000	 Tamintsika no nanambaran'Andriamanitra izany tamin'ny Fanahiny; satria mahafantatra ny zavatra rehetra ny Fanahy, na dia izay lalina indrindra ao amin'Andriamanitra aza. 
46N	2	11	0,00000	 Iza àry no hahalala izay ao am-pon'ny olona, afa-tsy ny fanahiny izay ao anatiny ihany? Toy izany koa, tsy misy mahalala izay ao anatin'Andriamanitra afa-tsy ny Fanahin'Andriamanitra ihany.
46N	2	12	0,00000	 Ary isika tsy nandray ny fanahin'izao tontolo izao, fa ny Fanahy avy amin'Andriamanitra, mba hahalalantsika ny zavatra nomen'Andriamanitra antsika tamin'ny fahasoavany.
46N	2	13	0,00000	 Tsy mba amin'ny teny ampianarin'ny fahendren'olombelona no ilazanay an'izany, fa amin'ny teny ampianarin'ny Fanahy, satria zavatra ara-panahy izany, ka lazainay amin'ny teny ara-panahy koa.
46N	2	14	0,00000	 Tsy azon'ny olona ara-batana anefa ny zavatra avy amin'ny Fanahin'Andriamanitra; ataony ho fahadalana izany, fa tsy hainy fantarina velively, satria amin'ny Fanahy no hany amantarana izany.
46N	2	15	0,00000	 Fa ny olona ara-panahy no mitsara ny zavatra rehetra, sady tsy azon'olona tsaraina. 
46N	2	16	0,00000	 Satria zovy àry no nahafantatra izay hevitry ny Tompo, ka ho afa-mampianatra azy? Fa isika manana ny hevitry ny Kristy.
46N	3	1	0,00000	[MBOLA ARA-BATANA NY KORINTIANA - NY KRISTY NO HANY FANORENANA] Ary izaho, ry rahalahy, dia tsy nahazo niteny taminareo toy ny amin'ny olona ara-panahy, fa toy ny amin'ny olona ara-batana sy mbola zaza ao amin'ny Kristy. 
46N	3	2	0,00000	 Ronono no nomeko hosotroinareo, fa tsy ventin-kanina mahery, satria tsy mbola nahazaka izany hianareo, sady tsy mbola mahazaka hatr'ankehitriny aza, noho hianareo mbola ara-batana. 
46N	3	3	0,00000	 Fa fialonana amam-pifandirana no hita ao aminareo, ka moa tsy ara-batana sy araka ny fanaon'olombelona va izany?
46N	3	4	0,00000	 Raha ny iray hanao hoe: Izaho an'i Paoly, ny iray kosa hanao hoe: Izaho an'i Apolo: moa tsy olombelona ihany va hianareo amin'izany? Fa inona àry Apolo, ary inona koa Paoly?
46N	3	5	0,00000	 Mpandraharaha nahatonga anareo ho mpino fotsiny ireo, samy araka izay nomen'ny Tompo azy avy.
46N	3	6	0,00000	 Izaho moa namboly, Apolo kosa nanondraka; fa Andriamanitra ihany nampaniry. 
46N	3	7	0,00000	 Samy tsinontsinona na izay mamboly na izay manondraka; fa Andriamanitra izay mampaniry ihany no izy. 
46N	3	8	0,00000	 Sahala ihany ny mamboly sy ny manondraka; ary samy hovalian'Andriamanitra araka ny fisasarany avy. 
46N	3	9	0,00000	 Fa izahay moa mpiara-miasa amin'Andriamanitra; ary hianareo kosa sahan'Andriamanitra sy trano arafiny.
46N	3	10	0,00000	 Noho ny fahasoavana nomen'Andriamanitra ahy, dia nanao ny fanorenana toy ny tompo-marika mahay aho, ary ny hafa kosa mandrafitra eo amboniny. Samia anefa mitandrina izay arafiny eo amboniny;
46N	3	11	0,00000	 satria tsy misy mahazo manao fanorenana hafa, afa-tsy izay efa vita, dia Jeso-Kristy. 
46N	3	12	0,00000	 Koa raha misy mandrafitra trano volamena, na volafotsy, na vatosoa, na hazo, na bozaka na mololo, eo ambonin'io fanorenana io, dia haseho avokoa ny asan'ny olona tsirairay avy; 
46N	3	13	0,00000	 ary ny andron'ny Tompo no hampiseho azy; satria andro hanetriketrika amin'ny afo izany, ka ny afo no hizaha toetra ny asan'ny olona tsirairay isam-batana:
46N	3	14	0,00000	 maharitra moa ny asa narafiny teo amboniny, dia handray valisoa izy;
46N	3	15	0,00000	 may kosa ny asany, dia ho faty antoka izy, nefa hovonjena ihany ny tenany, saingy toy ny avy ao amin'ny afo.
46N	3	16	0,00000	 Tsy fantatrareo va fa tempolin'Andriamanitra hianareo, ka mitoetra ao anatinareo ny Fanahin'Andriamanitra?
46N	3	17	0,00000	 Koa izay mandrava ny tempolin'Andriamanitra dia mba horavan'Andriamanitra kosa, satria masina ny tempolin'Andriamanitra, dia hianareo izany.
46N	3	18	0,00000	 Aza misy mamita-tena; fa raha misy aminareo manao ny tenany ho hendry amin'izao tontolo izao, dia aoka ho adala izy mba ho hendry.
46N	3	19	0,00000	 Satria ny fahendren'izao tontolo izao dia fahadalana eo anatrehan'Andriamanitra, araka ny voasoratra hoe: Ny hafetsen'ny hendry no hamandrihako azy;
46N	3	20	0,00000	 ary koa hoe: Fantatry ny Tompo ny hevitry ny hendry, ary fantany fa zava-poana izany. 
46N	3	21	0,00000	 Koa aza misy manao olona ho reharehany, 
46N	3	22	0,00000	 fa anareo ny zavatra rehetra, na Paoly, na Apolo, na Sefasy, na izao tontolo izao, na fiainana na fahafatesana, na ny zavatra ankehitriny na ny zavatra ho avy: anareo avokoa izany rehetra izany; 
46N	3	23	0,00000	 hianareo kosa an'ny Kristy, ary ny Kristy an'Andriamanitra.
46N	4	1	0,00000	[AN'ANDRIAMANITRA NY FITSARANA - IZY PAOLY MANETRY TENA - FANANARANA NY ZANANY] Aoka hataon'ny olona ho mpandraharanan'ny Kristy izahay, sy mpitandrina ny misterin'Andriamanitra. 
46N	4	2	0,00000	 Ary raha mpitandrim-pananana, dia ny ho samy mahatoky no ilaina indrindra. 
46N	4	3	0,00000	 Raha ny amiko, dia tsy mampaninona ahy na hotsarainareo aho, na hotsarain'ny andron'ny olona; fa na izaho aza tsy mitsara tena. 
46N	4	4	0,00000	 Satria tsy hitako izay tsiniko, nefa tsy mahamarina ahy izany, fa ny Tompo no mpitsara ahy. 
46N	4	5	0,00000	 Noho izany, aza mitsara alohan'ny fotoana, dia mandra-pahatongan'ny Tompo; fa izy no hampiharihary ny zavatra takona ao amin'ny maizina, ka hampiseho ny hevitry ny fo, ary amin'izay vao samy hahazo izay dera tandrifin'azy tsirairay avy.
46N	4	6	0,00000	 Ary noho ny aminareo, ry rahalahy, dia nahodiko mankamin'ny tenako sy Apolo izany zavatra izany, hianaranareo ao amin'ny tenanay tsy hanao mihoatra noho izay voasoratra, mba tsy hoentim-piavonavonana hianareo hanandratra ity, nefa hanetry an'irý kosa. 
46N	4	7	0,00000	 Fa zovy moa no manambony anao noho ny hafa? Ary inona no anananao ka tsy noraisinao? Ary raha nandray hianao, nahoana no dia mirehareha toy ny tsy nandray iny? 
46N	4	8	0,00000	 Efa voky sahady mantsy hianareo izany e! Efa manan-karena sahady à! Efa manjaka lavitra anay! Enga anie ka ho izany tokoa hianareo, mba hiarahanay manjaka aminareo. 
46N	4	9	0,00000	 Fa izahay Apostoly, araka ny fijeriko ny tenanay, dia hoatra ny nasehon'Andriamanitra ho olona faraidiny sy toy ny voaheloka ho faty, natao fizàhan'izao tontolo izao, na anjely, na olombelona. 
46N	4	10	0,00000	 Izahay moa, adala noho ny amin'ny Kristy, hianareo kosa hendry ao amin'ny Kristy! Izahay osa, fa hianareo no matanjaka; izahay faneso, hianareo kosa fanaja. 
46N	4	11	0,00000	 Mandraka ankehitriny, dia noana izahay, mangetaheta, tsy manan-katafy, fatsahana totohondry, tsy manana antom-ponenana, 
46N	4	12	0,00000	 ary misasatra miasa amin'ny tànanay. Ozonina izahay, misaotra; enjehina, mandefitra; endrikendrehina, milefaka; 
46N	4	13	0,00000	 mova tsy izahay iny no fakon'izao tontolo izao, sy faditry ny olona rehetra, mandraka ankehitriny izao. 
46N	4	14	0,00000	 Tsy ny hampahamenatra anareo anefa no nanoratako an'izany, fa ny hananatra anareo, toy ny zanako malalako. 
46N	4	15	0,00000	 Satria na dia ho iray alina aza ny mpampianatra anareo ao amin'ny Kristy, dia tsy maro ray hianareo, fa izaho ihany no niteraka anareo tamin'ny Evanjely ao amin'ny Kristy. 
46N	4	16	0,00000	 Koa mihanta aminareo aho, aoka ho mpaka tahaka ahy hianareo, toy ny nianarako ny Kristy koa. 
46N	4	17	0,00000	 Fa izany ihany no nanirahako ho etý aminareo an'i Timote, zanako malalako sady mahatoky ao amin'ny Tompo, mba hampahatsiaro anareo izay làla-nodiaviko ao amin'ny Kristy, sy izay fampianarana fanaoko hatraiza hatraiza amin'ny Eglizy rehetra. 
46N	4	18	0,00000	 Misy mirehareha satria ataony fa tsy ho tonga any aminareo intsony aho; 
46N	4	19	0,00000	 ho avy faingana anefa aho, raha sitraky ny Tompo, ka tsy ny fitenin-dry zareo mirehareha no ho hitako, fa ny asa vitany, 
46N	4	20	0,00000	 satria ny fanjakan'Andriamanitra tsy teny foana fa asa atao. 
46N	4	21	0,00000	 Inona àry no tianareo? Tsorakazo ve no hoentiko mankany aminareo, sa fitiavana sy halemem-panahy?
46N	5	1	0,00000	[TENENINY MAFY NY KORINTIANA, FA NISY FANAMBADIANA OLON-TSY HENY TAO AMINY - OLONA SASANY TSY TOKONY HIARAHANA] Re laza tsy leo dina fa misy fahalotoana atý aminareo, sady fahalotoana tsy fahita na dia any amin'ny jentily aza, dia olona anankiray manambady ny vadin-drainy! 
46N	5	2	0,00000	 Izany ve ka hianareo indray no miavonavona e! ny tenanareo tsy malahelo amin'izany akory; ilay nanao izany tsy nesorinareo tsy ho eo aminareo koa. 
46N	5	3	0,00000	 Izaho, na dia tsy teo aminareo amam-batana aza, dia teo am-panahy, sy efa nitsara sahady an'ilay nanao izany zavatra izany, toy ny teo aminareo ihany. 
46N	5	4	0,00000	 Koa amin'ny anaran'i Jeso-Kristy Tompontsika eo am-pivorianareo rehetra sy ny fanahiko eo afovoanareo, omban'ny herin'i Jeso Tompontsika: 
46N	5	5	0,00000	 dia aoka izany olona izany hatolotra an'i Satana, mba ho simba ny vatany, fa ho voavonjy kosa ny fanahiny amin'ny andron'ny Tompo. 
46N	5	6	0,00000	 Tsy mety lahy ny nireharehanareo lozan-tany erý! Tsy fantatrareo angaha fa lalivay kely foana dia mampibonaka ny vongan-dafarina manontolo?
46N	5	7	0,00000	 Esory re ny lalivay ela, mba ho vongana vaovao hianareo, sady efa mofo tsy misy lalivay rahateo hianareo, satria efa voavono ny Kristy, izay Paka ho antsika.
46N	5	8	0,00000	 Koa aoka àry isika hankalaza ny fety, tsy amin'ny lalivay ela, na amin'ny lalivaim-paharatsiana aman-dolom-po, fa amin'ny mofo tsy misy lalivay, dia ny fahadiovam-po amam-pahamarinana izany.
46N	5	9	0,00000	 Nanoratra taratasy taminareo aho, nilaza fa tsy tokony hifanerasera amin'ny mpijangajanga hianareo.
46N	5	10	0,00000	 Tsy dia ny mpijangajangan'izao tontolo izao anefa, na ny kahihitra, na ny mpanao an-keriny, na ny mpanompo sampy, no antsoiko amin'izany, satria raha izany dia tsy maintsy miala amin'izao tontolo izao hianareo.
46N	5	11	0,00000	 Fa hany noheveriko, dia ny tsy hiharoharoanareo amin'izay mitondra ny anarana hoe rahalahy, nefa mpijangajanga, na kahihitra, na mpanompo sampy, na mpifosa, na mpimamo, na mpanao an-keriny; fadio na ny miara-komana amin'ny olona toy izany aza.
46N	5	12	0,00000	 Moa raharahako va ny mitsara izay any ivelany? Ary moa tsy izay ao anaty va no mety hotsarainareo? 
46N	5	13	0,00000	 An'Andriamanitra ny mitsara ny any ivelany. Roahy tsy ho ao aminareo intsony ilay mpanao ratsy.
46N	6	1	0,00000	[TSY TOKONY HIADY AMIN'NY FITSARANA TSY KRISTIANINA - NY TSY MAHAZO NY FANJAKAN'ANDRIAMANITRA - NY MAHARATSY NY FIJANGAJANGANA] Adre! hay aminareo dia misy manana ady amin'ny namany, ka sahy mangataka fitsarana amin'ny olona tsy marina, fa tsy amin'ny olona masina! 
46N	6	2	0,00000	 Tsy fantatrareo va fa ny olo-masina dia hitsara izao tontolo izao? Ka raha izao tontolo izao aza hotsarainareo, dia izay zava-madinika indray ve no tsy mendrika hotsarainareo? 
46N	6	3	0,00000	 Tsy fantatrareo va fa hitsara ny anjely aza isika? Ka mainka fa izay zavatra momba izao fiainana izao! 
46N	6	4	0,00000	 Koa raha ady momba ny zavatr'izao fiainana izao no ilanareo fitsarana, na izay farany ambany amin'ny Eglizy aza ve tsy ho azonareo tendrena ho mpitsara amin'izany? 
46N	6	5	0,00000	 Hampahamenatra anareo no ilazako izany. Hay, dia tsy misy olon-kendry aminareo, na dia iray aza, mba afa-mamboatra ny adin'ny rahalahiny? 
46N	6	6	0,00000	 Fa rahalahy, ka dia hanana ady amin-drahalahy, sady eo anatrehan'ny mpitsara tsy mpino indray! 
46N	6	7	0,00000	 Efa hadisoana ho anareo sahady ny anananareo ady amin'ny namanareo, satria tsy aleo ve miaritra ny tsy an-drariny? Tsy aleo ve mandefitra ny ambakaina aza? 
46N	6	8	0,00000	 Kanjo inona, hianareo indray no manao ny tsy rariny, hianareo indray no manambaka, nefa tsy iza ireny, fa rahalahinareo ihany!
46N	6	9	0,00000	 Moa tsy fantatrareo va fa tsy mba handova ny fanjakan'Andriamanitra ny olona tsy marina? Aza diso hevitra hianareo, fa na mpinjangajanga, na mpanompo sampy, na mpaka vadin'olona, 
46N	6	10	0,00000	 na mpanao asam-pijangajangana amin'ny tenany samy irery, na mpiray samy lehilahy, na mpangalatra, na kahihitra, na mpimamo, na mpifosa, na mpanao an-keriny, dia tsy handova ny fanjakan'Andriamanitra. 
46N	6	11	0,00000	 Ary efa mba toy izany ihany koa hianareo, na ny sasany aminareo saingy efa nosasana, efa nohamasinina, efa nohamarinina tamin'ny anaran'i Jeso-Kristy Tompo, sy tamin'ny Fanahin'Andriamanitra hianareo.
46N	6	12	0,00000	 Tsy misy fady ho ahy ny zavatra rehetra, nefa tsy àry mahasoa avokoa izy rehetra; tsy misy fady ho ahy ny zavatra rehetra, nefa tsy misy avelako hanandevo ahy na inona na inona. 
46N	6	13	0,00000	 Ny hanina, ho an'ny kibo; ny kibo, ho an'ny hanina, ary izy roroa, samy holevonin'Andriamanitra. Fa ny vatana kosa tsy mba ho an'ny fijangajangana, fa ho an'ny Tompo; ary ny Tompo, ho an'ny vatana. 
46N	6	14	0,00000	 Efa nanangana ny Tompo tamin'ny maty Andriamanitra, ka hanangana antsika amin'ny heriny koa. 
46N	6	15	0,00000	 Tsy fantatrareo va fa rantsam-batan'ny Kristy ny vatanareo? Ka rantsam-batan'ny Kristy ve dia halaiko hatao rantsam-batan'ny vehivavy janga e? Sanatria izany! 
46N	6	16	0,00000	 Tsy fantatrareo va fa izay miray amin'ny vehivavy janga, dia tena iray aminy? araka ny Soratra hoe: Ho nofo iray izy roroa. 
46N	6	17	0,00000	 Ary izay miray amin'ny Tompo kosa dia fanahy iray aminy. 
46N	6	18	0,00000	 Halaviro ny fijangajangana. Ny fahotana hafa rehetra dia ataon'ny olona any ivelan'ny tenany avokoa; fa ny fijangajangana ihany no ataony amin'ny tenany indrindra. 
46N	6	19	0,00000	 Tsy fantatrareo va fa ny vatanareo dia tempolin'ny Fanahy Masina, izay mitoetra ao anatinareo, sy noraisinareo tamin'Andriamanitra, ka tsy anareo ny vatanareo? 
46N	6	20	0,00000	 Fa olom-boavidy lafo hianareo. Andriamanitra àry no omeo voninahitra amin'ny vatanareo.
46N	7	1	0,00000	[TSARA SY METY NY FANAMBADIANA - TSY AZO RAVANA NY FANAMBADIANA - SAMIA MITANA NY TOETRANY - NY MAHA-AMBONY NY FAHA-VIRJINIANA] Ny amin'ireo zavatra nosoratanareo tamiko, dia tsara raha tsy mikasi-behivavy ny lehilahy. 
46N	7	2	0,00000	 Mba hanalavirana ny fijangajangana anefa, dia aoka ny lehilahy samy hanana ny vadiny, ary aoka ny vehivavy samy hanana ny vadiny. 
46N	7	3	0,00000	 Aoka ny lehilahy hanefa ny adidiny amin'ny vavy, ary aoka ny vavy hanao toraka izany koa. 
46N	7	4	0,00000	 Ny vavy tsy manam-pahefana amin'ny tenany, fa ny lahy; toraka izany koa, ny lahy tsy manam-pahefana amin'ny tenany, fa ny vavy. 
46N	7	5	0,00000	 Aza misara-pandriana hianareo, afa-tsy amin'ny andro sasany ifanekenareo holanina amin'ny fivavahana; rahefa izany, dia miraisa indray fandrao alain'i Satana fanahy hianareo, noho ny tsy fahaizanareo mifehy tena; 
46N	7	6	0,00000	 tsy mandidy anefa aho milaza izany, fa mamela malalaka. 
46N	7	7	0,00000	 Satriko aza manao tahaka ahy avokoa ny olona rehetra; nefa samy manana izay fanomezana manokana nomen'Andriamanitra azy avy moa, ka ny iray toy izao, ny iray kosa toy izany.
46N	7	8	0,00000	 Izao no lazaiko amin'ny tsy manam-bady sy ny vehivavy maty vady: Tsara aminy ny mitoetra toa ahy; 
46N	7	9	0,00000	 nefa raha tsy mahafehy tena izy, dia aoka hanam-bady, satria aleo manam-bady toy izay maimay. 
46N	7	10	0,00000	 Izao kosa no andidiako an'izay manam-bady, tsy izaho anefa fa ny Tompo: Aoka tsy hiala amin'ny lahy ny vavy; 
46N	7	11	0,00000	 ary raha misy efa niala, dia aoka hitoetra tsy manam-bady izy, na hody amin'ny lahy; toy izany koa ny lahy: aoka tsy handroaka ny vavy izy. 
46N	7	12	0,00000	 Ary izao no ambarako amin'ireo sisa, izaho anefa fa tsy ny Tompo: Raha misy rahalahy manam-bady tsy mpino, ka manaiky hiara-mitoetra aminy ihany ny vavy, dia aoka tsy handroaka ny vadiny izy; 
46N	7	13	0,00000	 ary raha misy vehivavy manam-bady tsy mpino, ka manaiky hiara-mitoetra aminy ihany ny lahy, dia aoka tsy handroaka ny vadiny izy; 
46N	7	14	0,00000	 satria ny lahy tsy mpino efa nahazo fanamasinana tamin'ny vavy; ary ny vehivavy tsy mpino efa nahazo fanamasinana tamin'ny lehilahy koa; fa raha tsy izany dia haloto ny zanakareo, nefa masina izy izao. 
46N	7	15	0,00000	 Raha ny tsy mpino no miala, dia aoka hiala izy, fa amin'izany tsy voafehy intsony ny rahalahy na ny anabavy, satria ho amin'ny fiadanana no niantsoan'Andriamanitra antsika. 
46N	7	16	0,00000	 Fa inona no ahafantaranao, ravehivavy, fa hahavonjy ny vadinao hianao? Na inona no ahafantaranao, ralehilahy, fa hahavonjy ny vadinao hianao? 
46N	7	17	0,00000	 Izao anefa: samia ihany mandeha araka ny anjara nomen'ny Tompo azy avy, sy araka ny niantsoan'Andriamanitra azy avy; sy araka ny fitsipika omeko ny Eglizy rehetra. 
46N	7	18	0,00000	 Voafora va no nantsoina? Aoka izy tsy hitady hiova ho tsy voafora. Tsy voafora va no nantsoina? Aoka izy tsy hitady hoforana. 
46N	7	19	0,00000	 Ny famorana, tsinontsinona; ny tsy famorana koa, tsinontsinona; fa ny fitandremana ny didin'Andriamanitra ihany no tena zavatra. 
46N	7	20	0,00000	 Koa samia àry mipetraka amin'izay toetra niantsoan'Andriamanitra azy avy. 
46N	7	21	0,00000	 Mpanompo va hianao nantsoina? Aoka tsy hampaninona anao izany; fa na mahazo miavo-tena aza hianao, aleo ihany manararaotra ny toetra niantsoana anao. 
46N	7	22	0,00000	 Satria ny mpanompo voaantso ao amin'ny Tompo dia olom-potsin'ny Tompo; ny olom-potsy voaantso indray mpanompon'ny Kristy ihany koa. 
46N	7	23	0,00000	 Efa voavidy sarotra hianareo, ka aza mety ho andevon'olona. 
46N	7	24	0,00000	 Samia àry, ry rahalahy, mipetraka eo anatrehan'Andriamanitra amin'izay toetra niantsoana azy avy. 
46N	7	25	0,00000	 Ny amin'ny virjiny, dia tsy mahazo didy avy amin'ny Tompo aho, fa manoro hevitra toy ny olona nahazo fahasoavana tamin'ny Tompo mba ho azo itokiana. 
46N	7	26	0,00000	 Koa ataoko fa tsara izany noho ny fahasahiranana mahazo; eny, tsara amin'ny olona ny mitoetra toy izao ihany. 
46N	7	27	0,00000	 Manam-bady va hianao? Aza mitady izay hisarahana. Tsy manana va hianao? Aza mitady vady. 
46N	7	28	0,00000	 Tsy manota anefa hianao na dia hanam-bady aza; tsy manota koa ny virjiny na dia hanam-bady aza, saingy ho zoim-pahoriana amin'ny nofo kosa izy ireny, ka iriko tsy voan'izany hianareo. 
46N	7	29	0,00000	 Izao no hevitro, ry rahalahy: fohy ny andro, ka amin'izao sisa izao aoka ny manam-bady ho toy ny tsy manana; 
46N	7	30	0,00000	 ny mitomany ho toy ny tsy mitomany; ny mifaly ho toy ny tsy mifaly; ny mividy ho toy ny tsy manana; 
46N	7	31	0,00000	 ny manararaotra izao tontolo izao ho toy ny tsy manararaotra; fa mandalo ny endrik'izao tontolo izao 
46N	7	32	0,00000	 ka tiako tsy ho maro ahina hianareo. Izay tsy manam-bady, dia miahy ny momba ny Tompo, mba hahafaly ny Tompo; 
46N	7	33	0,00000	 fa ny lehilahy izay manam-bady kosa miahy ny momba izao fiainana izao, mba hahafaly ny vavy, ka voazara izy. 
46N	7	34	0,00000	 Toy izany koa ny vehivavy; izay tsy manam-bady sy ny virjiny, dia miahy ny momba ny Tompo, mba ho masina ny vatana amam-panahiny; fa ny vehivavy izay manam-bady kosa dia miahy ny momba izao fiainana izao, mba hahafaly ny lahy. 
46N	7	35	0,00000	 Ny hahasoa anareo anie no nilazako izany, fa tsy ny hamadika anareo e! natoroko anareo ny tena mety hikambananareo amin'ny Tompo tsy aman-tsampona. 
46N	7	36	0,00000	 Raha misy mihevitra fa adidiny ny mampanam-bady ny zanany vavy, satria mety hahafa-baraka azy ny mamela azy hihoatra ny taom-panambadiana, dia aoka izy hanao izay tiany, fa tsy manota izy raha mamela azy hanam-bady. 
46N	7	37	0,00000	 Fa raha misy kosa tsy voatery, fa mahazo manaraka malalaka ny safidiny, ka nikasa mafy tao am-pony sy nanapa-kevitra hitana ny zanany vavy virjiny, dia manao tsara izy. 
46N	7	38	0,00000	 Koa tsara ny ataon'izay mampanam-bady ny zanany vavy, fa tsaratsara kokoa indray no ataon'izay tsy mampanam-bady azy. 
46N	7	39	0,00000	 Voafehy ny vavy raha mbola velona ny lahy; fa afa-manam-bady izay tiany izy rahefa maty ny lahy, nefa ao amin'ny Tompo ihany. 
46N	7	40	0,00000	 Sambatra kokoa anefa izy raha mipetraka amin'izao. Izany no hevitro: ary ataoko fa izaho koa dia manana ny Fanahin'Andriamanitra.
46N	8	1	0,00000	[NY AMIN'NY HENA NATERINA TAMIN'NY SAMPY - TSY TOKONY HANAFINTOHINA NY MALEMY] Ny amin'ny hena naterina tamin'ny sampy, dia fantatsika ihany, fa samy manam-pahalalana isika rehetra. Ny fahalalana anefa mampiebo, fa ny fitiavana no mampandroso. 
46N	8	2	0,00000	 Raha misy manao ny tenany ho mahalala zavatra, dia mbola tsy mahalala araka izay tokony hahalalany akory izy. 
46N	8	3	0,00000	 Fa raha misy tia an'Andriamanitra kosa dia fantany io. 
46N	8	4	0,00000	 Koa ny amin'ny mihinan-kena naterina tamin'ny sampy, dia fantatsika fa tsinontsinona ny sampy amin'izao tontolo izao, ary tsy misy Andriamanitra afa-tsy iray monja. 
46N	8	5	0,00000	 Na dia maro aza no antsoina hoe andriamanitra, na any an-danitra, na ety an-tany (mova tsy ny misy Andriamanitra maro sy tompo maro), 
46N	8	6	0,00000	 iray ihany no Andriamanitra amintsika, dia ny Ray izay nihavian'ny zavatra rehetra, ary ho azy isika; iray ihany no Tompo, dia Jeso-Kristy, izay nahariana ny zavatra rehetra sy nahariana antsika koa.
46N	8	7	0,00000	 Mbola tsy manana izany fahalalana izany avokoa anefa ny olona rehetra, fa ny sasany mbola manao ny sampy ho zavatra toy ny taloha ihany, ka nony mihinana ny hena naterina tamin'ny sampy, dia voaloto ny konsiansiny, satria mbola malemy. 
46N	8	8	0,00000	 Raha izay hanina fotsiny aloha, dia tsy mampaninona antsika amin'Andriamanitra akory, fa mihinana isika, tsy mahazo tombony; tsy mihinana koa, tsy maty antoka. 
46N	8	9	0,00000	 Tandremo anefa sao manafintohina ny malemy izany fahafahanareo izany. 
46N	8	10	0,00000	 Satria, raha hianao efa mahalala izao, no hitan'ny olona mipetraka eo amin'ny tempolin-tsampy, moa ny konsiansin'izay mbola malemy va tsy hampihinanana azy ny hena naterina tamin'ny sampy? 
46N	8	11	0,00000	 Ka very ny malemy noho ny fahalalanao, dia ny rahalahy nahafoizan'ny Kristy ny ainy. 
46N	8	12	0,00000	 Ary raha manota amin'ny rahalahinao toy izany hianao, sy manimba ny konsiansiny mbola malemy, dia manota amin'ny Kristy. 
46N	8	13	0,00000	 Koa raha izay hanina foana no hanafintohina ny rahalahiko, dia tsy hihinan-kena mandrakizay aho, mba tsy hanafintohina ny rahalahiko.
46N	9	1	0,00000	[NY RARINY SY HITSINY HO AN'NY APOSTOLY - NY AMIN'NY FAMOLAHAN-TENA] Tsy olona afaka va aho? Tsy Apostoly va aho? Tsy nahita an'i Jeso Tompontsika va aho? Moa hianareo tsy asako ao amin'ny Tompo?
46N	9	2	0,00000	 Na tsy Apostoly aza aho ho an'ny sasany, dia Apostoly ho anareo tokoa, satria hianareo no tombo-kase maha-Apostoly ahy ao amin'ny Tompo. 
46N	9	3	0,00000	 Izany no avaliko izay manadina ahy. 
46N	9	4	0,00000	 Moa tsy mahazo mihinana sy misotro va izahay? 
46N	9	5	0,00000	 Moa tsy mahazo mitondra anabavy miaraka aminay va izahay, tahaka ny ataon'ireo Apostoly sasany, sy ny rahalahin'ny Tompo, ary Sefasy? 
46N	9	6	0,00000	 Sa, izaho irery sy Barnabe ihany no tsy afa-mitsahatra amin'ny asa? 
46N	9	7	0,00000	 Zovy no mpiantafika miantoka ny fivelomany? Zovy no mpamboly voaloboka tsy mihinana ny voany? Zovy no mpiandry omby aman'osy tsy mivelona amin'ny rononony? 
46N	9	8	0,00000	 Moa araka ny hevitr'olombelona fotosiny ve no ilazako izany, sa mba lazain'ny Lalàna ihany koa izany? 
46N	9	9	0,00000	 Fa izao no voasoratra amin'ny Lalàn'i Moizy: Aza mamatotra ny vavan'ny omby mively vary. Ny omby ve no ahoan'Andriamanitra, 
46N	9	10	0,00000	 sa noho izahay indrindra no nilazany an'izany? Eny, noho izahay tokoa no nanoratana izany; satria izay miasa tany, tsy maintsy miasa amim-panantenana; ary izay mively vary, tsy maintsy mively amim-panantenana ny anjarany koa. 
46N	9	11	0,00000	 Ka raha namafy ny zava-panahy taminareo izahay, dia zava-dehibe ve raha mba mijinja ny anananareo araka ny nofo kosa? 
46N	9	12	0,00000	 Ary raha ny hafa aza afaka miombona amin'ny anananareo, tsy mainka va fa izahay? Tsy nampiasa izany fahefana izany anefa izahay, fa mihafy amin'ny zavatra rehetra mba tsy hanampontsampona ny Evanjelin'ny Kristy. 
46N	9	13	0,00000	 Tsy fantatrareo va fa izay manao ny raharaha masina dia mivelona amin'ny zavatry ny tempoly, ary izay manompo ao amin'ny otely, dia miombona amin'ny otely? 
46N	9	14	0,00000	 Toy izany koa no nandidian'ny Tompo fa izay mitory ny Evanjely, dia hahazo fivelomana amin'ny Evanjely. 
46N	9	15	0,00000	 Izaho anefa dia sady tsy nampiasa izany fahefana izany no tsy nanoratra ity ho toy ny hitaky izany hatao amiko. Aleoko maty, toy izay ny voninahitro amin'izany no hofoanan'olona. 
46N	9	16	0,00000	 Raha mitory ny Evanjely aho, dia tsy mba izany no voninahitro, fa adidy tsy maintsy efaiko izany, ka loza ho ahy raha tsy mitory ny Evanjely aho. 
46N	9	17	0,00000	 Raha safidim-poko fotsiny no anaovako izany, dia hoe mendri-baly aho; fa didy no anaovako azy, ka dia adidy napetraka hiandraiketako izany. 
46N	9	18	0,00000	 Inona àry no valisoa azoko? Izao ihany: mitory ny Evanjely aho, ary mitory azy maimaim-poana, fa tsy mampiasa ny fahefana ananako avy amin'ny Evanjely. 
46N	9	19	0,00000	 Eny, na dia olona afaka aza aho, ka tsy mpanompon'iza n'iza akory, dia nilatsaka ho mpanompon'ny olona rehetra kosa, mba hahazoako olona maromaro kokoa. 
46N	9	20	0,00000	 Tamin'ny Jody aho dia Jody, mba hahazoako ny Jody; 
46N	9	21	0,00000	 tamin'izay ambanin'ny Lalàna aho, dia nanao toy ny ambanin'ny Lalàna aho, dia nanao toy ny ambanin'ny Lalàna (na dia tsy ambanin'ny Lalàna aza), mba hahazoako izay ambanin'ny Lalàna; tamin'izay tsy manan-dalàna aho, dia toy ny tsy manan-dalàna (na dia tsy olona tsy manan-dalàna amin'Andriamanitra aza aho, fa ambanin'ny lalàn'ny Kristy), mba hahazoako ny tsy manan-dalàna; 
46N	9	22	0,00000	 tamin'ny malemy aho, dia hoatra ny malemy, mba hahazoako ny malemy. Eny, tonga toa azy rehetra tamin'ny olona rehetra aho, mba hamonjeko azy rehetra. 
46N	9	23	0,00000	 Ary noho ny Evanjely no nanaovako izany rehetra izany, mba hananako anjara aminy. 
46N	9	24	0,00000	 Tsy fantatrareo va fa maro no indray mihazakazaka ao amin'ny tany fifanalana hazakazaka, nefa iray monja no mahazo loka? Mihazakazaha toy izany mba hahazoanareo. 
46N	9	25	0,00000	 Ny mpifanala hazakazaka rehetra dia mahonon-tena amin'ny zavatra rehetra; nefa satro-boninahitra mora levona no tadiaviny, fa ny tsy ho levona mandrakizay kosa no antsika. 
46N	9	26	0,00000	 Raha izaho àry, dia mihazakazaka aho, nefa tsy manao mosalahy; mikapoka koa, nefa tsy toy ny mikapo-drivotra; 
46N	9	27	0,00000	 fa asiako mafy ny tenako, ary andevoziko mihitsy aza, sao ny sasany nitoriako, nefa ny tenako kosa ho very.
46N	10	1	0,00000	[ANATRA HO AN'NY MPINO ANKEHITRINY NY NANJÒ NY SASANY FAHINY - FIFADIANA NY SAKAFO FOMBAN-TSAMPY - FITSIPIKA SASANY HARAHINA] Fa tsy tiako tsy ho fantatrareo, ry rahalahy, fa tambanin'ny rahona ny razantsika rehetra; namaky ny ranomasina izy rehetra; 
46N	10	2	0,00000	 ary natao batemy tamin'i Moizy tao amin'ny rahona sy ny ranomasina izy rehetra; 
46N	10	3	0,00000	 hanina ara-panahy iray ihany no nohanin'izy rehetra; 
46N	10	4	0,00000	 ary fisotro ara-panahy iray ihany no nosotroin'izy rehetra, satria nisotro tamin'ny vatolampy ara-panahy izay nanaraka azy izy ireo, ary Kristy izany vatolampy izany. 
46N	10	5	0,00000	 Tsy sitrak'Andriamanitra anefa ny ankabiazan'izy ireny, fa lambam-bary tany an'efitra.
46N	10	6	0,00000	 Ary izany zavatra izany dia tonga mba ho anatra ho antsika, mba tsy hitsiriritra ny ratsy isika, toy ny nitsiriritan'ireny, 
46N	10	7	0,00000	 mba tsy ho tonga mpanompo sampy hianareo, toy ny sasany tamin'ireny, araka ny voasoratra hoe: Nipetraka hihinana sy hisotro ny olona, dia nitsangana hilalao; 
46N	10	8	0,00000	 mba tsy hijangajanga isika, tahaka ny sasany tamin'ireny, ka telo arivo sy roa alina izy no maty indray andro monja. 
46N	10	9	0,00000	 Eny, aoka isika tsy haka fanahy ny Kristy, tahaka ny nakan'ny sasany tamin'ireny fanahy azy, ka matin'ny bibilava izy ireny; 
46N	10	10	0,00000	 ary aoka hianareo tsy himonjomonjo tahaka ny sasany tamin'ireny, ka matin'ny anjely mpandringana izy ireny. 
46N	10	11	0,00000	 Nozoin'izany rehetra izany izy ireny mba ho anatry ny sasany; ary nosoratana izany mba ho fananarana antsika tratr'izao andro farany izao. 
46N	10	12	0,00000	 Koa aoka àry izay manao ny tenany ho mijoro tsara hitandrina sao lavo. 
46N	10	13	0,00000	 Tsy nisy fakam-panahy namely anareo afa-tsy izay zakan'ny olombelona ihany; ary mahatoky Andriamanitra, ka tsy hamela anareo halaim-panahy mihoatra noho izay zakanareo, fa isam-pankam-panahy dia hasiany fialana tsara mba hahazakanareo azy. 
46N	10	14	0,00000	 Noho izany, ry malala, halaviro ny fanompoan-tsampy. 
46N	10	15	0,00000	 Miteny aminareo toy ny amin'ny olona manan-tsaina aho, ka tsaraonareo izay lazaiko. 
46N	10	16	0,00000	 Moa ny kalisim-pisaorana izay isaorantsika, tsy firaisana amin'ny ran'ny Kristy va? Ary moa ny mofo izay vakintsika, tsy firaisana amin'ny tenan'ny Kristy va? 
46N	10	17	0,00000	 Satria iray ihany ny mofo, ka dia tena iray ihany koa isika na dia maro aza, fa mofo iray ihany no iombonantsika rehetra. 
46N	10	18	0,00000	 Jereo ange Israely araka ny nofo e: moa tsy mpiombona amin'ny otely va, ireo mihinana amin'ny fanatitra atao sorona? 
46N	10	19	0,00000	 Inona àry no lazaiko? Moa mba zavatra ihany va ny hena naterina tamin'ny sampy; na moa mba zavatra koa va ny sampy? 
46N	10	20	0,00000	 Tsia, fa ny zavatra aterin'ny jentily ho fanatitra, dia ataony sorona amin'ny demony, fa tsy amin'Andriamanitra, ka tsy tiako ho mpiombona amin'ny demony hianareo. Tsy azonareo atao ny sady hisotro amin'ny kalisin'ny Tompo no hisotro amin'ny kalisin'ny demony koa; 
46N	10	21	0,00000	 tsy azonareo atao ny sady hihinana amin'ny latabatry ny Tompo no hihinana amin'ny latabatry ny demony koa. 
46N	10	22	0,00000	 Te-hampahasaro-piaro ny Tompo angaha isika? Mahery noho izy va isika? 
46N	10	23	0,00000	 Tsy misy fady ny zavatra rehetra nefa tsy àry mahasoa avokoa izy rehetra; tsy misy fady ny zavatra rehetra, nefa tsy àry mahasoa fanahin'olona avokoa izy rehetra. 
46N	10	24	0,00000	 Aza misy mitady ny ho an'ny tenany, fa ny ho an'ny namana. 
46N	10	25	0,00000	 Hano avokoa izay amidy any an-tsena, fa aza manontany akory noho ny fieritreretana, 
46N	10	26	0,00000	 satria an'Andriamanitra daholo ny tany sy ny zavatra rehetra ao aminy. 
46N	10	27	0,00000	 Raha misy tsy mpino manasa anareo, ka te-handeha hianareo, dia hano izay arosony anareo; ary aza manontany akory noho ny fieritreretana. 
46N	10	28	0,00000	 Fa raha misy manao aminareo hoe: Natao fanatitra tamin'ny sampy io, no aza mihinana, noho ilay nilaza sy noho ny konsiansy. 
46N	10	29	0,00000	 Ny konsiansy antsoiko amin'izany, dia tsy ny anao, fa ny an'ny hafa; satria ahoana no ifehezan'ny konsiansin'olon-kafa ny fahafahako? 
46N	10	30	0,00000	 Raha misaotra koa aho no mihinana, ahoana no anomezan-tsiny ahy amin'ny zavatra anaovako fisaorana? 
46N	10	31	0,00000	 Koa na mihinana na misotro hianareo, na inona na inona ataonareo, dia ataovy ho voninahitr'Andriamanitra izany rehetra izany. 
46N	10	32	0,00000	 Aza manao izay hanafintohina ny Jody, na ny jentily, na ny Eglizin'Andriamanitra, 
46N	10	33	0,00000	 fa toy ny ataoko, dia manao izay hahafaly ny olona rehetra amin'ny zavatra rehetra aho, ka tsy mitady ny ho an'ny tenako, fa ny ho an'ny be sy ny maro, mba ho voavonjy izy rehetra.
46N	11	1	0,00000	[FANAO METY HO AN'NY VEHIVAVY NY MISARON-DOHA AO AM-PIANGONANA - MISY TSY METY NY NANAOVAN'NY KORINTIANA NY FANASAN'NY TOMPO - NY NANAOVAN'NY TOMPO NY EOKARISTIA] Makà tahaka ahy, toy ny akako tahaka ny Kristy. 
46N	11	2	0,00000	 Midera anareo aho, fa sady mahatsiaro ahy amin'ny zavatra rehetra hianareo no mitana tsara ny fampianarako, araka ny nanomezako azy anareo. 
46N	11	3	0,00000	 Tiako ho fantatrareo fa ny Kristy no lohan'ny lehilahy rehetra; ny lehilahy lohan'ny vehivavy; ary Andriamanitra no lohan'ny Kristy. 
46N	11	4	0,00000	 Ny lehilahy rehetra mivavaka na maminany, dia manala baraka ny lohany raha misaron-doha; 
46N	11	5	0,00000	 fa ny vehivavy rehetra mivavaka na maminany kosa, dia manala baraka ny lohany raha tsy misaron-doha, satria hoatra ny voaharatra izy amin'izany. 
46N	11	6	0,00000	 Raha tsy hisaron-doha ny vehivavy, dia aoka hihety izy; ary raha mahamenatra azy ny mihety na mihara-bolo, dia aoka hisaron-doha izy. 
46N	11	7	0,00000	 Ny lehilahy no tokony tsy hisaron-doha, satria endrika sy voninahitr'Andriamanitra izy; fa ny vehivavy kosa no voninahitry ny lehilahy;
46N	11	8	0,00000	 satria tsy ny vehivavy no nihavian'ny lehilahy, fa ny lehilahy no nihavian'ny vehivavy; 
46N	11	9	0,00000	 ary tsy ny lehilahy no natao ho an'ny vehivavy fa ny vehivavy no natao ho an'ny lehilahy. 
46N	11	10	0,00000	 Izany no mahamety ny hananan'ny vehivavy sarim-pahefan'ny lehilahy eo amin'ny lohany, noho ny amin'ny anjely. 
46N	11	11	0,00000	 Noho ny lahatry ny Tompo anefa, dia tsy misy vehivavy raha tsy eo ny lehilahy, ary tsy misy lehilahy raha tsy eo ny vehivavy; 
46N	11	12	0,00000	 satria ny vehivavy moa nalaina avy amin'ny lehilahy; ny lehilahy, ateraky ny vehivavy; fa ny zavatra rehetra kosa avy amin'Andriamanitra. 
46N	11	13	0,00000	 Hianareo ihany no aoka hitsara: manendrika ny vehivavy va ny mivavaka amin'Andriamanitra tsy misaron-doha? 
46N	11	14	0,00000	 Na izao fombantsika olombelona izao aza, moa tsy maneho amintsika va fa raha lehilahy no lava volo dia henatra ho azy izany? 
46N	11	15	0,00000	 fa raha vehivavy kosa no lava volo dia voninahitra ho azy izany, satria ny volo no natao ho saron-dohany. 
46N	11	16	0,00000	 Ary raha ady hevitra no tadiavin'ny sasany, dia tsy mba fombantsika izany, na fomban'ny Eglizin'Andriamanitra. 
46N	11	17	0,00000	 Tsy izany ihany no andidiako anareo, fa mba misy tsy iderana anareo, dia ny iangonanareo tsy hihatsara fa hiharatsy. 
46N	11	18	0,00000	 Fa voalohany, reko fa raha miangona hanao fivoriana hianareo, dia misy fisarahana eo aminareo; ary mba misy inoako ihany izany; 
46N	11	19	0,00000	 satria tsy maintsy misy andaniny maro eo aminareo, mba hihariharian'izay olona voazaha toetra eo aminareo. 
46N	11	20	0,00000	 Ka raha miangona hianareo, dia tsy mba ny fanasan'ny Tompo intsony no haninareo, 
46N	11	21	0,00000	 fa eo am-pihinanana dia samy homana ny sakafony avy aloha hianareo, ka ny sasany noana, ny sasany kosa mamo! 
46N	11	22	0,00000	 Tsy manan-trano hihinanana sy hisotroana va hianareo? Sa manazimba ny tranon'Andriamanitra, ka sahy manome henatra ny tsy manana? Inona no holazaiko aminareo? Hidera anareo va aho? Tsia, tsy hidera anareo amin'izany velively aho!
46N	11	23	0,00000	 Fa izao no noraisiko tamin'ny Tompo sy nafindrako taminareo kosa: tamin'ny alina namadihana azy iny Jeso, dia nandray mofo, 
46N	11	24	0,00000	 ka nony efa nisaotra izy, dia namaky azy sy nanao hoe: Raiso ary hano, ity no vatako ho anareo; manaova izao ho fahatsiarovana ahy. 
46N	11	25	0,00000	 Toy izany koa, nony efa nihinana, dia noraisiny ny kalisy, ary hoy izy: Ity kalisy ity no fanekena vaovao amin'ny rako; manaova izao ho fahatsiarovana ahy, isaky ny misotro hianareo. 
46N	11	26	0,00000	 Fa isaky ny mihinana ity mofo ity sy misotro amin'ity kalisy ity hianareo, dia manambara ny fahafatesan'ny Tompo mandra-pihaviny. 
46N	11	27	0,00000	 Koa na zovy na zovy mihinana ny mofo, na misotro amin'ny kalisin'ny Tompo tsy amim-pahamendrehana, dia meloka amin'ny vatana sy ny ran'ny Tompo. 
46N	11	28	0,00000	 Aoka àry handini-tena ny olona, izay vao hihinana ny mofo sy hisotro amin'ny kalisy; 
46N	11	29	0,00000	 fa izay mihinana sy misotro tsy amim-pamantarana ny vatan'ny Tompo, dia mihinana sy misotro fanamelohana ny tenany. 
46N	11	30	0,00000	 Izany no mahabe marary sy farofy eo aminareo, ary maro aza no maty. 
46N	11	31	0,00000	 Raha mitsara tena isika, dia tsy hotsaraina. 
46N	11	32	0,00000	 Ary isika no tsaraina sy faizin'ny Tompo, dia ny mba tsy hanamelohana antsika miaraka amin'izao tontolo izao.
46N	11	33	0,00000	 Aoka àry hifampiandry hianareo, ry rahalahy, raha miangona ho amin'ny fanasana. 
46N	11	34	0,00000	 Ary raha misy noana, aoka hihinana any an-tranony izy, mba tsy ho fanamelohana anareo no hiangonanareo. Ny zavatra sisa dia halahatro rahefa tonga aho.
46N	12	1	0,00000	[NY AMIN'NY FANOMEZAM-PAHASOAVANA SAMIHAFA - TENA IRAY ISIKA, KA TSY MAINTSY MIFANAMPY] Ary ny amin'ny fanomezam-pahasoavana, ry rahalahy, dia tsy tiako ny tsy hahalalanareo izany. 
46N	12	2	0,00000	 Fantatrareo fa fony mbola jentily hianareo, dia nentina tany amin'ny sampy moana, araka izay nitondrana anareo tany. 
46N	12	3	0,00000	 Koa mampahafantatra anareo aho fa tsy misy olona ampitenenin'ny Fanahin'Andriamanitra ka hanao hoe: Anatema Jeso; ary tsy misy afa-milaza hoe: Jeso no Tompo, raha tsy amin'ny Fanahy Masina.
46N	12	4	0,00000	 Maro samihafa ny fanomezana, nefa iray ihany ny Fanahy; 
46N	12	5	0,00000	 maro samihafa ny fanompoana, nefa ny Tompo iray ihany; 
46N	12	6	0,00000	 ary maro samihafa ny asa, nefa iray ihany Andriamanitra, izay manao ny zavatra rehetra amin'ny olona rehetra. 
46N	12	7	0,00000	 Samy omena ny fanomezana maneho ny Fanahy izy tsirairay avy, mba hahasoa ny be sy ny maro. 
46N	12	8	0,00000	 Fa ny anankiray omen'ny Fanahy teny fahendrena, ny anankiray teny fahalalana, araka io Fanahy io ihany; 
46N	12	9	0,00000	 ny anankiray finoana, araka io Fanahy io ihany; ny anankiray fahazoa-manasitrana, mbola avy amin'io Fanahy io ihany koa; 
46N	12	10	0,00000	 ny anankiray, ny manao fahagagana; ny anankiray, ny maminany; ny anankiray, ny mahafantatra ny fanahy samihafa; ny anankiray miteny fiteny samihafa, ary ny anankiray, ny mandika teny. 
46N	12	11	0,00000	 Fanahy iray ihany anefa no manao izany rehetra izany, sy mizarazara azy amin'ny isan'olona, araka ny sitra-pony.
46N	12	12	0,00000	 Fa toy ny maha-iray ny vatana, na dia maro rantsana aza, sy toy ny maha-vatana iray ny rantsam-batana, na dia maro aza izy, dia toy izany koa ny Kristy. 
46N	12	13	0,00000	 Fa Fanahy iray ihany no nanaovana batemy antsika rehetra, mba ho vatana iray ihany isika, na Jody na jentily, na andevo na olom-potsy; ary Fanahy iray ihany no nampisotroana antsika rehetra. 
46N	12	14	0,00000	 Koa ny vatana dia tsy rantsam-batana iray ihany, fa maro. 
46N	12	15	0,00000	 Raha ny tongotra hanao hoe: Tsy isan'ny vatana aho, satria tsy tànana, dia izany ve no tsy haha-isan'ny vatana azy? 
46N	12	16	0,00000	 Ary raha ny sofina hanao hoe: Tsy isan'ny vatana aho, satria tsy maso, dia izany ve no tsy haha-isan'ny vatana azy? 
46N	12	17	0,00000	 Raha maso avokoa ny vatana, inona indray no ho fandrenesana? Ary raha fandrenesana avokoa, inona indray no ho fanamboloana? 
46N	12	18	0,00000	 Rantsam-batana maro anefa no efa nalahatr'Andriamanitra eo amin'ny vatana, araka izay itiavany azy avy. 
46N	12	19	0,00000	 Ka raha rantsam-batana iray ihany izy rehetra, aiza izay vatana? 
46N	12	20	0,00000	 Koa maro àry ny rantsam-batana, fa iray ihany ny vatana. 
46N	12	21	0,00000	 Ny maso tsy mahazo manao amin'ny tànana hoe: Tsy mila anao aho; ny loha tsy mahazo milaza amin'ny tongotra hoe: Tsy mila anareo aho. 
46N	12	22	0,00000	 Fa ny rantsam-batana izay miseho ho malemilemy kokoa aza no vao mainka ilaintsika kokoa; 
46N	12	23	0,00000	 ary ny rantsam-batana izay ataontsika ho kely voninahitra kokoa aza no omentsika voninahitra bebe kokoa. Koa ny tsy misy hajany ao amintsika no hajaintsika kokoa; 
46N	12	24	0,00000	 fa izay mendrika rahateo tsy mila izany. Satria tamin'ny nanaovan'Andriamanitra ny vatana, dia izay kely voninahitra kokoa no nalahany homena voninahitra bebe kokoa, 
46N	12	25	0,00000	 mba tsy hisy fisarahana eo amin'ny vatana, fa mba hifanasoa avokoa ny rantsam-batana rehetra. 
46N	12	26	0,00000	 Koa raha mijaly ny rantsam-batana iray, dia miara-mijaly avokoa ny rantsam-batana rehetra; fa raha mahazo voninahitra kosa ny rantsam-batana iray, dia miara-mifaly ny rantsam-batana rehetra.
46N	12	27	0,00000	 Hianareo no vatan'ny Kristy, ka samy rantsam-batany manaraka ny laharany tsirairay avy. 
46N	12	28	0,00000	 Ao amin'ny Eglizy dia izao no nandaharan'Andriamanitra ny sasany: voalohany Apostoly, faharoa mpaminany; fahatelo mpampianatra; manaraka izany dia ireo nahazo fanomezana hanao fahagagana, hahasitrana ny marary, hanampy, hitondra, hiteny fiteny samihafa tsy fantatra, handika teny. 
46N	12	29	0,00000	 Moa Apostoly izy rehetra? Moa mpaminany izy rehetra? Moa mpampianatra izy rehetra? 
46N	12	30	0,00000	 Moa manao fahagagana izy rehetra? Moa nahazo fanomezana hanasitrana izy rehetra? Moa miteny fiteny samihafa tsy fantatra izy rehetra? Moa mandika teny izy rehetra? 
46N	12	31	0,00000	 Fa ny fanomezana ambony indrindra no irio mafy, dia izao làlana tsara indrindra hatoroko anareo izao.
46N	13	1	0,00000	[NY FITIAVANA NO FANOMEZANA AMBONY INDRINDRA] Na dia miteny amin'ny fitenin'ny olona sy ny anjely aza aho, nefa tsy manana ny fitiavana, dia tonga varahina maneno sy kipantsona mikarantsana fotsiny aho. 
46N	13	2	0,00000	 Na dia nahazo fanomezana haminany aza aho, ka mahalala ny zava-miafina rehetra, sy manana ny fahalalana rehetra, ary manana ny finoana rehetra, hatramin'ny mahafindra tendrombohitra aza, raha tsy manana ny fitiavana, dia tsinontsinona aho. 
46N	13	3	0,00000	 Na dia zaraiko ho an'ny mahantra aza ny fananako rehetra, ka atolotro hodorana mbamin'ny tenako, raha tsy manana ny fitiavana aho, dia tsy mahasoa ahy akory izany rehetra izany. 
46N	13	4	0,00000	 Ny fitiavana dia sady mahari-po no malemy fanahy; ny fitiavana dia tsy mialona, tsy manaonao foana, tsy mieboebo; 
46N	13	5	0,00000	 tsy manao ny tsy mendrika, tsy mitady ny ho azy, tsy mora tezitra, tsy manao an-dolom-po; 
46N	13	6	0,00000	 tsy mifaly noho ny tsy marina ataon'ny olona, fa mifaly noho ny fahamarinany; 
46N	13	7	0,00000	 manala tsiny ny zavatra rehetra, mino ny zavatra rehetra, manantena ny zavatra rehetra, mandefitra ny zavatra rehetra.
46N	13	8	0,00000	 Ny fitiavana dia tsy hanam-pahataperana. Fa raha ny faminaniana kosa dia hisy farany, ny fitenenana fiteny tsy fantatra dia hitsahatra, ary ny fahalalana dia hiato. 
46N	13	9	0,00000	 Satria tapany ny fahalalantsika, tapany koa ny faminaniantsika: 
46N	13	10	0,00000	 ka rahefa tonga ny feno dia foana ny tapany. 
46N	13	11	0,00000	 Fony mbola zaza aho, dia niteny toy ny zaza, nihevitra toy ny zaza, nisaina toy ny zaza; fa nony lehilahy aho dia nialako ny fanahin-jaza. 
46N	13	12	0,00000	 Ankehitriny mizaha ao amin'ny fitaratra isika, ka tsy mahita mazava; fa rahatrizay, hifanatrika; ankehitriny, tapany no fantatro; fa rahatrizay, hahalala tsara toy ny nahafantarana ahy aho. 
46N	13	13	0,00000	 Ary ankehitriny, ireto telo ireto no mitoetra: ny finoana, ny fanantenana, ny fitiavana; fa ny fitiavana no lehibe indrindra amin'ireo.
46N	14	1	0,00000	[NY AMIN'NY FITENENANA AMIN'NY TENY TSY FANTATRA - ILAINA KOKOA NY FAMINANIANA SY FANDIKAN-TENY - FITSIPIKA HARAHINA RAHA MISY MITENY AMIN'NY FITENY TSY FANTATRA, NA MAMINANY - NY AMIN'NY VEHIVAVY AO AM-PIANGONANA] Miezaha mitady ny fitiavana; fa maniria koa ny zava-panahy, fa indrindra ny faminaniana. 
46N	14	2	0,00000	 Fa izay miteny amin'ny teny tsy fantatra, dia tsy miteny amin'ny olona fa miteny amin'Andriamanitra, satria tsy misy mahalala izay lazainy, fa fanahy no itenenany zava-miafina. 
46N	14	3	0,00000	 Ary izay maminany kosa, dia miteny amin'ny olona ka mahasoa ny fanahiny, mankahery azy, ary manala alahelo azy. 
46N	14	4	0,00000	 Izay miteny amin'ny teny tsy fantatra dia mahasoa ny tenany ihany; fa izay maminany kosa dia mahasoa ny Eglizy. 
46N	14	5	0,00000	 Koa tiako ny hitenenanareo rehetra amin'ny fiteny tsy fantatra, nefa aleoko aza ny haminanianareo; satria ny maminany no ambony noho ny miteny amin'ny teny tsy fantatra, afa-tsy raha adika ny teniny, mba hahazoan'ny Eglizy soa. 
46N	14	6	0,00000	 Hevero ange, ry rahalahy: raha mankany aminareo aho, ka fiteny tsy fantatro no itenenako, fa tsy fanambarana, na fahalalana, na faminaniana, na fampianarana no itenenako aminareo, inona no soa ho vitako aminareo? 
46N	14	7	0,00000	 Raha tsy feo miavakavaka mazava no avoaky ny zavatra tsy manana aina, toy ny sodina na lokanga, ahoana no hahafantatrana izay hira atao, na amin'ny sodina, na amin'ny lokanga? 
46N	14	8	0,00000	 Ary raha feo hafahafa no avoaky ny trompetra, zovy no hioman-kiady? 
46N	14	9	0,00000	 Mba toy izany koa hianareo: raha tsy teny mazava no avoaky ny vavanareo, hatao ahoana no fahalalana izay lazainareo? Dia hiteny amin'ny rivotra hianareo. 
46N	14	10	0,00000	 Na maro samihafa aza ny fitenin'ny olona amin'izao tontolo izao, dia tsy misy manam-peo tsy misy heviny na dia iray aza. 
46N	14	11	0,00000	 Nefa raha tsy mahalala ny hevitry ny feo aho, dia ho mpiberoberoka foana amiko ilay miteny; ary ho mpiberoberoka foana amin'ilay miteny aho. 
46N	14	12	0,00000	 Koa aoka hianareo izay fatra-paniry ny fanomezam-pahasoavana, mba ny hampandrosoana ny Eglizy no hotadiavinareo hananana be indrindra.
46N	14	13	0,00000	 Noho izany, aoka izay miteny amin'ny teny tsy fantatra hangataka mba hahay mandika teny koa. 
46N	14	14	0,00000	 Fa raha mivavaka amin'ny fiteny tsy fantatra aho, dia mivavaka ihany ny fanahiko, fa ny saiko no tsy mahazo vokatra. 
46N	14	15	0,00000	 Hatao ahoana àry? Izao: sady hivavaka amin'ny fanahy aho no hivavaka amin'ny saina koa; sady hihira amin'ny fanahy aho no hihira amin'ny saina koa. 
46N	14	16	0,00000	 Fa raha mivavaka amin'ny fanahy fotsiny hianao, hataon'ny ankapobem-piangonana ahoana no famaly amena ny fisaoranao, nefa tsy fantany akory izay lazainao? 
46N	14	17	0,00000	 Hianao hahavita fisaorana kanto tokoa, fa ny hafa no tsy hahazo soa. 
46N	14	18	0,00000	 Misaotra an'Andriamanitra aho, fa miteny amin'ny teny tsy fantatra mihoatra noho hianareo rehetra aho; 
46N	14	19	0,00000	 nefa ao am-piangonana, dia aleoko manao teny dimy hampianarako ny hafa amin'ny saiko, toy izay hanao teny iray alina amin'ny teny tsy fantatra. 
46N	14	20	0,00000	 Ry rahalahy, aoka tsy ho zaza amin'ny fisainana hianareo, fa aoka ho zaza amin'ny faharatsiana; mitsangàna ho lehilahy amin'ny fisainana e. 
46N	14	21	0,00000	 Voasoratra ao amin'ny Lalàna hoe: Amin'ny olona hafa fiteny, sy amin'ny molotry ny olon-kafa no hitenenako amin'ity firenena ity; ary na dia amin'izany aza, dia mbola tsy hihaino ahy ihany izy, hoy ny Tompo. 
46N	14	22	0,00000	 Koa ny fiteny tsy fantatra àry, dia famantarana amin'ny tsy mino, fa tsy amin'ny mino; ary ny faminaniana kosa no amin'ny mino, fa tsy amin'ny tsy mino. 
46N	14	23	0,00000	 Raha vory ny mpiangona rehetra, ka miteny amin'ny fiteny tsy fantatra izy rehetra, ary miditra kosa ny tsy mahay sy ny tsy mino, moa tsy holazainy hoe very saina hianareo? 
46N	14	24	0,00000	 Fa raha samy maminany daholo kosa, no miditra ny tsy mino, na ny tsy mahay, dia ho voan'ny anatra ataon'izy rehetra izy, sady hotsarain'izy rehetra; 
46N	14	25	0,00000	 voaseho miharihary ny zava-takona ao am-pony, ka hiankohoka hitsaoka an'Andriamanitra izy, ary hilaza fa eo aminareo tokoa Andriamanitra! 
46N	14	26	0,00000	 Hatao ahoana àry, ry rahalahy? Raha miangona hianareo, ka samy manana ny azy: ny sasany, hira; ny sasany, fampianarana; ao ny manana fanambarana, ao ny manana fiteny tsy fantatra, ary misy manana fandikan-teny: dia aoka hatao fampandrosoana ny namana ny zavatra rehetra. 
46N	14	27	0,00000	 Raha misy miteny amin'ny fiteny tsy fantatra, dia aoka ho roa na telo raha dia be, ka hifandimby; ary aoka hisy iray mandika teny. 
46N	14	28	0,00000	 Fa raha tsy misy mpandika teny, dia aoka hangina izy eo amin'ny Eglizy, ka hiteny amin'ny tenany sy amin'Andriamanitra. 
46N	14	29	0,00000	 Ary ny amin'ny mpaminany kosa, dia aoka ho roa na telo no hiteny, fa ny sisa kosa hamantatra. 
46N	14	30	0,00000	 Raha misy mahazo fanambarana anefa amin'izay mipetraka, dia aoka hangina ny voalohany; 
46N	14	31	0,00000	 satria mahazo mifandimby maminany hianareo rehetra, mba hahazoan'ny rehetra fianarana sy famporisihana. 
46N	14	32	0,00000	 Ary ny fanahy mampaminany dia zakain'izy mpaminany, 
46N	14	33	0,00000	 satria Andriamanitra tsy mba Andriamanitry ny tabataba, fa Andriamanitry ny fiadanana.
46N	14	34	0,00000	 Araka ny fanao amin'ny Eglizin'ny olona masina rehetra, dia aoka hangina ny vehivavy ao am-piangonana; fa tsy tandrifin'azy ny miteny ao, ka dia aoka hanoa izy, sady araka ny voalazan'ny Lalàna koa izany. 
46N	14	35	0,00000	 Raha misy zavatra sasany tiany hofotorana, dia aoka ho any an-trano izy no hanontany ny lahy; fa mahamenatra raha vehivavy no hiteny ao am-piangonana. 
46N	14	36	0,00000	 Moa hianareo va no nihavian'ny tenin'Andriamanitra, sa dia ao aminareo ihany no tongany? 
46N	14	37	0,00000	 Raha misy manao azy ho mpaminany, na manana ny Fanahy, dia aoka ho fantany tsara fa didin'ny Tompo izay soratako ho anareo, 
46N	14	38	0,00000	 ka raha tsy te-hahalala izy, dia aoka tsy hahalala. 
46N	14	39	0,00000	 Koa amin'izany àry, ry rahalahy, maniria mafy ny haminany, ary aza mandrara tsy hiteny amin'ny fiteny tsy fantatra; 
46N	14	40	0,00000	 fa indrindra: aoka hatao amim-pahamendrehana sy filaminana avokoa ny zavatra rehetra.
46N	15	1	0,00000	[NY AMIN'NY FITSANGANAN'NY MATY - LAZAINY ALOHA NY NITSANGANAN'NY KRISTY - RAHA NITSANGANA NY KRISTY, DIA MISY TOKOA NY FITSANGANAN'NY MATY - HAIN'ANDRIAMANITRA ATAO NY MANANGANA NY MATY - NY HO TOETR'IZAY TAFATSANGANA] Ampahatsiaroviko anareo, ry rahalahy, ny Evanjely notoriko taminareo, izay noraisinareo, sy niorenanareo, 
46N	15	2	0,00000	 ary hahazoanareo famonjena, raha tànanareo araka ny nitoriako azy taminareo; afa-tsy raha hoe ninonino foana hianareo. 
46N	15	3	0,00000	 Izao no zavatra nampianariko anareo ho isan'ny zavatra voalohany indrindra, araka ny nandraisako azy: maty noho ny fahotantsika ny Kristy, araka ny Soratra Masina; 
46N	15	4	0,00000	 dia nalevina izy, sy nitsangana tamin'ny andro fahatelo, araka ny Soratra Masina; 
46N	15	5	0,00000	 ary niseho tamin'i Sefasy, vao tamin'ny roa ambin'ny folo. 
46N	15	6	0,00000	 Manaraka izany dia niseho tamin'ny rahalahy tsy omby diman-jato izy, ary mbola velona mandraka ankehitriny ny ankamaroan'ireny, fa ny sasany ihany no efa nody mandry. 
46N	15	7	0,00000	 Rahefa izany, dia niseho tamin'i Jakoba izy, vao tamin'ny Apostoly rehetra. 
46N	15	8	0,00000	 Ary faran'izy rehetra, mba nisehoany koa aho, dia izaho izay toy ny tsy tonga volana. 
46N	15	9	0,00000	 Fa ambany indrindra amin'ny Apostoly aho, ary tsy mendrika hantsoina hoe Apostoly akory aza, satria nanenjika ny Eglizin'Andriamanitra aho; 
46N	15	10	0,00000	 saingy ny fahasoavan'Andriamanitra no naha-toy izao ahy. Tsy foana tao amiko anefa ny fahasoavana, fa niasa bebe kokoa noho izy rehetra aho; na tsy izaho, fa ny fahasoavan'Andriamanitra niaraka tamiko. 
46N	15	11	0,00000	 Koa izany àry no torinay, na izaho na izy ireo; ary izany koa no ninoanareo.
46N	15	12	0,00000	 Raha torina ho nitsangana tamin'ny maty àry ny Kristy, ahoana ity ilazàn'ny sasany aminareo hoe: tsy misy fitsanganan'ny maty? 
46N	15	13	0,00000	 Raha tsy misy ny fitsanganan'ny maty, na dia ny Kristy aza tsy nitsangana tamin'ny maty; 
46N	15	14	0,00000	 ary raha tsy nitsangana tamin'ny maty ny Kristy, dia foana ny tori-teninay, foana koa ny finoanareo! 
46N	15	15	0,00000	 Izahay aza dia ho hita fa vavolombelona mandainga ny amin'Andriamanitra, satria tombotomboka foana no nilazanay an'Andriamanitra ho nanangana ny Kristy tamin'ny maty, nefa tsy natsangany izy tsinona raha marina fa tsy mitsangana ny maty. 
46N	15	16	0,00000	 Fa na dia ny Kristy aza dia tsy nitsangana tamin'ny maty, raha tsy mitsangana ny maty. 
46N	15	17	0,00000	 Ary raha tsy mitsangana ny maty, dia foana ny finoanareo; mbola ao aminareo ihany ny fahotanareo, 
46N	15	18	0,00000	 ary very ry zareo nody mandry ao amin'ny Kristy. 
46N	15	19	0,00000	 Ka dia isika no ho fara fahoriana indrindra amin'ny olon-drehetra, raha amin'ity fiainana ity ihany no anantenantsika ny Kristy. 
46N	15	20	0,00000	 Tsy izany anefa, fa efa nitsangana tamin'ny maty tokoa ny Kristy, ary izy no santatr'izay efa nody mandry; 
46N	15	21	0,00000	 satria olona iray no nihavian'ny fahafatesan'ny olona ka dia olona iray koa no ihavian'ny fitsanganan'ny maty; 
46N	15	22	0,00000	 ary toy ny ahafatesan'ny olon-drehetra ao amin'i Adama, no hahaveloman'ny olon-drehetra ao amin'ny Kristy, 
46N	15	23	0,00000	 fa manaraka ny laharany avy: ny Kristy no santatra, dia izay an'ny Kristy amin'ny andro hihaviany. 
46N	15	24	0,00000	 Rahefa afaka izany, tonga ny farany, dia rahatrizay hatolony amin'Andriamanitra sy amin'ny Ray ny fanjakana, rahefa levony avokoa ny fanapahana sy ny fahefana ary ny hery rehetra. 
46N	15	25	0,00000	 Satria tsy maintsy manjaka izy ambara-panaony ny fahavalony rehetra eo ambanin'ny tongony. 
46N	15	26	0,00000	 Ny fahafatesana no fahavalo farany horesena, fa ny zavatra rehetra efa nampanekeny ho eo ambanin'ny tongony. 
46N	15	27	0,00000	 Ary rahefa nataony hoe: Nampanekena ny zavatra rehetra, dia fantatra mazava fa tsy anisan'izany izay nampanaiky azy ny zavatra rehetra. 
46N	15	28	0,00000	 Koa rahefa nampanekena azy ny zavatra rehetra, na izy Zanaka koa aza dia hanaiky izay nampanaiky azy ny zavatra rehetra, mba ho zavatra rehetra amin'izy rehetra Andriamanitra. 
46N	15	29	0,00000	 Raha tsy izany, ahoana ny amin'ireny atao batemy ho an'ny maty ireny? Raha tsy mitsangana velively ny maty, nahoana ireny no atao batemy ho azy? 
46N	15	30	0,00000	 Ary ahoana no dia anaovanay vy very ny ainay mandrakariva? 
46N	15	31	0,00000	 Marina amin'ny reharehako ao amin'ny Kristy Jeso Tompontsika noho ny aminareo, ry rahalahy, raha tsy isan'andro aho no toa ho faty ihany e! 
46N	15	32	0,00000	 Raha araka izay hevitr'olombelomana fotsiny no niadiako tamin'ny biby dia tany Efezy, dia inona no soa azoko amin'izany? Raha tsy mitsangana ny maty, aoka hihinana sy hisotro isika, fa rahampitso dia ho faty e! 
46N	15	33	0,00000	 Aza mety hofitahina hianareo, fa ny fiarahana amin'ny ratsy manimba ny fitondran-tena tsara. 
46N	15	34	0,00000	 Mifohaza marina, ary aza manota: fa ny sasany izany dia tsy mahalala an'Andriamanitra akory e; hampahamenatra anareo no ilazako izany.
46N	15	35	0,00000	 Fa hisy hanao hoe: Hatao ahoana no fanangana ny maty? Vatana toy inona no hiverenany? 
46N	15	36	0,00000	 Ry adala, tsy maintsy maty aloha izay afafinao, vao velona indray. 
46N	15	37	0,00000	 Ary raha mamafy hianao, tsy ny tenan'izay ho avy no afafinao, fa ny voa fotsiny ihany, na voam-bary izany, na voan-javatra hafa; 
46N	15	38	0,00000	 dia vao Andriamanitra no manome tena azy araka izay tiany; samy omeny tena manaraka ny karazany avy ny voa rehetra. 
46N	15	39	0,00000	 Tsy mitovy ny nofo rehetra, fa hafa ny an'ny olona, hafa ny an'ny biby; hafa ny an'ny vorona, hafa ny an'ny hazandrano. 
46N	15	40	0,00000	 Misy tenan-javatra any an-danitra, misy tenan-javatra etý an-tany, fa hafa noho ny an'ny etý an-tany ny famirapiratry ny tenan-javatra any an-danitra;
46N	15	41	0,00000	 hafa ny famirapiratry ny masoandro, hafa ny famirapiratry ny volana, hafa ny famirapiratry ny kintana; ary na ny samy kintana aza, samy manana ny famirapirany. 
46N	15	42	0,00000	 Toy izany koa ny fitsanganan'ny maty; mety lò izy no afafy, fa tsy mety lò no atsangana; 
46N	15	43	0,00000	 tsy misy hajany izy no afafy, fa be voninahitra no atsangana; malemy izy no afafy, fa mahery no atsangana; 
46N	15	44	0,00000	 vatana manana aina fotsiny no afafy, fa vatana ara-panahy no atsangana. Fa misy vatana manana aina fotsiny, ary misy vatana ara-panahy; izany no voasoratra hoe: 
46N	15	45	0,00000	 Adama, lehilahy voalohany, natao aina mahavelona; fa Adama faharoa kosa natao fanahy mahavelona. 
46N	15	46	0,00000	 Tsy ny ara-pahany anefa no natao voalohany, fa ny manana aina fotsiny, vao ny ara-panahy. 
46N	15	47	0,00000	 Avy amin'ny tany ny olona voalohany, ka tany; fa avy amin'ny lanitra kosa ny olona faharoa, ka lanitra. 
46N	15	48	0,00000	 Manahaka ny tany izay rehetra tany; ary manahaka ny lanitra izay rehetra lanitra. 
46N	15	49	0,00000	 Ary toy ny nitondrantsika ny endriky ny tany no nitondrantsika ny endriky ny lanitra koa.
46N	15	50	0,00000	 Fa izao indrindra no dia lazaiko, ry rahalahy: tsy mahazo mandova ny fanjakan'Andriamanitra ny nofo aman-drà, ary tsy handova ny tsy fahalòvana ny fahalòvana. 
46N	15	51	0,00000	 Indro, milaza zava-miafina aminareo aho: tsy hody mandry avokoa isika rehetra, fa hovana isika rehetra. 
46N	15	52	0,00000	 Rahefa maneno ny trompetra farany, fa hotsofina ny trompetra, dia hitsangana miaraka amin'ny vava ny maty tsy ho lò intsony, ary hovàna indray mipy maso monja isika. 
46N	15	53	0,00000	 Fa ity mety lò ity, tsy maintsy hitafy ny tsy fahalòvana; ary ity mety maty ity, hitafy ny tsy fahafatesana. 
46N	15	54	0,00000	 Ary rahefa mitafy ny fahalòvana ity mety lò ity, ka mitafy ny tsy fahafatesana ity mety maty ity, dia ho tanteraka amin'izay ny teny voasoratra hoe: Efa noresena ny fahafatesana ka levona. 
46N	15	55	0,00000	 Ry fahafatesana ô! aiza ny fandresenao? Ry fahafatesana ô! aiza ny fanindronanao? 
46N	15	56	0,00000	 Fa ny fahotana no fanindronan'ny fahafatesana; ary ny Lalàna no herin'ny fahotana. 
46N	15	57	0,00000	 Isaorana anie Andriamanitra, izay nanome antsika ny fandresena, amin'ny alalan'i Jeso-Kristy Tompontsika!
46N	15	58	0,00000	 Koa amin'izany, ry rahalahy malalako, aoka hianareo hiorina mafy, tsy hiova, hahefa be mandrakariva amin'ny asan'ny Tompo, fa fantatrareo fa tsy foana ao amin'ny Tompo tsy akory ny fisasaranareo.
46N	16	1	0,00000	[NY AMIN'NY FAMORIAM-BOLA - MIKASA HO ANY KORINTO I PAOLY - TENY FARANY SY FANAOVAM-BELOMA] Ary ny amin'ny famoriam-bola ho an'ny olona masina, dia mba manaova koa hianareo, toy ny nasaiko nataon'ny Eglizy rehetra any Galatia. 
46N	16	2	0,00000	 Amin'ny andro voalohany isan-kerinandro, dia samia hianareo manokan-javatra any an-tranony, sy mandatsa-drakitra araka izay azony atao avy, mba ho vita rahateo ny famoriam-bola rahefa tonga aho. 
46N	16	3	0,00000	 Ka rahefa tonga aho, dia hanendry olona hianareo hampitondraiko taratasy hanatitra ny fiantranareo any Jerosalema. 
46N	16	4	0,00000	 Ary raha mendrika ny fankanesako any aza izany, dia hiaraka amiko izy ireo.
46N	16	5	0,00000	 Ho any aminareo aho rahefa namaky an'i Masedonia, fa hamaky an'i Masedonia aho. 
46N	16	6	0,00000	 Ary angamba hitoetoetra any aminareo aho, na handany ny ririnina any aza, dia hianareo no hanatitra ahy any amin'izay halehako rehetra any. 
46N	16	7	0,00000	 Tsy dia ny hamangy anareo toy ny mandalo fotsiny no kasaiko amin'ity, fa ny hitoetra elaela no antenaiko, raha sitra-pon'ny Tompo. 
46N	16	8	0,00000	 Hijanona ao Efezy anefa aho, hatramin'ny Pentekoty, 
46N	16	9	0,00000	 satria varavarana lehibe no mivoha ho ahy hahazoako miasa tsara, nefa maro ny mpanohitra. 
46N	16	10	0,00000	 Rahefa tonga atý aminareo Timote, ataovy izay tsy hananany tahotra eo aminareo, fa manao ny asan'ny Tompo toa ahy izy. 
46N	16	11	0,00000	 Koa aoka tsy hisy hanao tsinontsinona azy. Atero izy ho tonga soa aman-tsara atý amiko, fa miandry azy mbamin'ny rahalahy sasany aho. 
46N	16	12	0,00000	 Ary ny amin'i Apolo rahalahintsika, dia niangavy mafy taminy aho mba hiara-mandeha amin'ny rahalahy sasany hankany aminareo izy, saingy tsy mbola sitrany ny handeha ankehitriny, fa rahefa misy hahafahany dia ho avy ihany izy. 
46N	16	13	0,00000	 Miambena, mahareta amin'ny finoana, misehoa ho lehilahy, ary mahereza fo. 
46N	16	14	0,00000	 Ataovy amim-pitiavana ny zavatra rehetra. 
46N	16	15	0,00000	 Izao koa no hafatra ataoko aminareo, ry rahalahy: fantatrareo fa ry Stefanasy, dia voaloham-bokatra tany Akaia, sady nanokan-tena hanampy ny olona masina, 
46N	16	16	0,00000	 ka aoka hianareo hanaiky amim-panajana ny olona mendrika toy ireny, sy izay rehetra miara-miasa sy misasatra amin'ny asa toy izany. 
46N	16	17	0,00000	 Faly aho noho ny nahatongavan'i Stefanasy sy Fortonato ary Akaiko, fa ireo no nanao izay tsy efanareo. 
46N	16	18	0,00000	 Namelombelona ny fanahiko sy ny anareo koa izy ireo; ka mahaiza manaja ny olona toy ireny.
46N	16	19	0,00000	 Manao veloma anareo ny Eglizy rehetra atý Asia; manao veloma anareo indrindra ao amin'ny Tompo Akilasy sy Prisila mbamin'ny Eglizy izay ao an-tranony. 
46N	16	20	0,00000	 Manao veloma anareo ny rahalahy rehetra. Mifanaova veloma amin'ny fanorohana masina.
46N	16	21	0,00000	 Izaho Paoly, manao veloma anareo, amin'ny sora-tànako. 
46N	16	22	0,00000	 Raha misy tsy an'i Jeso-Kristy Tompontsika, dia aoka ho voaozona izy! Maran-Atha (Tamy ny Tompontsika). 
46N	16	23	0,00000	 Ho aminareo anie ny fahasoavan'i Jeso-Kristy Tompo. 
46N	16	24	0,00000	 Ny fitiavako dia ao aminareo rehetra ao amin'ny Kristy Jeso. Amena.
47N	1	1	0,00000	[FIARAHABANA - FANALANA ALAHELO AZON'I PAOLY TAO ANATIN'NY FAHORIANA MARO - TSY NAMITAKA IZY, NA NANAO KITOATOA, FA VOAMPANGA TSY MARINA] Paoly Apostolin'i Jeso-Kristy, noho ny sitra-pon'Andriamanitra, sy Timote rahalahy, mamangy ny Eglizin'Andriamanitra izay any Korinto, mbamin'ny olona masina rehetra eran'i Akaia manontolo: 
47N	1	2	0,00000	 ho aminareo anie ny fahasoavana amam-piadanana avy amin'Andriamanitra Raintsika sy Jeso-Kristy Tompo. 
47N	1	3	0,00000	 Isaorana anie Andriamanitra, Rain'i Jeso-Kristy Tompontsika, sy Rain'ny famindram-po, ary Andriamanitry ny fanalana alahelo rehetra, 
47N	1	4	0,00000	 izay manafaka alahelo anay amin'ny fahorianay rehetra, mba hahazoanay manafaka alahelo ny tra-pahoriana rehetra, amin'ny fanalana alahelo noraisinay taminy. 
47N	1	5	0,00000	 Fa araka ny haben'ny fijalian'ny Kristy mihatra aminay no haben'ny fanalana alahelo azonay amin'ny alalan'ny Kristy koa. 
47N	1	6	0,00000	 Raha azom-pahoriana izahay, dia ho fanalana alahelo sy famonjena anareo izany; ary raha alana alahelo izahay, dia ho fanalana alahelo anareo koa izany, fa mahatonga anareo handefitra tsara ireny fahoriana entinay ireny ihany. 
47N	1	7	0,00000	 Ary mafy ny fanantenanay ny aminareo, satria fantatray fa toraka ny niombonanareo tamin'ny fahoriana no hiombonanareo amin'ny fanalana alahelo koa. 
47N	1	8	0,00000	 Tsy tianay tsy ho fantatrareo, ry rahalahy, ny amin'ny fahoriana nanjò anay tany Asia, fa novesarana tsy eran'ny aina sy tafahoatra ny zakanay izahay, ka efa tsy nanampo izay ho velona intsony; 
47N	1	9	0,00000	 fa toa efa renay ao amin'ny tenanay ny didim-pahafatesana mba tsy hitokianay amin'ny tenanay intsony, fa amin'Andriamanitra izay manangana ny maty. 
47N	1	10	0,00000	 Izy no nanafaka anay tamin'izao fahafatesana efa hamely izao, sy manafaka anay ankehitriny, ary mbola antenainay hanafaka any aoriana koa, 
47N	1	11	0,00000	 indrindra fa raha manampy anay amin'ny fivavahana koa hianareo; dia ho maro ny mpisaotra noho ny fahasoavana azonay, satria maro no nangataka nahazoanay azy. 
47N	1	12	0,00000	 Fa izao no voninahitray: ny konsiansinay no vavolombelona fa tamim-pahatsoram-po sy tamin-kitsim-po teo anatrehan'Andriamanitra, ary tsy tamin'ny fahendren'ny nofo, fa tamin'ny fahasoavan'Andriamanitra, no nitondranay tena tamin'izao tontolo izao, fa indrindra taminareo. 
47N	1	13	0,00000	 Izay vakinareo sy fantatrareo tsara ihany no soratanay aminareo; ary manantena aho fa ho fantatrareo hatramin'ny farany 
47N	1	14	0,00000	 (sady maro aza no efa mahalala anay tsara; fa izahay moa voninahitrareo, hianareo koa ho voninahitray toy izany, amin'ny andron'i Jeso-Kristy Tompontsika. 
47N	1	15	0,00000	 Noho izany fahatokiana izany, tao aloha dia nikasa hankaty aminareo aho mba hahazoanareo soa indroa: 
47N	1	16	0,00000	 hihazo any aminareo aho aloha rahefa mankany Masedonia, ary ho any aminareo indray rahefa miverina avy any, dia hianareo no hanatitra ahy any Jodea. 
47N	1	17	0,00000	 Ka moa niovaova hevitra foana va aho raha nanao izany hevitra izany? Sa araka ny nofo no anaovako fikasana, ka dia misy "eny" sy "tsia" ato amiko? 
47N	1	18	0,00000	 Araka ny maha-marina fa mahatoky Andriamanitra no tsy maha-"eny" sy "tsia" ny teninay taminareo. 
47N	1	19	0,00000	 Satria ny Zanak'Andriamanitra dia Kristy Jeso, izay notorinay sy Silvano ary Timote taminareo, tsy nisy "eny" sy "tsia", fa "eny" ihany no tao aminy. 
47N	1	20	0,00000	 Fa na firy na firy fampanantenana avy amin'Andriamanitra, dia tao amin'i Jeso ihany ny "eny", ka dia amin'ny alalany sy amin'ny asanay koa no anaovana "Amena", mba ho voninahitr'Andriamanitra. 
47N	1	21	0,00000	 Ary tsy iza no mampaharitra anay mbaminareo ao amin'ny Kristy, fa Andriamanitra, izay naha-voahosotra antsika, 
47N	1	22	0,00000	 sy nanisy tombo-kase antsika koa, ary nanome ny Fanahy ho antoka ao am-pontsika. 
47N	1	23	0,00000	 Ary mianiana amin'ny fanahiko aho, sy miantso an'Andriamanitra ho vavolombelona fa fitsitsiako anareo no mbola tsy nankanesako aty Korinto indray; 
47N	1	24	0,00000	 tsy dia hoe hanao jàdona amin'ny finoanareo izahay (sanatria), fa miara-miasa hampandroso ny hafalianareo; raha ny finoana, dia efa miorina tsara hianareo.
47N	2	1	0,00000	[NY ANTONY TSY NANKANESANY TANY KORINTO - NY AMIN'NY HAMELANA AN'ILAY NANAO RATSY (I KOR. V) - NY DIA NALEHANY, SY NY VOKATRY NY FISASARANY] Ny tsy hiverina indray any aminareo amin'alahelo àry no hevitra tapaka tao am-poko; 
47N	2	2	0,00000	 satria raha mampalahelo anareo aho, iza indray àry no hampifaly ahy, afa-tsy izay nampalaheloviko ihany? 
47N	2	3	0,00000	 Hany antony nanoratako toy izany taminareo, dia ny mba tsy hahazoako alahelo amin'ireo tokony hifaliako, rahefa tonga aho, satria matoky anareo rehetra aho fa raisinareo ho fifalianareo rehetra koa ny fifaliako. 
47N	2	4	0,00000	 Eny, tamim-pahoriana lehibe, sy tamin'alahelo nahahontsa ny foko, ary tamin-dranomaso be no nanoratako taminareo, tsy ny mba hampalahelo anareo anefa, fa ny mba hahafantaranareo ny haben'ny fitiavako anareo.
47N	2	5	0,00000	 Raha nisy nahatonga alahelo, dia tsy izaho no nampalaheloviny, fa hianareo rehetra no mba nisy nampalahelovany anareo ihany (tsy te-hamely azy mafy loatra aho). 
47N	2	6	0,00000	 Ampy ho an'izany olona izany ny famaizana efa nataon'ny maro aminareo, 
47N	2	7	0,00000	 ka dia ny mamela sy mampifaly azy aza no tokony hataonareo izao, fandrao dia reraky ny alahelo tafahoatra indray izy. 
47N	2	8	0,00000	 Koa mihanta aminareo aho mba ho amim-pitiavana lehibe no handraisanareo azy. 
47N	2	9	0,00000	 Izaho no manoratra aminareo koa anie, dia ny mba hitsapako anareo, na hanaiky ahy amin'ny zavatra rehetra hianareo na tsia e. 
47N	2	10	0,00000	 Izay avelanareo heloka dia avelako koa; fa raha ny amiko, izay heloka navelako, raha mba nisy navelako, dia noho ny aminareo, sy teo imason'ny Kristy no namelako azy, 
47N	2	11	0,00000	 mba tsy ho voan'ny teti-dratsin'i Satana isika, fa fantatsika ny hafetseny. 
47N	2	12	0,00000	 Nony tonga tany Troasy hitory ny Evanjelin'ny Kristy aho, na dia novohana varavarana tao amin'ny Tompo aza, 
47N	2	13	0,00000	 dia tsy nandry ny fanahiko, satria tsy hitako tao Tito rahalahiko; ka nanao veloma ny olona aho, dia lasa nankany Masedonia. 
47N	2	14	0,00000	 Fa isaorana anie Andriamanitra izay manome anay voninahi-pandresena mandrakariva ao amin'ny Kristy Jeso, sy mitondra anay hanely ny hanitry ny fahalalana azy hatraiza hatraiza. 
47N	2	15	0,00000	 Fa hanitry ny Kristy ho an'Andriamanitra izahay, na amin'izay voavonjy, na amin'izay very: amin'ny sasany moa, fofom-pahafatesana hahafaty; fa amin'ny sasany kosa, fofom-piainana hahavelona. 
47N	2	16	0,00000	 Zovy àry no tandrifiny hahavita asa toy izany? 
47N	2	17	0,00000	 Fa tsy mba toy ny sasany izay mampifaho ny tenin'Andriamanitra izahay, fa tsy misy famahony sy araka ny nanomezan'Andriamanitra azy no itorianay azy eo anatrehan'Andriamanitra, ao amin'ny Kristy.
47N	3	1	0,00000	[ANDRIAMANITRA IHANY NO IANKINANY - AMBONY NY MPANDRAHARAHA AMIN'NY LALÀM-BAOVAO] Moa midera tena indray va izahay? Sa mila taratasy tahaka ny sasany filazan-tsoa anay na ho any aminareo, na avy any aminareo? 
47N	3	2	0,00000	 Hianareo no taratasinay voasoratra ato am-ponay, sady fantatra sy vakin'ny olon-drehetra. 
47N	3	3	0,00000	 Eny, miseho miharihary fa hianareo no taratasin'ny Kristy, nampanoratiny anay, tsy tamin'ny ranomainty, fa tamin'ny Fanahin'Andriamanitra velona; ary tsy tamin'ny takela-bato fisaka, fa tamin'ny takela-nofo kosa, dia ny fonareo izany.
47N	3	4	0,00000	 Ary Andriamanitra ihany no anananay izao fahasahianay izao, amin'ny alalan'ny Kristy. 
47N	3	5	0,00000	 Tsy ny tenanay akory no ampy hahahevitra zavatra toy ny avy amin'ny tenanay; Andriamanitra ihany no ihavian'ny fahampiany. 
47N	3	6	0,00000	 Izy ihany koa no maha-ampy anay ho mpandraharaha amin'ny fanekena vaovao, tsy mpandraharaha amin'ny soratra anefa, fa mpandraharaha amin'ny fanahy, satria ny soratra mahafaty, fa ny fanahy no mahavelona. 
47N	3	7	0,00000	 Ary raha ny fandraharaham-pahafatesana voasoratra tamin'ny vato aza nohodidinim-boninahitra, ka tsy nahabanjina ny tavan'i Moizy ny zanak'Israely, noho ny famirapiratry ny voninahiny mandalo foana, 
47N	3	8	0,00000	 tsy mainka va fa ny fandraharaham-panahy no hohodidinim-boninahitra? 
47N	3	9	0,00000	 Eny, raha ny fandraharahana ny fanamelohana aza nisy voninahitra, dia vao mainka hanan-tombom-boninahitra ny fandraharahana ny fahamarinana; 
47N	3	10	0,00000	 ka tsy azo lazaina ho voninahitra akory ny an'ilay voalohany, raha oharina amin'ny an'ity ankehitriny ambony lavitra. 
47N	3	11	0,00000	 Satria raha nomem-boninahitra ilay nandalo, vao mainka ho be voninahitra ity maharitra.
47N	3	12	0,00000	 Noho izahay manana izany fanantenana izany àry, dia sahy tokoa izahay, 
47N	3	13	0,00000	 ka tsy mba manao tahaka an'i Moizy izay nanarona ny tavany mba tsy hahitan'ny zanak'Israely tao aminy ny hahataperan'ny fandraharahana mandalo. 
47N	3	14	0,00000	 Fa toa nihajamba ny sain'izy ireo, satria mandraka ankehitriny dia tsy nesorina taminy, fa mbola ao ihany, izany saron-tava izany raha mamaky ny tenin'ny fanekena taloha izy, fa ao amin'ny Kristy ihany moa no anesorana izany. 
47N	3	15	0,00000	 Mandraka ankehitriny, isaky ny vakina ny tenin'i Moizy, dia toa misy sarona manarona ny fon'izy ireo; 
47N	3	16	0,00000	 fa rahefa mitodika ny Tompo kosa izy, dia hoesorina ny sarona. 
47N	3	17	0,00000	 Ary tsy iza izany fanahy izany fa ny Tompo; ary izay itoeran'ny fanahin'ny Tompo no misy ny fahafahana. 
47N	3	18	0,00000	 Koa isika rehetra dia tsy mba voasaron-tava, fa mibanjina ny voninahitry ny Tompo toy ny amin'ny fitaratra; sady ovain'izy Tompo izay fanahy, handray izany endrika izany sy hitombo fahazavana lalandava.
47N	4	1	0,00000	[MANDEHA SY MITORY TSY AN-KINAFINAFINA IZY - NY MAFY MANJÒ NY APOSTOLY - NY ANANTENANY NY VONINAHITRA HO AVY] Koa tsy ketraka izahay, manana izany fandraharahana izany, araka ny famindram-po natao taminay; 
47N	4	2	0,00000	 sanatriavinay ny zava-mahamenatra atao an-katakonana; tsy mandeha an-kafetsena izahay, na manampoka ny tenin'Andriamanitra; fa asehonay tsotra izao ny marina, ka tonga mendrika hitokian'ny olon-drehetra eo anatrehan'Andriamanitra izahay. 
47N	4	3	0,00000	 Matoa misy miafina ny Evanjelinay, dia amin'izay manary tena no iafenany, 
47N	4	4	0,00000	 izany hoe amin'ireo tsy mino nohajambain'ny andriamanitr'izao tontolo izao mba tsy hiposahan'ny fahazavam-boninahitry ny Evanjelin'ny Kristy, izay endrik'Andriamanitra. 
47N	4	5	0,00000	 Fa tsy tenanay no torinay, fa Kristy Jeso Tompo, ary izahay dia mpanomponareo noho ny amin'i Jeso. 
47N	4	6	0,00000	 Satria, Andriamanitra izay nandidy hoe: Aoka ny maizina no hiposahan'ny mazava, no nanazava ny fonay, mba hampahazavanay ny fahalalana ny voninahitr'Andriamanitra, izay mitaratra amin'ny tavan'ny Kristy.
47N	4	7	0,00000	 Siny tany anefa no itondranay izany rakitra izany, mba hiharihary fa avy amin'Andriamanitra ny halehiben'ny herin'ny Evanjely, fa tsy avy aminay. 
47N	4	8	0,00000	 Poritina hatraiza hatraiza izahay, nefa tsy tery; ampahorina, nefa tsy mamoy fo; 
47N	4	9	0,00000	 enjehina, nefa tsy afoy; azera, nefa tsy toro; 
47N	4	10	0,00000	 entinay amin'ny vatanay lalandava ny fahafatesan'i Jeso, mba hisehoan'ny fiainan'i Jeso amin'ny vatanay koa. 
47N	4	11	0,00000	 Fa na dia velona aza izahay, dia atolotra ho amin'ny fahafatesana mandrakariva noho ny amin'i Jeso, mba hisehoan'ny fiainan'i Jeso amin'ny nofonay mety maty. 
47N	4	12	0,00000	 Koa ny fahafatesana no miasa ao aminay, fa ny fiainana kosa ao aminareo. 
47N	4	13	0,00000	 Noho izahay manana ilay Fanahin'ny finoana voasoratra hoe: Nino aho, ka niteny, dia mino koa izahay, ka miteny. 
47N	4	14	0,00000	 Satria fantatray fa izay nanangana an'i Jeso Tompo tamin'ny maty, dia hanangana anay miaraka amin'i Jeso koa, sy hanolotra anay aminy miaraka aminareo. 
47N	4	15	0,00000	 Fa noho ny aminareo no anaovana izany rehetra izany, mba homena be ny fahasoavana, ka hitombo be ny fisaoran'ny maro ho voninahitr'Andriamanitra. 
47N	4	16	0,00000	 Izany no tsy mahakivy anay; satria na mihalevona aza ny tenanay ivelany, dia havaozina isan'andro kosa ny tenanay anatiny. 
47N	4	17	0,00000	 Fa ho anay, ny fahoriana kely amin'ny fotoana ankehitriny dia mahavokatra voninahitra lehibe mihoa-pampana maharitra mandrakizay; 
47N	4	18	0,00000	 fa tsy mibanjina ny hita izahay, fa ny tsy hita; satria ny hita, mandalo, fa ny tsy hita no maharitra mandrakizay.
47N	5	1	0,00000	[MANIRY HIALA AMIN'IZAO FIAINANA IZAO IZY MBA HIARAKA AMIN'NY KRISTY - MANERY AZY MAFY NY NITIAVAN'NY KRISTY ANTSIKA] Fantatray fa rahefa rava ity trano lay itoeranay eto an-tany ity, manan-trano tsy nataon-tànan'olona, fa narafitr'Andriamanitra izahay, dia trano haharitra mandrakizay any an-danitra. 
47N	5	2	0,00000	 Koa misento ao anatin'ity izahay, fa maniry mafy hitafy ny tranonay avy any an-danitra, 
47N	5	3	0,00000	 raha mbola hita mitafy anefa izahay, fa tsy mitanjaka. 
47N	5	4	0,00000	 Satria raha mbola amin'ity trano lay ity koa izahay, dia misento, fa maniry ny tsy hoendahana, fa hitafy ny hafa koa ambonin'ity, mba hatelin'ny fiainana ny mety maty. 
47N	5	5	0,00000	 Ary tsy iza no namboatra antsika ho amin'izany, fa Andriamanitra izay efa nanome antsika ny santatry ny Fanahy ihany.
47N	5	6	0,00000	 Koa noho izahay manana mandrakariva izany toky izany, sady mahalala fa lavitra ny Tompo izahay raha mbola mitoetra amin'ny vatana koa 
47N	5	7	0,00000	 (satria finoana moa no andehanantsika, fa tsy fahitana), 
47N	5	8	0,00000	 dia izany toky izany no itiavanay kokoa ny miala amin'ny vatana, mba hitoetra eo akaikin'ny Tompo. 
47N	5	9	0,00000	 Ary izany ihany koa no ikelezanay aina mba hankasitrahan'ny Tompo, na mitoetra amin'ny vatana izahay na miala aminy. 
47N	5	10	0,00000	 Fa isika rehetra dia samy tsy maintsy hiseho amin'ny fitsaran'ny Kristy mba handraisantsika tsirairay avy izay tandrifin'ny asantsika fony mbola tao amin'ny vatana, na soa na ratsy izany.
47N	5	11	0,00000	 Koa noho ny fanananay fahatahorana ny Tompo no itadiavanay hampiaiky ny olona; fa Andriamanitra moa dia mahalala anay mazava, ary hianareo koa dia ataoko fa mahalala anay ao amin'ny konsiansinareo. 
47N	5	12	0,00000	 Tsy midera tena aminareo izahay, fa manome anareo izay ho azonareo hararaotina mba hireharehanareo ny aminay, sy hahazoanareo mamaly izay mitady voninahitra amin'ny fisehoana fotsiny, fa tsy amin'ny ao am-po; 
47N	5	13	0,00000	 dia izao: very saina moa izahay, ho an'Andriamanitra; mitombin-tsaina kosa indray, ho anareo. 
47N	5	14	0,00000	 Fa terin'ny fitiavan'ny Kristy antsika izahay, satria fantatray marina fa maty ho an'ny olona rehetra ny olona iray, ka dia maty koa izy rehetra; 
47N	5	15	0,00000	 ary maty ho an'ny olona rehetra izy, mba tsy ho velona ho an'ny tenany intsony izay velona, fa ho an'izay maty sy nitsangana ho azy ireo.
47N	5	16	0,00000	 Koa dia tsy mahalala olona araka ny nofo intsony izahay; ary na dia nahalala ny Kristy araka ny nofo aza izahay; dia tsy araka izany intsony no ahalalanay azy ankehitriny. 
47N	5	17	0,00000	 Noho izany, na iza na iza ao amin'ny Kristy, dia zava-boary vaovao izy, ka lasa ny zavatra taloha, fa indro tonga vaovao ny zavatra rehetra. 
47N	5	18	0,00000	 Ary tsy iza no nihavian'izany zavatra rehetra izany, fa Andriamanitra, izay nampihavana antsika aminy indray tamin'ny alalan'i Jeso-Kristy, sady nanome anay ny fandraharaham-pihavanana; 
47N	5	19	0,00000	 satria Andriamanitra no nampihavana an'izao tontolo izao aminy indray, tamin'ny alalan'i Jeso-Kristy, ka tsy nitana ny fahotan'ny olona, sy nametraka ny teny fampihavanana taminay. 
47N	5	20	0,00000	 Koa sady solon'ny Kristy àry izahay no irak'Andriamanitra koa, ka tahaka an'Andriamanitra no mananatra, sy toy ny tenan'ny Kristy no mihanta aminareo hoe: Mihavàna re amin'Andriamanitra hianareo! 
47N	5	21	0,00000	 Fa he ity izy: Ilay tsy nahalala ota, dia nataony ota ho antsika, mba ho tonga fahamarinan'Andriamanitra ao aminy isika!
47N	6	1	0,00000	[NY NISASARANY MAFY HO AZY REHETRA - NY TSY TOKONY HIKAMBANANA AMIN'NY TSY MPINO] Ka noho izahay mpiara-miasa aminy àry dia mihanta aminareo izahay mba tsy handray foana ny fahasoavan'Andriamanitra hianareo; 
47N	6	2	0,00000	 fa hoy izy: Tamin'ny fotoana tsara, nihaino anao aho; ary tamin'ny androm-pamonjena, namonjy anao aho: indro, ankehitriny no fotoana tsara; indro, ankehitriny no androm-pamonjena 
47N	6	3	0,00000	 sady tsy avelanay hisy manafintohina izay rehetra ataonay, mba tsy ho azo tsinina ny fandraharahanay, 
47N	6	4	0,00000	 fa mainka ny zavatra rehetra entinay hahamendrika ny tenanay araka ny mety amin'ny mpandraharahan'Andriamanitra: dia faharetana lehibe amin'ny fahoriana, amin'ny fahaterena, amin'ny fahantrana, 
47N	6	5	0,00000	 amin'ny kapoka, amin'ny tranomaizina, amin'ny tabataba, amin'ny fisasarana, amin'ny fiaretan-tory, amin'ny fifadian-kanina; 
47N	6	6	0,00000	 ary fahadiovan-toetra, fahalalana, faharetam-po, hamoram-panahy, ny Fanahy Masina, fitiavana tsy mihatsaravelatsihy, 
47N	6	7	0,00000	 tory teny marina, ny herin'Andriamanitra, ny fiadian'ny fahamarinana, na amin'ny an-kavanana na amin'ny an-kavia; 
47N	6	8	0,00000	 na omem-boninahitra na alam-baraka, na ratsy laza na tsara laza; honoina ho mpamitaka, nefa mpilaza ny marina; ho olon-tsy fantatra, nefa fantatra tsara; 
47N	6	9	0,00000	 sy ho efa ho faty, nefa indro fa velona; ho faizina mafy, nefa tsy maty tsy akory; 
47N	6	10	0,00000	 ho ampalahelovina, nefa faly mandrakariva; ho mahantra, nefa nampanan-karena ny maro; ho tsy manana na inona na inona, nefa manana ny zavatra rehetra. 
47N	6	11	0,00000	 Ry Korintiana ô! misokatra aminareo ny vavanay, ary malalaka koa ny fonay. 
47N	6	12	0,00000	 Ny ato anatinay tsy mba ety ho anareo, fa ny ao am-ponareo no netenareo, 
47N	6	13	0,00000	 ka mbà mamaly toy izany, fa zanaka no itenenako anareo: mba halalaho koa ny fonareo.
47N	6	14	0,00000	 Aza manao fikambanan-jioga hafahafa amin'ny tsy mpino hianareo; satria, inona moa no ikambanan'ny fahamarinana sy ny faharatsiana? Na inona no iraisan'ny mazava sy ny maizina? 
47N	6	15	0,00000	 Ary inona no ifanarahan'ny Kristy sy Beliala? Na inona no iombonan'ny mpino amin'ny tsy mpino? Inona no ifankahazoan'ny tempolin'Andriamanitra sy ny sampy? 
47N	6	16	0,00000	 Fa isika no tempolin'Andriamanitra velona, araka ny lazain'izy Andriamanitra hoe: Honina eo aminy aho, ary handeha eo aminy; dia izaho no ho Andriamanitr'izy ireo, ary izy ho vahoakako. 
47N	6	17	0,00000	 Noho izany hoy ny Tompo, mialà aminy hianareo, ka misaraha; fa aza mikasika ny maloto; 
47N	6	18	0,00000	 dia horaisiko hianareo, ka izaho ho Rainareo, ary hianareo ho zanako lahy sy ho zanako vavy, hoy ny Tompo mahefa ny zavatra rehetra.
47N	7	1	0,00000	[NY IFALIANY NY AMIN'IZY IREO, SY NY FITIAVANY AZY - NY SOA AZO TAMIN'ILAY TARATASINY VOALOHANY - NY NIARAHANY NIFALY TAMIN'I TITO NOHO NY AMIN'IZY IREO] Noho isika manana ireo teny fampanantenana ireo àry, ry malala, dia aoka isika hanadio tena ho afaka amin'ny lotom-panahy amam-batana rehetra, ary hanatanteraka ny fanamasinan-tena amin'ny fahatahorana an'Andriamanitra.
47N	7	2	0,00000	 Ataovy omby anay ny fonareo. Fa izahay tsy nanisy ratsy olona, na nanimba olona, na nanambaka olona, na iza na iza.
47N	7	3	0,00000	 Tsy ny hanameloka anareo no ilazako izany, fa vao eo aho no nilaza fa ao am-ponay hianareo, ka miara-maty sy miara-belona isika. 
47N	7	4	0,00000	 Hianareo no itokisako indrindra, hianareo no reharehako lehibe; ka feno fanalana alahelo aho, ary vonton-kafaliana tokoa, na dia ao anatin'ny fahorianay rehetra aza. 
47N	7	5	0,00000	 Fa hatramin'ny nahatongavanay tany Masedonia, dia tsy nisy hiainan'ny nofonay, fa nozoin'izao fahoriana rehetra izao izahay: dia ady teo ivelany, sy tahotra tato anatiny. 
47N	7	6	0,00000	 Nefa kosa, Andriamanitra ilay mpanafaka alahelo ny ory dia nanafaka alahelo anay tamin'ny nahatongavan'i Tito, 
47N	7	7	0,00000	 ary tsy tamin'ny nahatongavany ihany, fa tamin'ny fanalana alahelo azony taminareo koa, satria notantarainy taminay ny fanirianareo, ny fitomanianareo, ary ny fitiavanareo ahy, ka hafaliana moa izany no ahy tamin'izany!
47N	7	8	0,00000	 Koa na dia nampalahelo anareo tamin'ny taratasiko aza aho, dia tsy manenina amin'izany intsony, na dia efa nanenina ihany aza; fantatro fa nampalahelo anareo vetivety iihany tokoa izany taratasy izany, 
47N	7	9	0,00000	 nefa faly aho ankehitriny, tsy noho hianareo nalahelo, fa noho ny alahelonareo nampibebaka anareo; satria alahelo araka an'Andriamanitra ny anareo, ka tsy faty antoka ho anareo avy aminay izany na dia kely aza: 
47N	7	10	0,00000	 fa ny alahelo araka an'Andriamanitra dia miasa fibebahana mahavonjy, ka tsy anenenana; fa ny alahelon'izao tontolo izao no miasa hahatonga fahafatesana. 
47N	7	11	0,00000	 Ary akory izato vokatr'izany alahelonareo araka an'Andriamanitra izany! Fa he izato fahazotoana tongany aminareo! endrey izany fanamarinana ny tenanareo! Eny, fahatezerana re izany! tahotra re izany! faniriana re izany! zotom-po re izany! famaizana re izany! Fatratra mihitsy ny nampisehoanareo fa nadio hianareo ny amin'izany raharaha izany!
47N	7	12	0,00000	 Koa raha nanoratra taminareo aho, dia tsy noho ilay nanisy ratsy, na noho ilay nasian-dratsy, fa ny mba hihariharian'ny fahazotoanareo hahafa-po anay eo anatrehan'Andriamanitra.
47N	7	13	0,00000	 Dia izany àry no nanafaka alahelo anay. Sady vao mainka niampy indray izany fanalana alahelo izany, noho ny hafalianay nandre ny hafalian'i Tito, fa namelombelona ny fanahiny hianareo rehetra.
47N	7	14	0,00000	 Ary na mba nirehareha ny aminareo eo anatrehan'i Tito koa aza aho, dia tsy nahamenatra ahy izany, satria noho izahay samy nilaza ny marina taminareo mandrakariva, dia marina ny reharehako ny aminareo tamin'i Tito.
47N	7	15	0,00000	 Ary raha mahatsiahy ny nanekenareo azy izy, sy ny nandraisanareo azy tamin-tahotra aman-kovitra lehibe, dia vao mainka tsaroany miraikitra mafy aminareo ny fony.
47N	7	16	0,00000	 Faly aho, fa mahazo matoky anareo amin'ny zavatra rehetra.
47N	8	1	0,00000	[NY AMIN'NY FAMORIAM-BOLA HANAMPIANA NY MPINO ANY JODEA - ATAONY TSARA LAZA NY MPAMORY] Mampandre anareo izahay, ry rahalahy, fa izao no fahasoavan'Andriamanitra nomena ny Eglizy any Masedonia. 
47N	8	2	0,00000	 Na dia lehibe aza ny fahoriana nizahan-toetra azy, dia feno hafaliana izy ireo; ary na dia lalina aza ny fahantrana nahazo azy, dia nahafoy harena be tamin-katsoram-po izy. 
47N	8	3	0,00000	 Vavolombelona aho fa an-tsitra-po tokoa no nahafoizany araka izay zakany, eny mihoatra noho izay zakany aza, 
47N	8	4	0,00000	 fa niangavy mafy taminay izy mba hanana anjara amin'izany fanampiana ny olo-masina izany. 
47N	8	5	0,00000	 Koa dia sady nahatò ny fanantenanay izy no nitolo-tena tamin'ny Tompo aloha, vao taminay koa, noho ny fahasoavan'Andriamanitra. 
47N	8	6	0,00000	 Izany no niangavianay an'i Tito mba hanatanteraka izany fahasoavana izany aty aminareo, noho izy efa nanomboka izany rahateo.
47N	8	7	0,00000	 Aoka ho araka ny fahambonianareo amin'ny zavatra rehetra, dia amin'ny finoana, amin'ny teny, amin'ny fahalalana, amin'ny fahazotoana na amin'inona na amin'inona, ary amin'ny fitiavana anay, no ho fahambonianareo koa amin'ity fahasoavam-piantrana ity. 
47N	8	8	0,00000	 Tsy didy omeko anefa izany, fa fanararaotako ny zotom-pon'ny sasany hoenti-mitsapa ny hamarinan'ny fitiavanareo. 
47N	8	9	0,00000	 Satria fantatrareo ihany ny fahasoavan'i Jeso-Kristy Tompontsika, fa na dia mpanan-karena aza izy, dia tonga mahantra noho ny aminareo, mba hampanan-karena anareo amin'ny fahantrany. 
47N	8	10	0,00000	 Torohevitra fotsiny no omeko etoana, ary ampy anareo izany, satria hianareo ihany no voalohany nanomboka sy namorona ity hevitra ity aza, hatramin'ny taon'itsy. 
47N	8	11	0,00000	 Koa tanteraho àry ny asa ankehitriny, ary aoka tsy ho latsaka noho ny hafanam-ponareo nikasa azy ny fanatanterahanareo azy araka izay anananareo. 
47N	8	12	0,00000	 Fa rahefa eo ny fahazotoana hanao, dia araka izay ananana ihany, fa tsy araka izay tsy ananana, no ankasitrahana izay atao. 
47N	8	13	0,00000	 Satria tsy mety raha ny sasany, alam-pahoriana, hianareo, tra-pahoriana; fa ny fitoviana ihany e. 
47N	8	14	0,00000	 Amin'izao fotoana izao aloha, ny ambim-bavanareo no hanentsina ny tsy ampy amin'izy ireo; dia toy izany koa, ny ambim-bavan'izy ireo no hameno ny tsy anananareo kosa; ary amin'izany dia hisy fitoviana, araka ny voasoratra hoe: 
47N	8	15	0,00000	 Ny nanangona be tsy nanana ambiny; ny nanangona kely, tsy nanan-tsy ampy.
47N	8	16	0,00000	 Isaorana anie Andriamanitra, fa nalatsany ao am-pon'i Tito koa ho anareo izany fahazotoana izany; 
47N	8	17	0,00000	 satria sady nanaiky ny fiangavianay izy no nazoto rahateo koa; ka an-tsitrapo tokoa no nankanesany any aminareo. 
47N	8	18	0,00000	 Sady nirahinay hiaraka aminy koa ilay rahalahy izay malaza amin'ny Eglizy rehetra amin'ny fitoriana ny Evanjely, 
47N	8	19	0,00000	 sy efa voatendrin'ny Eglizy koa hiray dia aminay amin'izao fahasoavana iasanay izao, mba ho voninahitry ny Tompo sy ho vavolombelon'ny fahazotoanay. 
47N	8	20	0,00000	 Izahay no manao izany koa, dia ny mba tsy hahazoan'ny olona manome tsiny anay amin'izao famoriam-be ikezahanay izao, 
47N	8	21	0,00000	 satria tsy ny soa eo imason'Andriamanitra ihany no kendrenay, fa ny soa eo imason'ny olombelona koa. 
47N	8	22	0,00000	 Nalefanay hiaraka amin'izy ireo koa aza ilay rahalahinay izay efa hitanay matetika fa mazoto amin'ny zavatra maro, sady vao mainka mazoto kokoa indray amin'izao, noho ny haben'ny fitokiany anareo.
47N	8	23	0,00000	 Raha ny amin'i Tito aloha, dia namako sy mpiara-miasa amiko ho anareo izy; ary ny amin'ireo rahalahy kosa indray, dia iraky ny Eglizy sy voninahitry ny Kristy. 
47N	8	24	0,00000	 Koa asehoy aminy eo anatrehan'ny Eglizy ny mariky ny fitiavanareo azy, ary aza manome tondro maso anay, fa voalazanay tamin'izy ireo ho reharehanay hianareo.
47N	9	1	0,00000	[AOKA HIOMANA TSARA ALOHA IZAY AO KORINTO - HISY VALINY IZAY OMENA] Raha ny amin'ny fiantrana ho an'ny olo-masina, dia ambiny fotsiny no anoratako aminareo, 
47N	9	2	0,00000	 fa efa fantatro rahateo ny zotom-ponareo, ary ataoko rehareha aza ny aminareo amin'ny Masedoniana: efa vonona hatramin'ny taon'itsy Akaia, hoy ny filazako tamin'izy ireo; ka efa namporisika ny maro izany fahazotoanareo izany. 
47N	9	3	0,00000	 Nirahiko ihany anefa ireo rahalahy ireo, mba tsy ho foana ny reharehako ny aminareo amin'izany, fa mba ho vonona araka ny efa voalazako tokoa hianareo. 
47N	9	4	0,00000	 Tandremo fa raha misy Masedoniana miara-tonga amiko anie, ka mahita anareo mbola tsy vonona, dia henatra lehibe no ahy e - aoka ihany tsy hatao hoe ho anareo, - noho izao fitokiako fatratra anareo izao! 
47N	9	5	0,00000	 Koa nataoko fa ilaina ny nangataka ireo rahalahy hialoha anay ho aty aminareo, mba hampamonona rahateo ny fiantrana nampanantenainareo, sady haha-tena fiantrana azy tokoa, fa tsy fihihirana. 
47N	9	6	0,00000	 Ary izao no izy: izay mamafy kely dia hijinja kely, ary izay mamafy be dia hijinja be. 
47N	9	7	0,00000	 Samia manao araka izay efa nokasainy tao am-pony avy, tsy amin'alahelo na an-tery, fa ny manome an-kafaliana no sitrak'Andriamanitra. 
47N	9	8	0,00000	 Hain'Andriamanitra fenoina ny fahasoavana rehetra hianareo, ka sady hanana ny ampy mandrakariva amin'ny zavatra rehetra ilainareo no hanana amby ampy aza hoentinareo mitombo amin'ny asa soa isan-karazany, 
47N	9	9	0,00000	 araka ny voasoratra hoe: Namafy tamin'ny fanomezam-be ny mahantra izy, ka haharitra mandrakizay ny fahamarinany. 
47N	9	10	0,00000	 Ilay manome ny mpamafy ny voa hafafy sy ny hanin-kohaniny, no hanome anareo koa ny voa hafafy sy hampitombo azy, ary hampitombo ny vokatry ny fahamarinanareo; 
47N	9	11	0,00000	 dia hanan-karena amin'ny zavatra rehetra hianareo, sy hahafoy be amin-kitsim-po, ka fisaorana an'Andriamanitra noho ny asany no ho vokatr'izany. 
47N	9	12	0,00000	 Satria ny fanaovana izany asa masina izany, dia sady hahatondraka izay ilain'ny olo-masina no hahabe ny fisaorana an'Andriamanitra koa. 
47N	9	13	0,00000	 Eny, ho hitan'ny maro amin'izao fahafoizana ataonareo izao fa olona voazaha toetra tokoa hianareo, ka hankalaza an'Andriamanitra izy noho ny fanoavanareo manaraka ny Evanjelin'ny Kristy, sy noho ny hatsoram-ponareo mampiombona azy sy ny olona rehetra aza amin'ny soanareo. 
47N	9	14	0,00000	 Ary hivavaka ho anareo koa izy, fa tia sy mankamamy anareo erý, noho ny haben'ny fahasoavan'Andriamanitra ao aminareo. 
47N	9	15	0,00000	 Isaorana anie Andriamanitra noho ny fanomezany tsy haim-bava lazaina.
47N	10	1	0,00000	[NY ANAMARINAN'I PAOLY NY TENANY, SY ILAZANY NY FAHEFANA ANANANY - ANDRIAMANITRA NO HANY REHAREHANY SY IANKINANY] Ary ny tenako, izaho Paoly, mihanta aminareo noho ny halemem-panahy sy ny hatsaram-pon'ny Kristy, dia izaho izay manetry tena aminareo, hono, raha eo anatrehanareo, fa sahy aminareo kosa nony tsy eo. 
47N	10	2	0,00000	 Aoka re aho mba tsy ho voatery ho sahy tokoa rahefa tonga; fa lalina loatra anie izato fikasako hanampatra fahasahiana amin'ny olona sasany izato e, dia amin'ireo manao anay ho mandeha ara-batana! 
47N	10	3	0,00000	 Na dia mandeha anatin'ny vatana aza izahay, dia tsy miady ara-batana; 
47N	10	4	0,00000	 satria tsy fiadiana ara-batana no iadianay, fa mahery araka an'Andriamanitra handrava manda. 
47N	10	5	0,00000	 Ravanay ny fisainan'olombelona mbamin'ny zavatra avo rehetra, izay mitsangana hanohitra ny fahalalana an'Andriamanitra; ary baboinay hanaiky ny Kristy ny hevitra rehetra. 
47N	10	6	0,00000	 Vonon-kamay ny tsy mpanaiky rehetra izahay, rahefa tontosa ny fanekenareo. 
47N	10	7	0,00000	 Dinihonareo tsara izay hitan'ny masonareo. Raha misy manao azy ho an'ny Kristy, aoka izy handinika ao am-pony fa tahaka ny maha-an'ny Kristy azy no maha-an'ny Kristy anay koa;
47N	10	8	0,00000	 ary na dia mbola hireharehako bebe ihany aza ny fahefana nomen'ny Kristy anay, tsy hanonganana anareo, fa hananganana anareo, dia tsy hahazo henatra amin'izany aho.
47N	10	9	0,00000	 Tsy te-hiseho ho toy ny olona te-hampatahotra anareo foana amin'ny taratasy aho;
47N	10	10	0,00000	 fa ny taratasiny hoy ny olona, no mavesatra sy mahery; kanjo nony tonga tokoa izy, ny tenany malemy foana; ny teniny tsinontsinona;
47N	10	11	0,00000	 ka aoka izay olona miteny izany hahalala tsara fa ho sahala amin'ny teninay an-taratasy ihany, raha tsy eo izahay, ny asanay rahefa tonga izahay.
47N	10	12	0,00000	 Izahay tsy mba sahy mampitovy na mampitaha ny tenanay amin-dry zareo sasany midera tena; satria hadalana mihitsy ny azy manohatra ny tenany amin'ny tenany, sy mampitaha ny tenany amin'ny tenany.
47N	10	13	0,00000	 Izahay kosa tsy mba mirehareha diso ohatra, fa araka ny ohatra voafetra nofaritan'Andriamanitra ho anjara hiasanay ihany, dia ny ohatra noferany nahatongavany anay hatrany aminareo;
47N	10	14	0,00000	 fa tsy mihoatra ny faritry ny anjaranay izahay, hoatra ny raha tsy tonga hatrany aminareo, fa tonga hatrany aminareo tokoa izahay tamin'ny Evanjelin'ny Kristy.
47N	10	15	0,00000	 Tsy mirehareha ivelan'ny ohatra izahay, ka hirehareha amin'izay nisasaran'ny sasany: fa izao no antenainay: rahefa mitombo ny finoanareo, dia hitombo ao aminareo hatrany hatrany izahay, araka ny voafaritra ho anjaranay;
47N	10	16	0,00000	 ka hitory ny Evanjely any an-koatry ny faritaninareo koa aza amin'izany; nefa tsy hihoatra any amin'ny anjaran'ny sasany, ka hirehareha amin'ny asan'ny sasany.
47N	10	17	0,00000	 Izao ihany e: izay mirehareha, aoka hirehareha ao amin'ny Tompo, satria tsy izay midera tena, fa izay derain'ny Tompo, no tena olona voazaha toetra.
47N	11	1	0,00000	[TSY LATSA-DANJA NOHO NY NÀMANY IZY, SADY TSY NAHAVAKY TRATRA OLONA] Enga anie ka mba handefitra hadalana kely amiko hianareo! Eny, mahay mandefitra ahy tokoa hianareo. 
47N	11	2	0,00000	 Manana fahasaropiaron'Andriamanitra ny aminareo aho, satria natolotro ho fofom-badin'ny lehilahy anankiray hianareo, dia ny Kristy, mba hanolorako anareo aminy toy ny virjiny madio. 
47N	11	3	0,00000	 Matahotra anefa aho fandrao ny sainareo very hadiovana amam-pahitsiam-po amin'ny Kristy, toy ny namitahan'ny bibilava an'i Eva tamin'ny hafetsen-dratsiny. 
47N	11	4	0,00000	 Fa raha ohatra ka ireo vahiny tonga ao aminareo no hitory Jeso hafa noho izay notorinay, na hianareo no handray Fanahy hafa noho izay noraisinareo, na Evanjely hafa izay tsy noraisinareo, dia ho rariny angaha ny handeferanareo aminy. 
47N	11	5	0,00000	 Fa angaha misy maha-latsa-danja ahy noho ireo Apostoly ambony indrindra ireo? 
47N	11	6	0,00000	 Na tsy ampy fahaiza-mandahatra aza aho, dia ampy fahalalana tokoa, araka ny nasehonay miharihary taminareo, tamin'ny zavatra rehetra. 
47N	11	7	0,00000	 Sa diso aho, fa nanetry ny tenako mba hanandratako anareo, ka nitory maimaim-poana ny Evanjelin'Andriamanitra taminareo? 
47N	11	8	0,00000	 Ny an'ny Eglizy sasany no nalaiko, fa nandray fanampiana taminy aho, mba hoentiko miasa aty aminareo. 
47N	11	9	0,00000	 Nony nitoetra tany aminareo aho, na dia tsy nanana aza, dia tsy mba namaky tratra olona, fa ny rahalahy avy any Masedonia no nanome izay nilaiko. Notandremako mihitsy izay tsy hahavaky tratra anareo, ary mbola hotandremako koa aza izany. 
47N	11	10	0,00000	 Raha ao anatiko koa ny fahamarinan'ny Kristy, marina raha ho azon-javatra esorina amiko izany reharehako eran'i Akaia manontolo izany. 
47N	11	11	0,00000	 Nahoana àry? Noho ny tsy fitiavako anareo ve? Andriamanitra no mahalala. 
47N	11	12	0,00000	 Fa izay ataoko dia mbola hataoko ihany, mba tsy hahita fialan-tsiny ry zareo mitady hevitra hampiharihary azy ho tahaka anay ihany amin'izay hireharehàny. 
47N	11	13	0,00000	 Apostoly sandoka anie izy ireny e, mpiasa mamitaka, mpaka endriky ny Apostolin'ny Kristy! 
47N	11	14	0,00000	 Ary aza gaga amin'izany hianareo, fa na i Satana aza mahay maka ny endriky ny anjelin'ny mazava koa; 
47N	11	15	0,00000	 ka tsy mahagaga na maka ny endriky ny mpandraharahan'ny fahamarinana aza ny mpandraharahany. Fa ny hiafaràny no ho araka ny asany ihany. 
47N	11	16	0,00000	 Hoy indray aho: aza misy manao ahy ho adala; tsy maninona anefa, raiso toy ny adala ihany aho, raha sitrakareo, mba hahazoako mirehareha kelikely koa. 
47N	11	17	0,00000	 Eny, izao holazaiko izao, dia tsy araka ny Tompo no ilazako azy, fa hoatra ny adala aho amin'izao fahasahiako mirehareha izao. 
47N	11	18	0,00000	 Be àry no mirehareha araka ny nofo, ka dia mba hirehareha koa aho; 
47N	11	19	0,00000	 sady hendry koa hianareo, ka mandefitra an-tsitra-po amin'ny adala. 
47N	11	20	0,00000	 Eny, mandefitra tokoa hianareo, raha misy manandevo anareo, raha misy mandany anareo, raha misy maka ny anareo, raha misy mirehareha aminareo, raha misy mamely ny tavanareo. 
47N	11	21	0,00000	 Menatra aho no milaza, fa izahay no nalemy. Izay sahin'ny olona anefa, miteny toy ny adala aho, dia mba sahiko koa. 
47N	11	22	0,00000	 Hebrio va izy ireo? izaho koa; Israelita va izy? izaho koa; taranak'i Abrahama va izy? izaho koa; 
47N	11	23	0,00000	 mpandraharahan'ny Kristy va izy? hiteny toy ny olona very saina aho, eny, mihoatra noho izy aho amin'izany, dia amin'ny fisasarana manan-tombo, amin'ny tranomaizina manan-tombo, amin'ny kapoka manan-tombo lavitra, amin'ny fahafatesana matetika. 
47N	11	24	0,00000	 Indimy aho, nokapohin'ny Jody inefa-polo latsaka iray avy; 
47N	11	25	0,00000	 intelo nokapohina rotsa-kazo; indray maka, notoraham-bato; intelo, vaky sambo; indray andro sy indray alina, tao an-davaka lalina. 
47N	11	26	0,00000	 Tany am-pivahiniana imbetsaka, matetika no saiky nidiran-doza, dia loza tamin'ny ony, loza tamin'ny jiolahy, loza tamin'ny iray firenena amiko, loza tamin'ny jentily, loza tao an-tanàna, loza tany an'efitra, loza tany amin'ny ranomasina, loza tamin'ny rahalahy sandoka; 
47N	11	27	0,00000	 tamin'ny famonoan-tena sy fikelezana aina, tamin'ny fiaretan-tory matetika, tamin'ny hanoanana aman-ketaheta, tamin'ny fifadian-kanina matetika, tamin'ny hatsiaka amam-pitanjahana. 
47N	11	28	0,00000	 Tsy hamisavisa zavatra maro aho, fa fanampin'izany, eo koa ny fiahiana isan'andro sy ny fikarakarana ny Eglizy rehetra. 
47N	11	29	0,00000	 Iza no malemy ka tsy malemy koa aho? zovy no tafintohina ka tsy mirehitra koa aho? 
47N	11	30	0,00000	 Raha mety ny mirehareha, dia ny amin'ny halemeko no hataoko rehareha. 
47N	11	31	0,00000	 Ary Andriamanitra, Rain'i Jeso-Kristy Tompontsika, izay isaorana mandrakizay, no mahalala fa tsy mandainga aho. 
47N	11	32	0,00000	 Tany Damasa, ilay governora voatendrin'i Areta mpanjaka dia nampiambina ny tanànan'i Damasa mba hisamborana ahy; 
47N	11	33	0,00000	 fa nampidinina an-tsobika avy teo am-baravarankely, nanaraka ny manda aho, ka afaka teo am-pelatànany.
47N	12	1	0,00000	[NY TSINDRIMANDRY SY FANAMBARANA AZONY - NY FAHALEMENY IHANY ANEFA NO IREHAREHANY - MANAO AZAFADY INDRAY IZY SADY MBOLA MANANATRA] Mety ve ny mirehareha e? Tsy mahasoa izany, nefa aoka holazaiko ihany ny tsindrimandry sy ny fanambarana avy amin'ny Tompo. 
47N	12	2	0,00000	 Misy olona anankiray fantatro ao amin'ny Kristy, efa efatra ambin'ny folo taona lasa izay, nakarina hatrany amin'ny lanitra fahatelo; tsy fantatro na tao amin'ny vatana na tsy tao amin'ny vatana izany: Andriamanitra no mahalala. 
47N	12	3	0,00000	 Ary fantatro fa io olona io, na tao amin'ny vatana izany, na tsy tao amin'ny vatana, tsy fantatro, Andriamanitra no mahalala, 
47N	12	4	0,00000	 dia nakarina tany am-Paradizy, ka nandre teny tsy hay tenenina, tsy azon'ny olombelona ambara; 
47N	12	5	0,00000	 ny amin'io olona io no hireharehako; fa ny amin'ny tenako dia tsy misy hireharehako afa-tsy ny fahalemeko ihany. 
47N	12	6	0,00000	 Na dia hirehareha aza anefa aho, dia tsy hiendrik'adala, fa ny marina ihany no holazaiko; nefa hahatam-bava aho, fandrao misy mihevitra ahy ho mihoatra noho izay hitany amiko, na reny avy amiko. 
47N	12	7	0,00000	 Ary fandrao mirehareha noho ny halehiben'ireo fanambarana aho, dia nasiana tsilo tao amin'ny nofoko, dia anjelin'i Satana hamely tehamaina ahy, mba tsy hireharehako. 
47N	12	8	0,00000	 Ny amin'io dia intelo aho no nangataka tamin'ny Tompo, mba hanalany an'io amiko, 
47N	12	9	0,00000	 fa izao no navaliny ahy: Ampy ho anao ny fahasoavako, sady amin'ny fahalemena indrindra no iamparan'ny heriko. Koa dia vao mainka sitrako aza ny hirehareha amin'ny fahalemeko, mba hitoeran'ny herin'ny Kristy amiko. 
47N	12	10	0,00000	 Izany no ifaliako amin'ny fahalemeko, amin'ny fahafaham-baraka, amin'ny fahaterena, amin'ny fanenjehana, amin'ny fahantrana, noho ny amin'ny Kristy, satria ny fahalemeko no heriko.
47N	12	11	0,00000	 Nisarin'adala aho, fa efa nasesikareo. Hianareo indrindra no tsy maintsy nidera ahy, noho izaho tsy latsaka noho ireo Apostoly ambony indrindra ireo, na amin'inona na amin'inona, na dia tsinontsinona aza aho. 
47N	12	12	0,00000	 Fa teo aminareo no nisehoan'ny famantarana ny maha-Apostoly ahy, dia tamin'ny faharetana amin'ny fahoriana rehetra, tamin'ny famantarana amam-pahagagana, sy tamin'ny hery maro. 
47N	12	13	0,00000	 Inona moa no mahalatsa-danja anareo noho ny Eglizy sasany, afa-tsy ny tsy namakiako tratra anareo? Mamelà ny hadisoako amin'io. 
47N	12	14	0,00000	 Indro fanintelony izao no vonon-ko any aminareo aho, nefa tsy hahavaky tratra anareo; satria tsy ny fanananareo no tadiaviko, fa ny tenanareo; ary tsy ny zanaka no tokony hihary ho an'ny ray aman-dreniny, fa ny ray aman-dreny no tokony hihary ho an'ny zanany. 
47N	12	15	0,00000	 Ho ahy, dia sitrako mihitsy ny handany sy holanina manontolo ho an'ny fanahinareo, na dia ho arakaraka ny fitombon'ny fitiavako anareo aza no ho fihenan'ny fitiavanareo ahy. 
47N	12	16	0,00000	 Eny, tsy nahavaky tratra anareo tokoa aho: nefa hafetseko, hono, izany, mba hahazoako anareo am-pitaka! 
47N	12	17	0,00000	 Endrey, moa nandraisako vola aman-karena taminareo va, ireo nirahiko tany aminareo? 
47N	12	18	0,00000	 Nangataka an'i Tito hankany aminareo aho, ary naniraka ilay rahalahy hiaraka taminy koa: moa Tito nandray zavatra taminareo? Tsy fanahy iray ihany va no nandehananay? Tsy làlana iray ihany va no nombanay? 
47N	12	19	0,00000	 Heverinareo angamba fa fialan-tsiny hatrany no lazainay aminareo. Ehe, eo anatrehan'Andriamanitra sy ao amin'ny Kristy no itenenanay; ary fanasoavana ny fanahinareo avokoa ny zavatra rehetra lazainay, ry malala. 
47N	12	20	0,00000	 Izao no atahorako: raha avy izay hahatongavako, sao dia tsy ho araka ny tiako no hahitako anareo. Ary noho izany sao dia tsy ho araky ny tianareo ko no ahitanareo ahy. Sao dia fifandirana, fifampiandaniana, lolom-po, fifanoherana, fifosana, fanendrikendrehana, fiavonavonana, fikotranana no hitako aminareo. 
47N	12	21	0,00000	 Sao ity aho tonga any aminareo, ka aetrin'ny Andriamanitro indray noho ny aminareo, dia ho latsa-dranomaso noho ireo mpanota maro mbola tsy ho nibebaka tamin'ny fahalotoana amam-pijangajangana ary fijejojejoana nataony.
47N	13	1	0,00000	[FANDRAHONANA - FANANARANA FARANY SY FANAOVAM-BELOMA] Indro, fanintelon'ny hankanesako aty aminareo izao. Ary hotapahina amin'ny tenin'ny vavolombelona roa na telo ny zavatra rehetra. 
47N	13	2	0,00000	 Efa voalazako, fony aho tany aminareo fanindroany sady averiko rahateo indray, amin'izao maha-tsy eo aminareo ahy izao, fa rahefa tafaverina amin'izao aho, dia tsy hananako antra intsony ireo nanota teo aloha sy ny sisa rehetra.
47N	13	3	0,00000	 Satria tadiavinareo rahateo ny hahitana famantarana fa miteny ato anatiko ny Kristy, dia izay tsy nalemy aminareo, fa vao mainka manan-kery aza hamay ao aminareo. 
47N	13	4	0,00000	 Fa nofantsihana tamin'ny hazo fijaliana aza izy noho ny fahalemena, dia velona kosa izao noho ny herin'Andriamanitra. Toy izany koa izahay, na dia malemy ao aminy aza, dia hiara-belona aminy koa; ka hahery ao aminareo, noho ny herin'Andriamanitra.
47N	13	5	0,00000	 Diniho ny tenanareo na mitoetra amin'ny finoana hianareo, na tsia; tsapao ny tenanareo. Moa tsy fantatrareo va, fa ao amin'ny tenanareo Jeso-Kristy, afa-tsy raha olona tsy voazaha toetra hianareo? 
47N	13	6	0,00000	 Manantena aho fa raha izahay, dia ho fantatrareo tokoa fa olona voazaha toetra izahay. 
47N	13	7	0,00000	 Ary mangataka amin'Andriamanitra izahay, mba tsy hanao ratsy na inona na inona hianareo; tsy hoe mba hisehoanay ho olona voazaha toetra, fa ny mba hanaovanareo izay tsara, na dia ho heverina ho olona tsy voazaha toetra aza izahay. 
47N	13	8	0,00000	 Fa tsy mahavita na inona na inona hanohitra ny marina izahay, fa ny hampandroso ny marina ihany. 
47N	13	9	0,00000	 Hafaliana ho anay, raha izahay no malemy, fa hianareo kosa no mahery; àry izao indrindra aza no angatahinay amin'ny fivavahanay, dia ny hahatongavanareo amin'ny fara fahalavorariana. 
47N	13	10	0,00000	 Izany no anoratako ireo zavatra ireo aminareo, dieny tsy mbola eo aminareo aho, fandrao dia voatery hanao mafy loatra aho, rahefa tonga, noho ny fahefana nomen'ny Tompo ahy, ho fananganana fa tsy ho fandravana. 
47N	13	11	0,00000	 Farany, ry rahalahy, mifalia, miezaha ho lavorary, mifanalà alahelo, miraisa hevitra, mihavàna tsara, dia ho eo aminareo ny Andriamanitry ny fitiavana amam-piadanana. 
47N	13	12	0,00000	 Mifanaova veloma amin'ny fanorohana masina. Manao veloma anareo ny olo-masina rehetra. 
47N	13	13	0,00000	 Ho aminareo rehetra anie ny fahasoavan'i Jeso-Kristy Tompo, sy ny fitiavan'Andriamanitra, ary ny firaisana amin'ny Fanahy Masina!
48N	1	1	0,00000	[FIARAHABANA - FANANARANA AZY NOHO NY FIVADIBADIHANY - NY TOMPO IHANY NO NANDRAISAN'I PAOLY NY EVANJELY] Paoly Apostoly, tsy avy amin'olombelona, na avy amin'ny alalan'ny olombelona, fa avy amin'i Jeso-Kristy sy Andriamanitra Ray izay nanangana azy tamin'ny maty, 
48N	1	2	0,00000	 mbamin'ny rahalahy rehetra izay ato amiko, mamangy ny Eglizy rehetra aty Galatia: 
48N	1	3	0,00000	 ho aminareo anie ny fahasoavana amam-piadanana, avy amin'Andriamanitra Ray, sy Jeso-Kristy Tompontsika, 
48N	1	4	0,00000	 izay nanolo-tena noho ny fahotantsika, mba hanafaka antsika amin'izao andro ratsy izao, araka ny lahatr'Andriamanitra Raintsika. 
48N	1	5	0,00000	 Ho azy anie ny voninahitra mandrakizay. Amena.
48N	1	6	0,00000	 Gaga aho raha dia mivadika faingana toy izao hianareo, ka ilay niantso anareo ho amin'ny fahasoavan'i Jeso-Kristy dia ialanareo hanatona Evanjely hafa indray.
48N	1	7	0,00000	 Tsy dia hoe misy Evanjely hafa akory anie, fa ny Evanjelin'ny Kristy ihany no tadiavin'ny sasany hovana, mba hampitabataba anareo fotsiny!
48N	1	8	0,00000	 Fa na ny tenanay, na anjely avy any an-danitra aza, ka mitory Evanjely hafa noho izay efa notorinay taminareo, dia aoka ho voaozona izy.
48N	1	9	0,00000	 Efa voalazanay taloha izany, sady mbola averiko indray ankehitriny, fa raha misy olona mitory aminareo Evanjely hafa noho izay noraisinareo, dia aoka ho voaozona izy.
48N	1	10	0,00000	 Ary ankehitriny, olombelona ve no ilàko sitraka sa Andriamanitra? Moa ny hamalifaly ny olombelona va no kendreko? Raha mbola mila sitraka amin'olombelona koa aho, dia tsy mpanompon'ny Kristy akory.
48N	1	11	0,00000	 Ampafantariko anareo, ry rahalahy, fa ny Evanjely izay notoriko taminareo, dia tsy mba avy amin'olombelona;
48N	1	12	0,00000	 fa tsy tamin'olombelona no nandraisako na nianarako azy, fa tamin'ny fanambaran'i Jeso-Kristy.
48N	1	13	0,00000	 Efa renareo ihany ny toetrako fony aho mbola nanaraka ny fivavahan'ny Jody, fa nanenjika fatratra ny Eglizin'Andriamanitra sy nandrava azy aho;
48N	1	14	0,00000	 ary nandroso tamin'ny fivavahan'ny Jody mihoatra noho ny maro indray nihira tamiko teo amin'ny fireneko aho, sady fatra-pitàna ny lovan-tsofina avy amin'ny razako.
48N	1	15	0,00000	 Nefa, nony sitrak'Andriamanitra ilay nanokana ahy hatrany an-kibon-dreniko, sy niantso ahy tamin'ny fahasoavany,
48N	1	16	0,00000	 ny hanambara ny Zanany tato anatiko, mba hitoriako azy any amin'ny jentily, niaraka tamin'izay, dia tsy naka hevitra tamin'ny nofo aman-drà aho,
48N	1	17	0,00000	 na niakatra tany Jerosalema ho any amin'ny Apostoly talohako akory, fa lasa nankany Arabia, dia niverina ho any Damasa indray. 
48N	1	18	0,00000	 Efa telo taona taty aorian'izany, vao niakatra hamangy an'i Piera tany Jerosalema aho, sy nitoetra tao aminy tapa-bolana. 
48N	1	19	0,00000	 Fa ny Apostoly sasany, dia tsy nisy hitako afa-tsy Jakoba rahalahin'ny Tompo ihany. 
48N	1	20	0,00000	 Izao zavatra lazaiko soratako aminareo izao anie, dia lazaiko marina eo anatrehan'Andriamanitra, fa tsy mandainga aho!
48N	1	21	0,00000	 Taorian'izany dia nankany amin'ny faritanin'i Siria sy Silisia aho. 
48N	1	22	0,00000	 Tsy mbola nisy nahita tava ahy akory ny Eglizy rehetra tany Jodea ao amin'ny Kristy; 
48N	1	23	0,00000	 fa vao ny lazako fotsiny no reny hoe: Ilay nanenjika antsika fahiny, dia indro ankehitriny, mitory ny finoana notadiaviny hofoanana taloha. 
48N	1	24	0,00000	 Ka dia ny mankalaza an'Andriamanitra noho ny amiko no nataony.
48N	2	1	0,00000	[NY NANKATOAVAN'NY APOSTOLY AZY TAO JEROSALEMA - NY NIADIAN'IZY SY PIERA TAO ANTIOKIA] Efatra ambin'ny folo taona taorian'izany, dia niakatra tany Jerosalema indray aho; Barnabe niaraka tamiko, Tito nentiko koa. 
48N	2	2	0,00000	 Fanambarana azoko no niakarako tany; ka nasehoko tamin'izy ireo, indrindra fa tamin'ireo nanan-kaja kokoa, ny Evanjely toriko any amin'ny jentily, hahitany na efa nihazakazaka tokoa aho, na efa nihazakazaka foana. 
48N	2	3	0,00000	 Fa na dia i Tito izay niaraka tamiko sy olona jentily aza, dia tsy noterena hoforana; 
48N	2	4	0,00000	 ary ny anton'izany, dia satria nisy rahalahy sandoka sasany nampidirina an-tsokosoko sy niditra mangingina, hitsikilo ny fahafahana ananantsika ao amin'ny Kristy Jeso, mba hanandevozany antsika. 
48N	2	5	0,00000	 Tsy nety nanaraka ny hevitr'izy ireo mihitsy anefa izahay, na dia tapak'andro kely aza, mba hitoeran'ny fahamarinan'ny Evanjely eo aminareo. 
48N	2	6	0,00000	 Ny amin'ireo nanan-kaja kosa, na ahoana na ahoana halehibeny, dia tsy mampaninona ahy izany, fa Andriamanitra tsy mizaha tavan'olona, ka tsy nandidy na inona na inona tamiko ireo olona nanan-kaja ireo. 
48N	2	7	0,00000	 Nony hitany aza fa izaho no nametrahana ny Evanjely ho an'ny tsy voafora, tahaka an'i Piera ho an'ny voafora, 
48N	2	8	0,00000	 satria izay niasa tamin'i Piera haha-Apostoly azy amin'ny voafora ihany no niasa tamiko koa haha-Apostoly ahy ho an'ny jentily, 
48N	2	9	0,00000	 sady fantany koa ny fahasoavana nomena ahy, dia ny nandray tànana anay sy Barnabe no nataon'i Jakoba sy Sefasy ary Joany, izay natao ho andry fiankinana, ary izany no mariky ny firaisana, na izahay aza ho any amin'ny jentily, fa izy ireo kosa ho any amin'ny voafora. 
48N	2	10	0,00000	 Hany hafany dia ny hahatsiarovanay ny mahantra; ka zavatra nahazoto ahy rahateo ny hanao izany. 
48N	2	11	0,00000	 Nony tonga tany Antiokia anefa i Sefasy, dia notoheriko an-kitsirano izao, fa hita fa nanan-tsiny izy. 
48N	2	12	0,00000	 Satria fony tsy mbola tonga ry zareo sasany avy any amin'i Jakoba, dia niara-nihinana tamin'ny jentily ihany izy; kanjo nony tonga ry zareo ireo, dia niala izy, ka lasa nihatakataka, fa natahotra an-dry zareo voafora. 
48N	2	13	0,00000	 Ary nisy aza Jody sasany, niara-nanao tsikombakomba taminy koa, ka voatarik'izany hatramin'ny tenan'i Barnabe.
48N	2	14	0,00000	 Vao hitako kosa fa tsy nandeha mahitsy araka ny fahamarinan'ny Evanjely izy ireo, dia i Sefasy no nilazako teo anatrehan'ny olona rehetra teo hoe: Koa hianao Jody aza re, nanaraka ny fomban'ny jentily, fa tsy ny an'ny Jody; ka ahoana no dia ahasahianao manery ny jentily hanaraka ny fomban'ny Jody? 
48N	2	15	0,00000	 Taranaky ny Jody isika, fa tsy mba mpanota avy amin'ny jentily; 
48N	2	16	0,00000	 nefa nony fantatsika fa tsy ny asan'ny Lalàna no anamarinana ny olona, fa ny finoana an'i Jeso-Kristy, dia mba nino an'ny Kristy Jeso koa isika, mba hohamarinina amin'ny finoana azy, fa tsy amin'ny asan'ny Lalàna, satria tsy misy nofo hohamarinina amin'ny asan'ny Lalàna. 
48N	2	17	0,00000	 Fa raha ilay mitady hohamarinina ao amin'ny Kristy iny isika no amin'izay ny tenantsika aza no hita mpanota, dia ho mpandraharahan'ny ota àry ny Kristy? Sanatria izany!
48N	2	18	0,00000	 Fa raha izay noravako no atsangako indray, dia miampanga tena ho mpandika mihitsy aho,
48N	2	19	0,00000	 satria noho ny Lalàna no nahafatesako ny amin'ny Lalàna, mba ho velona ho an'Andriamanitra aho. Niara-nofantsihana tamin'ny Kristy teo amin'ny hazo fijaliana aho,
48N	2	20	0,00000	 ka matoa velona aho, dia tsy izaho intsony no velona, fa ny Kristy no velona ato anatiko. Eny, izao ahavelomako amin'ny nofo ankehitriny izao no ahavelomako amin'ny finoana ny Zanak'Andriamanitra, ilay efa tia ahy, sy nanolo-tena hamonjy ahy.
48N	2	21	0,00000	 Amin'izany dia tsy mahafoana ny fahasoavan'Andriamanitra aho; fa raha ohatra ka avy amin'ny Lalàna kosa ny fahamarinana, dia ho maty foana ny Kristy.
48N	3	1	0,00000	[NY AMIN'NY LALÀNA SY NY FINOANA - NY FINOANA NO AHAZOANA NY FAHAMARINANA - NY TSY NAHAFOANAN'NY LALÀNA NY TENY FAMPANANTENANA - NIALA NY LALÀNA NONY TONGA NY FINOANA] Ry Galata adala! iza no dia nandrebireby anareo, nefa he fa voapetaka tsara teo imasonareo Jeso mifantsika!
48N	3	2	0,00000	 Izao ihany no tiako ho fantatra aminareo: ny asan'ny Lalàna va no nandraisanareo ny Fanahy, sa ny fihainoana ny finoana?
48N	3	3	0,00000	 Ahoana no dia mahakely saina anareo loatra toy izany, fa nanomboka tamin'ny fanahy hianareo, ka dia hiafara amin'ny nofo indray ve?
48N	3	4	0,00000	 Dia ho nahafantatra foana zava-mahagaga toy izany va hianareo? Ka asa raha tsy ho foana tokoa! 
48N	3	5	0,00000	 Izay manome anareo ny Fanahy, sy mahavita asa lehibe eo aminareo, amin'ny asan'ny Lalàna va no anaovany an'izany, sa amin'ny fihainoana ny finoana? 
48N	3	6	0,00000	 Izany tokoa no ilay voasoratra hoe: Nino an'Andriamanitra i Abrahama, ka dia notanana ho fahamarinany izany. 
48N	3	7	0,00000	 Koa fantaro àry fa izay amin'ny finoana no zanak'i Abrahama. 
48N	3	8	0,00000	 Ary tsinjon'ny Soratra Masina rahateo fa amin'ny finoana no anamarinan'Andriamanitra ny jentily, ka nilaza vaovao mahafaly tamin'i Abrahama izy, nanao hoe: Aminao no hanaovan'Andriamanitra ny firenena rehetra. 
48N	3	9	0,00000	 Dia miara-kasoavina amin'i Abrahama mpino amin'izany, izay amin'ny finoana. 
48N	3	10	0,00000	 Fa izay miankina amin'ny asan'ny Lalàna kosa dia voaozona, araka ny voasoratra hoe: Voaozona izay rehetra tsy maharitra manatanteraka ny zavatra rehetra voasoratra ao amin'ny bokin'ny Lalàna. 
48N	3	11	0,00000	 Sady hita miharihary raha ny hoe tsy misy olona hamarinina amin'ny Lalàna eo anatrehan'Andriamanitra, satria amin'ny finoana no hiveloman'ny marina. 
48N	3	12	0,00000	 Ary ny Lalàna dia tsy amin'ny finoana, fa amin'ny fanatanterahana azy no ahavelomana aminy. 
48N	3	13	0,00000	 Nanafaka antsika tamin'ny ozon'ny Lalàna anefa ny Kristy, fa tonga voaozona hisolo antsika satria voasoratra hoe: Voaozona izay rehetra mihantona amin'ny hazo, 
48N	3	14	0,00000	 mba ho tonga amin'ny jentily, ao amin'ny Kristy Jeso, ny tso-drano nampanantenaina an'i Abrahama; dia horaisintsika amin'ny finoana koa ny fampanantenana ny Fanahy. 
48N	3	15	0,00000	 Ry rahalahy, miteny araka ny fanaon'ny olona aho; na ny fanekena ataon'ny olona fotsiny aza, rahefa vita mafy, dia tsy azon'olona foanana na ovana. 
48N	3	16	0,00000	 Ary ilay fampanantenana natao tamin'i Abrahama sy ny taranany, izay tsy ataony hoe: ny taranany toy ny milaza maro, fa ny taranako, hoy izy, toy ny manondro tokana, izany hoe ny Kristy, 
48N	3	17	0,00000	 dia izao, hoy aho: fanekena mafy efa nataon'Andriamanitra izany, ka raha izay Lalàna natao telopolo amby efa-jato taona taty aoriana, dia tsy mahafoana izany, na mahafoana ny teny fampanantenana. 
48N	3	18	0,00000	 Fa raha ho avy amin'ny Lalàna ny lova, dia tsy ho avy amin'ny teny fampanantenana intsony, nefa teny fampanantenana no nataon'Andriamanitra tamin'i Abrahama hahazoana izany fahasoavana izany.
48N	3	19	0,00000	 Naninona àry ny Lalàna? Nanampy fotsiny izy, noho ny fandikana, mandra-pihavin'ilay taranaka nanaovana ny fampanantenana: anjely no namoaka azy teo an-tànan'ny mpanalalana anankiray. 
48N	3	20	0,00000	 Ka izany hoe mpanalalana dia tsy an'ny irery, fa Andriamanitra kosa no irery. 
48N	3	21	0,00000	 Manohitra ny fampanantenan'Andriamanitra va àry ny Lalàna? Sanatria izany. Saingy raha Lalàna afaka nahavelona no nomena, dia ny Lalàna ihany no ho nihavian'ny fahamarinana. 
48N	3	22	0,00000	 Fa nohidian'ny Soratra Masina tao amin'ny fahotana izao rehetra izao, mba ho ny finoana an'i Jeso-Kristy no hahazoan'izay mino, ny fampanantenana. 
48N	3	23	0,00000	 Fa fony tsy mbola tonga ny finoana, dia nohidiana hambenan'ny Lalàna isika, mba ho amin'ny finoana izay efa haseho aty aoriana. 
48N	3	24	0,00000	 Ny Lalàna àry dia toy ny mpitaiza nitarika antsika ho amin'ny Kristy, mba hohamarinina amin'ny finoana isika. 
48N	3	25	0,00000	 Koa nony tonga ny finoana, dia tsy fehezin'izay mpitaiza intsony isika; 
48N	3	26	0,00000	 fa efa zanak'Andriamanitra amin'ny finoana ao amin'i Jeso-Kristy hianareo rehetra. 
48N	3	27	0,00000	 Satria hianareo rehetra natao batemy ho an'ny Kristy, dia nitafy ny Kristy avokoa. 
48N	3	28	0,00000	 Ka tsy misy Jody na jentily intsony; tsy misy andevo na tsy andevo, tsy misy lahy na vavy intsony, fa tena iray ihany hianareo rehetra ao amin'ny Kristy Jeso. 
48N	3	29	0,00000	 Ary raha an'ny Kristy hianareo, dia taranak'i Abrahama tahaka azy, ka mpandova araka ny fampanantenana.
48N	4	1	0,00000	[TSY HO AMBANIN'NY LALÀNA INTSONY ISIKA - NY NITIAVAN'NY GALATA AN'I PAOLY VOALOHANY - AGARA SY SARÀ OHATRA AMIN'NY LALÀNA SY NY EVANJELY] Ary izao, hoy aho: Raha mbola zaza ny mpandova, dia tsy misy hafa noho ny mpanompo, na dia izy aza no tompon'ny zavatra rehetra; 
48N	4	2	0,00000	 fa fehezin'ny mpitaiza sy ny mpitandrina azy izy, mandra-pahatongan'ny fetr'andro voatendrin'ny rainy. 
48N	4	3	0,00000	 Toy izany koa isika: fony mbola zaza, dia nandevozin'ny abidim-pianaran'izao tontolo izao isika; 
48N	4	4	0,00000	 fa rahefa feno ny andro, dia nirahin'Andriamanitra ny Zanany, nateraky ny vehivavy, sy nateraka teo ambanin'ny Lalàna, 
48N	4	5	0,00000	 mba hanafaka izay teo ambanin'ny Lalàna, sy handraisantsika ny fananganan-janaka. 
48N	4	6	0,00000	 Ary noho ny maha-zanaka anareo, dia nirahin'Andriamanitra ho ao anatin'ny fonareo ny Fanahin'ny Zanany, ka miantso hoe: Aba, Ray! 
48N	4	7	0,00000	 Koa tsy mpanompo intsony àry hianareo, fa zanaka, ary rahefa zanaka dia mpandova koa, noho ny ataon'Andriamanitra. 
48N	4	8	0,00000	 Teo aloha, fony tsy mbola nahalala an'Andriamanitra hianareo, dia nanompo andriamanitra tsy izy tokoa. 
48N	4	9	0,00000	 Fa ankehitriny kosa efa nahalala an'Andriamanitra hianareo (na hoe: Andriamanitra no nahalala anareo), ka ahoana no dia ireny fampianarana malemy sy tsy misy na inona na inona ireny indray no iverenanareo sy tianareo hotompoina? 
48N	4	10	0,00000	 Mbola manaraka tonon'andro amam-bolana, ary taona amam-potoana hianareo! 
48N	4	11	0,00000	 Matahotra aho ny aminareo, fa sao dia sasa-poana taminareo.
48N	4	12	0,00000	 Mihanta aminareo aho, ry rahalahy, aoka ho tahaka ahy hianareo, fa izaho koa mba efa tahaka anareo ihany. Tsy naninon-tsy naninona ahy akory hianareo. 
48N	4	13	0,00000	 Fony aho vao nitory voalohany ny Evanjely tany aminareo, dia hitanareo ny halemen'ny nofoko, ary tonga fakam-panahy ho anareo izany; 
48N	4	14	0,00000	 nefa tsy mba naneso na nihataka tamin'izany hianareo, fa vao mainka koa nandray ahy toy ny anjelin'Andriamanitra na tahaka ny Kristy Jeso aza. 
48N	4	15	0,00000	 Koa lasa nankaiza àry ilay fankamamianareo ahy nahasambatra anareo? Fa izaho no vavolombelonareo fa raha azo natao, na dia ny masonareo aza, dia ho nombotanareo homena ahy fahizany. 
48N	4	16	0,00000	 Sa dia tonga fahavalonareo indray aho, fa nilaza ny marina taminareo? 
48N	4	17	0,00000	 Tsy rariny ny ataon-dry zareo mila fitia aminareo, fa tadiaviny hihataka aminay hianareo, mba hiraiketanareo aminy kosa. 
48N	4	18	0,00000	 Tsara izany ilan'olona fitia, raha amin'ny zavatra tsara, mandrakariva anefa fa tsy hoe raha eo aminareo ihany aho. 
48N	4	19	0,00000	 Anaka, aminareo aho dia mijaly hoatra ny mihetsi-jaza indray, mandra-paharin'ny Kristy ao anatinareo. 
48N	4	20	0,00000	 Endrey izany faniriako ho eo aminareo ankehitriny, sy hanova ny feoko, fa mahasanganehana ahy loatra ny aminareo.
48N	4	21	0,00000	 Etsy ange, hianareo izay te-ho eo ambanin'ny Lalàna e: tsy renareo va ny vakin'ny Lalàna? 
48N	4	22	0,00000	 Voasoratra ao fa nanan-janaka roa lahy i Abrahama, ny iray tamin'ny andevovavy, ary ny iray tamin'ny olona afaka. 
48N	4	23	0,00000	 Ilay zanak'andevovavy, nateraka araka ny nofo; ary ilay zanak'olona afaka, araka ny fampanantenana. 
48N	4	24	0,00000	 Ohatra amin'ny fanekena roa izy roa vavy ireo: ny iray moa, avy amin'ny tendrombohitr'i Sinai, miteraka ho amin'ny fanandevozana, dia Agara izany 
48N	4	25	0,00000	 (satria Agara no fiantso ny tendrobohitr'i Sinai any Arabia), ary Agara dia ohatra amin'i Jerosalema ankehitriny, fa samy andevo izy sy ny taranany.
48N	4	26	0,00000	 Fa Jerosalema any ambony izay renintsika kosa, dia tsy mba andevo; 
48N	4	27	0,00000	 fa voasoratra hoe: Mifalia, ry momba, dia hianao izay tsy niteraka! Miantsoa mafy amin-kafaliana sy firavoravoana, hianao izay tsy mbola nihetsi-jaza! Fa ny zanaky ny mananotena no maro noho ny an'izay manam-bady!
48N	4	28	0,00000	 Isika, ry rahalahy, no zanaky ny fampanantenana toa an'Isaaka. 
48N	4	29	0,00000	 Fahizany anefa, ilay zanaka araka ny nofo dia nanenjika ny zanaka araka ny fanahy, ary toraka izany ihany koa ankehitriny. 
48N	4	30	0,00000	 Saingy ahoana hoy ny Soratra Masina? Roahy io andevovavy io sy ny zanany, fa tsy hiray lova amin'izay zanak'andevo ny zanak'olona afaka. 
48N	4	31	0,00000	 Koa amin'izany, ry rahalahy, tsy zanak'andevo isika, fa zanak'olona afaka.
48N	5	1	0,00000	[TSY ILAINA NY FAMORANA SY NY FOMBA TALOHA - NY ASAN'NY NOFO SY NY ASAN'NY FANAHY] Efa navotan'ny Kristy ho amin'ny fahafahana isika, ka mijoroa amin'izany, fa aza mety hampidirina amin'ny jiogan'ny fanandevozana intsony. 
48N	5	2	0,00000	 Izao no lazaiko, izaho Paoly, aminareo: Raha mety hoforana hianareo, dia tsy hahasoa anareo na dia kely aza ny Kristy. 
48N	5	3	0,00000	 Eny, averiko indray amin'ny olona rehetra manaiky hoforana fa vao mainka koa voafehy hanatanteraka ny Lalàna rehetra aza izy. 
48N	5	4	0,00000	 Fa tafasaraka amin'ny Kristy hianareo rehetra mitady fahamarinana amin'ny Lalàna, ka lavo niala tamin'ny fahasoavana hianareo. 
48N	5	5	0,00000	 Izahay kosa dia amin'ny Fanahy sy noho ny finoana no iandrasanay ny fanantenana ny fahamarinana; 
48N	5	6	0,00000	 satria ao amin'ny Kristy Jeso dia tsy mampaninona izay famorana na tsy famorana, fa ny finoana ampiasain'ny fitiavana ihany no izy. 
48N	5	7	0,00000	 Efa nihazakazaka tsara hianareo, ka iza indray no dia nisakana anareo tsy hanaiky ny marina? 
48N	5	8	0,00000	 Tsy mba avy amin'ilay niantso anareo anie izany fanambosiana izany e! 
48N	5	9	0,00000	 Lalivay kely foana no mampivonto ny koban-dafarina manontolo. 
48N	5	10	0,00000	 Matoky anareo ao amin'ny Tompo aho fa tsy hanan-kevitra hafa hianareo; fa ilay mampitabataba anareo no hianjeran'ny nataony, na iza na iza izy. 
48N	5	11	0,00000	 Ary raha ny amiko, ry rahalahy, raha marina fa mbola mitory ny famorana koa aho, ahoana indray no mbola anenjehana ahy? Foana izany ny fahatafintohinana noho ny hazo fijaliana! 
48N	5	12	0,00000	 Enga anie ka hanakilema tena mihitsy ireny mpanabataba anareo ireny!
48N	5	13	0,00000	 Efa voantso ho amin'ny fahafahana hianareo, ry rahalahy; kanefa aoka tsy hoentinareo manaraka ny nofo izany fahafahana izany, fa samia milatsa-tenany amim-pitiavana ho mpanompon'ny namany avy. 
48N	5	14	0,00000	 Fa ny Lalàna rehetra dia ao anatin'ny teny tokana hoe: Tiava ny namanao tahaka ny tenanao. 
48N	5	15	0,00000	 Fa raha mifandramatra sy mifampihinana hianareo, tandremo fandrao mifandringana. 
48N	5	16	0,00000	 Izao àry no lazaiko: Mandehana ara-panahy, dia tsy hanatanteraka ny filan'ny nofo hianareo. 
48N	5	17	0,00000	 Fa ny nofo manam-pilana mifanohitra amin'ny an'ny fanahy, ary ny fanahy manana ny azy mifanohitra amin'ny an'ny nofo: koa mifanohitra izy roroa, hany ka tsy mahefa izay tianareo hianareo. 
48N	5	18	0,00000	 Raha tarihin'ny Fanahy anefa hianareo, dia tsy mba ambanin'ny Lalàna intsony. 
48N	5	19	0,00000	 Ary miharihary ny asan'ny nofo, dia fijangajangana, fahalotoana, fijejojejoana, 
48N	5	20	0,00000	 fanompoan-tsampy, fanaovana ody mahery, fifankahalana, fifandirana, fialonana, fahatezerana, ady lahy, fifampiandaniana, fitokoana, 
48N	5	21	0,00000	 fitsiriritana, famonoana olona, fimamoana, filerana, sy ny zavatra toy izany. Ary lazaiko anareo rahateo, araka ny efa voalazako fahiny koa, fa izay manao izany dia tsy mba handova ny fanjakan'Andriamanitra.
48N	5	22	0,00000	 Ny vokatry ny Fanahy kosa dia izao: fitiavana, fifaliana, fiadanam-po, fahari-po, hamoram-panahy, hazavam-po,  
48N	5	23	0,00000	 fahalemem-panahy, hatsaram-po, finoana, tsy fivadihana, fahalalana onona, fahadiovana: tsy misy izay Lalàna mikasika an'ireo. 
48N	5	24	0,00000	 Izay an'ny Kristy Jeso dia efa namantsika ny nofony mbamin'ny faniriana amam-pilan-dratsiny tamin'ny hazo fijaliana. 
48N	5	25	0,00000	 Velona amin'ny Fanahy isika, ka aoka handeha amin'ny Fanahy; 
48N	5	26	0,00000	 fa aza te-hoderaina foana amin'izay fifampilàna kisa amam-pifampialonana.
48N	6	1	0,00000	[FIFANKATIAVANA - FANAOVAN-TSOA - FARA TENY MOMBA NY FAMORANA - VELOMA] Ry rahalahy, raha misy olona azon-javatra tsy fidiny ka diso, dia aoka hianareo olona ara-panahy hananatra azy amin-kamoram-po, sy hitandrina fandrao mba azon'ny fakam-panahy koa. 
48N	6	2	0,00000	 Mifampitondrà entana hianareo, dia ho tanterakareo amin'izany ny lalàn'ny Kristy; 
48N	6	3	0,00000	 fa raha misy manao ny tenany ho zavatra, nefa tsinontsinona izy, dia mamita-tena izany. 
48N	6	4	0,00000	 Samia mandinika ny asany avy, mba samy ho ny amin'ny tenany ihany no ho reharehany, fa tsy ho ny amin'ny an'olon-kafa, 
48N	6	5	0,00000	 satria samy hitondra ny entany avy ny olona rehetra. 
48N	6	6	0,00000	 Aoka izay ampianarina ny teny finoana hanome anjara izay mampianatra azy amin'ny fananany rehetra. 
48N	6	7	0,00000	 Aza diso hevitra hianareo, Andriamanitra tsy azo vazivazina, 
48N	6	8	0,00000	 fa izay afafin'ny olona no hojinjany: izay mamafy ho an'ny nofo moa, hijinja fahalòvana avy amin'ny nofo; fa izay mamafy ho an'ny fanahy kosa, hijinja fiainana mandrakizay avy amin'ny fanahy. 
48N	6	9	0,00000	 Aza ketraka amin'ny fanaovan-tsoa, fa hijinja amin'ny fotoana isika raha tsy ketraka. 
48N	6	10	0,00000	 Koa dieny mbola manana andro isika, manaova soa amin'ny olona rehetra, fa indrindra amin'ny havana rehetra iray finoana.
48N	6	11	0,00000	 Jereo ity sora-baventy manaraka, nosoratan'ny tànako ho aminareo. 
48N	6	12	0,00000	 Izay rehetra mila sitraka araka ny nofo, dia ireny no manery anareo hoforana; nefa noho izao ihany: fandrao enjehina noho ny hazo fijalian'ny Kristy izy. 
48N	6	13	0,00000	 Fa na dia ny tenan'izy voafora ireny aza, tsy mitandrina ny Lalàna akory; ka hany itadiavany anareo hoforana, dia ny mba hireharehany amin'ny nofonareo. 
48N	6	14	0,00000	 Raha ny amiko, dia sanatria raha mba misy hataoko rehareha afa-tsy ny hazo fijalian'i Jeso-Kristy Tompontsika, fa taminy no voafantsika tamin'ny hazo fijaliana izao tontolo izao ho ahy, ary izaho ho an'izao tontolo izao. 
48N	6	15	0,00000	 Tsy mampaninona na ny famorana na ny tsy famorana, fa ny ho olom-baovao no tena zavatra. 
48N	6	16	0,00000	 Ho an'izay rehetra hanaraka ity fitsipika ity anie, sy ho an'ny Israelin'Andriamanitra koa ny fiadanana amam-pamindram-po! 
48N	6	17	0,00000	 Amin'izao sisa izao, aza misy manahirana ahy intsony, fa mitondra ny marik'i Jeso amin'ny vatako aho.
48N	6	18	0,00000	 Ho amin'ny fanahinareo anie, ry rahalahy, ny fahasoavan'i Jeso-Kristy Tompontsika! Amena.
49N	1	1	0,00000	[FIARAHABANA - FISAORANA AN'ANDRIAMANITRA NANOME ANTSIKA AN'I JESO-KRISTY HO MPANALALANA SY MPAMONJY] Paoly, Apostolin'i Jeso-Kristy, noho ny sitra-pon'Andriamanitra, dia mamangy ny olona masina (any Efezy), mbamin'ny mpino ao amin'ny Kristy Jeso: 
49N	1	2	0,00000	 ho aminareo anie ny fahasoavana amam-piadanana avy amin'Andriamanitra Raintsika sy Jeso-Kristy Tompo. 
49N	1	3	0,00000	 Isaorana anie Andriamanitra, Rain'i Jeso-Kristy Tompontsika, izay nitso-drano antsika tao amin'ny Kristy, amin'ny tso-drano rehetra ara-panahy any an-danitra, 
49N	1	4	0,00000	 sy nifidy antsika tao aminy talohan'ny nahariana izao tontolo izao mba ho masina sy tsy manan-tsiny eo anatrehany isika, 
49N	1	5	0,00000	 ary nanendry antsika rahateo tamim-pitiavana araka ny sitraky ny fony, mba ho zanaka hatsangany amin'ny alalan'i Jeso-Kristy isika; 
49N	1	6	0,00000	 nampamirapiratra ny voninahitry ny fahasoavany izany, dia ny fahasoavany nanasoavany antsika ao amin'ilay malalany.
49N	1	7	0,00000	 Izy no ahazoantsika ny fanavotana amin'ny rany, sy ny famelana ny fahotantsika, araka ny haben'ny fahasoavany, 
49N	1	8	0,00000	 izay nomen'Andriamanitra be dia be ho antsika tamin'ny fahendrena amam-pahalalana rehetra, 
49N	1	9	0,00000	 fa nampahafantariny antsika ny lahatra lalin'ny safidim-pony, izay nofidin'ny hatsaram-pony hotanterahiny, 
49N	1	10	0,00000	 rahefa feno ny andro: dia ny hanakapohana ny zavatra rehetra ho iray ao amin'ny Kristy, na ny any an-danitra, na ny ety an-tany. 
49N	1	11	0,00000	 Tao aminy ihany koa no nandraisantsika ny lovantsika, rahefa voatendry rahateo isika, araka ny fikasan'ilay manao ny zavatra rehetra manaraka ny hevitry ny fony, 
49N	1	12	0,00000	 mba ho fankalazana ny voninahiny isika, dia isika izay nanantena ny Kristy rahateo. 
49N	1	13	0,00000	 Tao aminy hianareo no nino, rahefa nahare ny tenin'ny fahamarinana, ny Evanjelin'ny famonjena anareo, ka nasiana ny tombo-kasen'ny Fanahy Masina, izay nampanantenaina,
49N	1	14	0,00000	 sy santatry ny lovantsika, mandra-pahatanteraky ny fanavotana an'izay rehetra nofidin'Andriamanitra ho fankalazana ny voninahiny. 
49N	1	15	0,00000	 Noho izany, nony reko ny finoanareo an'i Jeso-Kristy sy ny fitiavanareo ny olona masina rehetra, 
49N	1	16	0,00000	 dia tsy mitsahatra ny manao fisaorana noho ny aminareo aho, sy mahatsiaro anareo amin'ny fivavahako, 
49N	1	17	0,00000	 mba homen'ny Rain'ny voninahitra, Andriamanitr'i Jeso-Kristy Tompontsika, anareo, ny fanahin'ny fahendrena amam-panambarana hahalalana azy tsara; 
49N	1	18	0,00000	 ary mba hampahiratiny tsara ny masom-panahinareo hahalala izao: ny fanantenana niantsoany anareo, ny haben'ny voninahitry ny lova nomaniny ho an'ny olo-masina, 
49N	1	19	0,00000	 ary ny halehiben'ny fahefany mihoa-pampana ho an'izay mino, hita amin'ny fiàsan'ny heriny tsitoha. 
49N	1	20	0,00000	 Naharihariny tao amin'ny Kristy izany heriny izany, tamin'ny nananganany azy tamin'ny maty, sy nametrahany azy teo an-kavanany any an-danitra, 
49N	1	21	0,00000	 ambony lavitra noho ny fiandrianana rehetra, ny fanapahana rehetra, ny fahefana rehetra, ny fanjakana rehetra, ary ny anarana rehetra azo tononina, tsy amin'izao fiainana izao ihany, fa amin'ny fiainana ho avy koa, 
49N	1	22	0,00000	 fa napetrany eo an-tongony ny zavatra rehetra, ary nataony filohany ambony indrindra izy amin'ny Eglizy, 
49N	1	23	0,00000	 izay tenany, famenon'izy mpameno tena an-davany sy an-tsakany amin'ny rantsam-batany rehetra.
49N	2	1	0,00000	[NY NAHAVELOMANA ANTSIKA NIARAKA TAMIN'NY KRISTY - NY NANAKAMBANAN'NY KRISTY NY JODY SY NY JENTILY HO IRAY] Fahiny dia matin'ny fahadisoana amam-pahotanareo hianareo,
49N	2	2	0,00000	 ka izany no nizoranareo, nanaraka ny satan'izao tontolo izao, sy ny lehiben'izay fahefana eny amin'ny rivotra, dia izay fanahy miasa ankehitriny eo amin'ny zanaky ny tsy finoana.
49N	2	3	0,00000	 Ary tsy misy hivoasana amin'izany koa no toetray rehetra fony izahay nanaraka ny filan'ny nofonay, sy niliba araka ny danin'ny kibo aman-tsaim-pantatray, ka dia zanaky ny fahatezerana toy ny sasany koa izahay, araka ny toetranay tamin'izany.
49N	2	4	0,00000	 Fa Andriamanitra izay manan-karena amin'ny famindram-po, noho ny halehiben'ny fitiavana izay nitiavany antsika,
49N	2	5	0,00000	 na dia fony mbola matin'ny fahotana aza isika, no nahavelona antsika niaraka tamin'ny Kristy (fahasoavana no namonjena anareo);
49N	2	6	0,00000	 niara-natsangany isika, sy niara-napetrany amin'i Jeso-Kristy any an-danitra,
49N	2	7	0,00000	 mba hanehoany amin'ny andro ho avy ny haben'ny harem-pahasoavany, amin'ny hatsaram-pony amintsika ao amin'ny Kristy Jeso.
49N	2	8	0,00000	 Satria fahasoavana no namonjena anareo, ka tsy avy aminareo izany, fa fanomezana avy amin'Andriamanitra,
49N	2	9	0,00000	 tsy avy amin'ny asa, fandrao misy mirehareha. 
49N	2	10	0,00000	 Fa asany isika, ary zava-bao nataony tao amin'ny Kristy Jeso, mba ho amin'ny asa soa voaomany rahateo hataontsika. 
49N	2	11	0,00000	 Tsarovinareo jentily araka ny nofo àry, dia hianareo antsoin'ny voaforan-tànana hoe tsy voafora,
49N	2	12	0,00000	 fa tamin'ny andro tany aloha hianareo, dia tsy nanana ny Kristy, voasaraka tamin'ny fikambanan'Israely; olon-ko azy tamin'ny fanekem-pampanantenana, tsy nanana fanantenana, ary tsy nanana an'Andriamanitra teo amin'izao tontolo izao.
49N	2	13	0,00000	 Fa ankehitriny kosa, ao amin'ny Kristy Jeso, hianareo izay lavitra fahiny, dia tongan'ny ran'ny Kristy akaiky.
49N	2	14	0,00000	 Fa izy no fihavanantsika, izy no nahatonga antsika roa tonta ho iray, izy no nandrava ny efitry ny fisarahana amam-pifandrafesana;
49N	2	15	0,00000	 tao amin'ny nofony no nanafoanany ny Lalàna be didy amam-pitsipika, mba hanakambanany antsika roa tonta ho olom-baovao iray ao amin'ny tenany;
49N	2	16	0,00000	 fa nampihavaniny sy nakambany isika roa tonta, ho tena iray amin'Andriamanitra, noho ny hazo fijaliana izay nandevonany ny fifandrafesana.
49N	2	17	0,00000	 Ary tonga izy, nitory fihavanana tamin'izay lavitra, sy nitory fihavanana taminareo izay akaiky koa,
49N	2	18	0,00000	 satria aminy no ahazoantsika roa tonta manatona ny Ray ao amin'ny Fanahy iray ihany. 
49N	2	19	0,00000	 Koa tsy olon-ko azy na vahiny intsony àry hianareo, fa mpiray fanjakana amin'ny olo-masina sy isam-pianakavian'Andriamanitra; 
49N	2	20	0,00000	 ny Apostoly sy ny Mpaminany no fanorenana nandrafetana anareo, ary ny Kristy Jeso indrindra no vato fehizoro. 
49N	2	21	0,00000	 Fa ao aminy no isondrotan'ny rafitra rehetra mirindra tsara, mba hiforona ho tempoly masina ao amin'ny Tompo; 
49N	2	22	0,00000	 ao aminy no andrafetan'ny Fanahy Masina anareo ho trano onenan'Andriamanitra.
49N	3	1	0,00000	[NY NIANTSAON'ANDRIAMANITRA NY JENTILY - IZY PAOLY INDRINDRA NO VOATENDRY HITORY IZANY - NY HALEHIBEN'NY FITIAVAN'NY KRISTY ANTSIKA] Ary noho izany, izaho Paoly mpifatotry ny Kristy Jeso noho ny aminareo jentily –
49N	3	2	0,00000	 raha mba renareo ihany ny fanambarana ny fahasoavan'Andriamanitra izay nomena ahy ho anareo,
49N	3	3	0,00000	 izany hoe, ny fanambarana nampahafantatra ahy ny zava-miafina vao nalazako tamin'ny teny fohifohy teo.
49N	3	4	0,00000	 Ny famakiana izany no hahaizanareo mamantatra ny fahalalako ilay zava-miafina tao amin'ny Kristy,
49N	3	5	0,00000	 izay tsy mbola nampahafantarina ny zanak'olombelona tamin'ny taranaka tany aloha, toy ny nanambarana azy ankehitriny tamin'ny Apostoliny masina sy ny mpaminaniny ao amin'ny Fanahy,
49N	3	6	0,00000	 dia izao: Ny jentily dia tonga iray lova sy iray tena ary mpiombona ny fampanantenana amin'ny Jody ao amin'ny Kristy Jeso, noho ny ninoany ny Evanjely;
49N	3	7	0,00000	 ary izaho no voatendry ho mpandraharaha amin'izany, araka ny fanomezam-pahasoavan'Andriamanitra nomena ahy tamin'ny herin'ny fahefany.
49N	3	8	0,00000	 Eny, izaho izay kely indrindra amin'ny olona masina rehetra, no nomena izany fahasoavana izany, dia ny hitory amin'ny jentily ny haren'ny Kristy tsy hita pesipesenina,
49N	3	9	0,00000	 sy ny hanazava amin'ny olona rehetra ny filaharan'ilay hevitra lalina niafina hatrizay hatrizay tao amin'Andriamanitra mpahary ny zavatra rehetra.
49N	3	10	0,00000	 Dia izany no naseho ankehitriny izao tamin'ny alalan'ny Eglizy, ka tonga fantatr'ireo fanapahana sy fahefana any an-danitra ny fahaizan'Andriamanitra mamoron-kevitra,
49N	3	11	0,00000	 araka ny lahatra nataony hatrizay hatrizay tao amin'ny Kristy Jeso Tompontsika,
49N	3	12	0,00000	 izay ananantsika fahasahiana hanatona an'Andriamanitra amam-pahatokiana noho ny finoana azy.
49N	3	13	0,00000	 Koa izany no angatahako aminareo mba tsy ho ketraka amin'ny fahoriako ho anareo, fa voninahitra ho anareo izany.
49N	3	14	0,00000	 Eny, noho izany no andohalehako amin'ny Ray,
49N	3	15	0,00000	 izay angalan'ny fianakaviana rehetra any an-danitra sy ety an-tany anarana,
49N	3	16	0,00000	 mba homeny anareo, araka ny haren'ny voninahiny, ny hankaherezina fatratra araka ny olona anaty amin'ny Fanahy,
49N	3	17	0,00000	 sy ny hitoeran'ny Kristy ao am-ponareo amin'ny finoana, dia ho latsa-paka sy hiorina amin'ny fitiavana hianareo,
49N	3	18	0,00000	 ka hiara-mahafantatra tsara amin'ny olo-masina rehetra izay sakany sy lavany, ary hahavony sy halaliny,
49N	3	19	0,00000	 sady hahalala ny fitiavan'ny Kristy izay mihoatra ny fahalalana rehetra, ka dia ho fenon'ny hafenoan'Andriamanitra rehetra hianareo.
49N	3	20	0,00000	 Ary ho an'ilay mahay manao mihoatra lavitra noho izay angatahintsika sy saintsainintsika, araka ny heriny miasa ato amintsika,
49N	3	21	0,00000	 eny, ho azy anie ny voninahitra ao amin'ny Eglizy, sy ao amin'ny Kristy Jeso, hatramin'ny taranaka farany indrindra, sy mandrakizay mandrakizay. Amena.
49N	4	1	0,00000	[FANANARANA HIRAY FO SY FINOANA ARY HANDROSO TSARA - MASINA FITONDRAN-TENA] Koa mangataka aminareo aho, dia izaho izay an-tranomaizina noho ny amin'ny Tompo, mba hanao fitondran-tena mendrika ny fiantsoana niantsoana anareo hianareo, 
49N	4	2	0,00000	 amin'ny fanetren-tena sy halemem-panahy rehetra, amin'ny fahari-po, amin'ny fifandeferana, amim-pitiavana; 
49N	4	3	0,00000	 mikeleza aina hitana ny firaisam-po amam-panahy akamban'ny fihavanana; 
49N	4	4	0,00000	 fa tsy misy afa-tsy tena iray, sy Fanahy iray, araka ny niantsoana anareo ho amin'ny fanantenana iray; 
49N	4	5	0,00000	 tsy misy afa-tsy Tompo iray, finoana iray, batemy iray, 
49N	4	6	0,00000	 ary Andriamanitra iray, izay Rain'izy rehetra, ambonin'izy rehetra, manerana azy rehetra, ary ao anatin'izy rehetra.
49N	4	7	0,00000	 Samy manana ny ambaratongany anefa ny fahasoavana nomen'ny Kristy antsika tsirairay avy. 
49N	4	8	0,00000	 Izany no anaovan'ny Soratra Masina hoe: Niakatra any ambony izy, nitondra olona maro ho babo, ary nanome fanomezana maro ho an'ny olona. 
49N	4	9	0,00000	 Inona no ilazana hoe niakatra izy, afa-tsy noho izy efa nidina ho any ambanin'ny tany koa? 
49N	4	10	0,00000	 Ary tsy iza ilay nidina fa ilay niakatra any ambonin'ny lanitra rehetra ihany, mba hamenoany ny zavatra rehetra.
49N	4	11	0,00000	 Dia izy no nanome ny sasany ho Apostoly, ny sasany ho mpaminany, ny sasany ho evanjelista, ary ny sasany ho mpiandry sy mpampianatra, 
49N	4	12	0,00000	 mba samy hanana ny fandraharahany avy, amin'ny fandavorariana ny olona masina, dia amin'ny fandrafetana ny tenan'ny Kristy, 
49N	4	13	0,00000	 mandra-pahatongantsika rehetra ho amin'ny firaisam-pinoana amam-pahalalana lavorary ny Zanak'Andriamanitra, sy ho lehilahy lehibe tonga ohatra, mahatratra ny halehibeazana amam-pahafenoan'ny Kristy; 
49N	4	14	0,00000	 dia tsy ho zaza intsony isika, ka tsy ho azon'ny rivotry ny fampianaran-tsamihafa rehetra ahilangilana sy avezivezy, tsy ho voafitaky ny saim-petsy itarihan'ny olona ho amin'ny hevi-diso; 
49N	4	15	0,00000	 fa hanaraka ny marina amin'ny fitiavana, ka hitombo hatrany hatrany amin'ny zavatra rehetra, amin'ny firaisana amin'ny Loha, dia ny Kristy. 
49N	4	16	0,00000	 Izy no iankinan'ny tena manontolo, ka mahatonga ny rantsam-batana rehetra hilamina fatratra, hitambatra mafy, hifanampy hatrany, samy miasa araka ny anjarany tsirairay avy, ka mitombo sy toa mandrafitra tena amin'ny fitiavana. 
49N	4	17	0,00000	 Koa izao àry no lazaiko sy ambarako ao amin'ny Tompo: Aza manao fitondran-tenan-jentily izay mizotra manaraka ny hevi-poanany, 
49N	4	18	0,00000	 fa nihamaizin-tsaina izy ireny, sy nanalavitra ny fiainan'Andriamanitra, noho ny tsy fahalalana amam-pahajambam-pony, 
49N	4	19	0,00000	 ka lany henatra dia navarin'ny filan-dratsiny tamin'ny fijejojejoana amam-pahalotoana rehetra. 
49N	4	20	0,00000	 Fa hianareo kosa, dia tsy mba ny ho toy izany no nianaranareo hahalala ny Kristy, 
49N	4	21	0,00000	 raha izy tokoa no renareo ka tao aminy no nampianarana anareo, araka ny fahamarinana ao amin'i Jeso, 
49N	4	22	0,00000	 hiala amin'ny fitondran-tenanareo taloha, ka hamela ny olon-tranainareo efa simban'ny fitaky ny filan-dratsy, 
49N	4	23	0,00000	 mba hohavaozina ao amin'ny saina amam-panahinareo hianareo, 
49N	4	24	0,00000	 ka hitafy ny olom-baovao izay noharina araka an'Andriamanitra amin'ny fahamarinana amam-pahamasinana tena izy tokoa.
49N	4	25	0,00000	 Ario àry ny lainga, ka samia milaza ny marina amin'ny namany avy, fa mifampirantsam-batana avokoa isika rehetra. 
49N	4	26	0,00000	 Tezera, fa aza manota, ary aoka tsy ho tratry ny masoandro milentika ny fahatezeranareo. 
49N	4	27	0,00000	 Aza omena fidirana ny demony. 
49N	4	28	0,00000	 Izay nangalatra, aoka tsy hangalatra intsony, fa aleo miasa tànana, manao zavatra tsara, dia hanan-komena ny tsy manana aza. 
49N	4	29	0,00000	 Aoka tsy haloaky ny vavanareo ny teny ratsy, fa ny teny soa mampandroso amin'ny tsara, araka izay ilaina, mba hahazoan'izay mihaino fahasoavana. 
49N	4	30	0,00000	 Aza mampalahelo ny Fanahy Masin'Andriamanitra, izay nanasiana tombo-kase anareo, ho amin'ny andro fanavotana. 
49N	4	31	0,00000	 Esory aminareo rahefa mety ho lolom-po, fahatezerana, fahavinirana, fitabatabana, fitenenan-dratsy, ary hasomparana. 
49N	4	32	0,00000	 Fa aoka hianareo samy halemy fanahy amin'ny namany avy, ka hifampiantra sy hifamela heloka, toraka ny namelan'Andriamanitra anareo ao amin'ny Kristy.
49N	5	1	0,00000	[HALAVIRO NY FAHALOTOANA SY NY FIARAHANA AMIN'NY ZANAKY NY MAIZINA - ADIDIN'NY MPIVADY] Koa aoka àry hanahaka an'Andriamanitra, toy ny zanaka malala hianareo. 
49N	5	2	0,00000	 Ary mandehana amin'ny fitiavana tahaka ny Kristy, izay nanolo-tena tamin'Andriamanitra noho ny fitiavany antsika mba ho sorona amam-panatitra mani-pofona hamonjy antsika. 
49N	5	3	0,00000	 Araka ny manendrika ny olo-masina, dia aoka tsy ho re eo aminareo na dia izay hoe lazam-pijangajangana fotsiny aza, sy rahefa mety ho fahalotoana amam-pilan-dratsin'ny nofo. 
49N	5	4	0,00000	 Fadio ny teny vetaveta, resaka valavala, voso-dratsy, mbamin'ny teny tsy mendrika rehetra, fa aleo aza manao teny fisaorana. 
49N	5	5	0,00000	 Satria fantatro tsara fa rahefa mety ho olona mpijangajanga, na vetaveta, na mpanarana filan-dratsin'ny nofo (mpanompo sampy izany), dia tsy handova ny fanjakan'ny Kristy sy Andriamanitra. 
49N	5	6	0,00000	 Koa aza mety hofitahin'olona amin'izay lainga tsara lahatra foana, fa ireo zava-dratsy ireo no nianjeran'ny fahatezeran'Andriamanitra tamin'ny zanaky ny tsy finoana. 
49N	5	7	0,00000	 Aza miombona amin'ireny hianareo.
49N	5	8	0,00000	 Taloha hianareo no maizina, fa ankehitriny efa mazava ao amin'ny Tompo, ka mandehana toy ny zanaky ny mazava.
49N	5	9	0,00000	 Ary ny vokatry ny mazava dia ny soa, ny mety ary ny marina rehetra. 
49N	5	10	0,00000	 Fantaro izay ankasitrahan'Andriamanitra. 
49N	5	11	0,00000	 Aza mba mikambakambana amin'izay asan'ny maizina tsy mahavoka-tsoa, fa vao mainka ambarao aza ny haratsian'ireny, 
49N	5	12	0,00000	 satria mahamenatra na dia ny hilaza fotsiny ny ataon'izy ireny an-takona aza; 
49N	5	13	0,00000	 fa asehon'ny mazava avokoa ny zavatra rehetra rahefa voambara ny haratsiany, ary na inona na inona aseho, dia tonga mazava koa. 
49N	5	14	0,00000	 Izany no nanoratana hoe: Mifohaza hianao izay matory, ary mitsangàna amin'ny maty, dia hanazava anao ny Kristy. 
49N	5	15	0,00000	 Tandremo tsara àry ny fitondran-tenanareo, ry rahalahy, aza misary adala, fa mbà hendry; 
49N	5	16	0,00000	 hararaoty ny fotoana, fa ratsy izao andro izao. 
49N	5	17	0,00000	 Koa aza manaonao foana, fa fantaro aloha izay sitra-pon'ny Tompo. 
49N	5	18	0,00000	 Aza mimamo divay, satria loharanom-pahalotoana izany; fa mifenoa Fanahy masina hianareo. 
49N	5	19	0,00000	 Salamo sy hira aman-tononkira masina no ifampiresaho; ary hira fiderana no kaloy ao am-ponareo ho voninahitry ny Tompo. 
49N	5	20	0,00000	 Misaora an'Andriamanitra Ray mandrakariva, noho ny zavatra rehetra, amin'ny anaran'i Jeso-Kristy Tompontsika. 
49N	5	21	0,00000	 Ary mahaiza mifanoa amim-pahatahorana ny Kristy.
49N	5	22	0,00000	 Hianareo vehivavy, maneke ny vadinareo, toy ny anekena ny Tompo; 
49N	5	23	0,00000	 fa ny lahy no lohan'ny vavy, tahaka ny Kristy no lohan'ny Eglizy izay vatany sy manana azy ho Mpamonjy. 
49N	5	24	0,00000	 Koa tahaka ny aneken'ny Eglizy ny Kristy no tsy maintsy aneken'ny vehivavy ny vadiny koa amin'ny zavatra rehetra. 
49N	5	25	0,00000	 Hianareo lehilahy, tiava ny vadinareo, toy ny nitiavan'ny Kristy ny Eglizy, sy nahafoizana tena ho azy, 
49N	5	26	0,00000	 mba hanamasina azy rahefa nodioviny tamin'ny fanasana amin'ny rano sy ny teny izy, 
49N	5	27	0,00000	 ka hanolotra azy ho an'ny tenany ho Eglizy be voninahitra, tsy misy panda, na ketrona, na zavatra toy izany, fa masina tsy manan-tsiny amam-pondro 
49N	5	28	0,00000	 Toy izany koa no tsy maintsy hitiavan'ny lehilahy ny vadiny, izay tenany ihany; koa izay tia ny vadiny dia tia ny tenany. 
49N	5	29	0,00000	 Ny olona tsy misy mankahala ny nofony, fa mamelona sy miahy azy, toy ny ataon'ny Kristy amin'ny Eglizy, 
49N	5	30	0,00000	 satria rantsam-batany, avy amin'ny nofo aman-taolany, isika. 
49N	5	31	0,00000	 Noho izany, handao ny ray aman-dreniny ny lehilahy, ka hikambana amin'ny vadiny, dia ho nofo iray ihany izy roroa. 
49N	5	32	0,00000	 Misy zava-miafina lehibe amin'io, dia mankamin'izy Kristy sy ny Eglizy no lazaiko. 
49N	5	33	0,00000	 Fa izao: samia hianareo lehilahy tia ny vadiny tahaka ny tenany; ary aoka ny vehivavy hanaja ny vadiny.
49N	6	1	0,00000	[ADIDIN'NY ZANAKA SY NY RAY AMAN-DRENY, ARY NY OLOM-PEHEZINA SY NY MPIFEHY - NY ADY AMIN'NY DEMONY SY NY FIADIAN'ANDRIAMANITRA FITONDRAN'NY KRISTIANINA - TENY FARANY] Hianareo zanaka, maneke ao amin'ny Tompo ny ray aman-dreninareo, fa izany no rariny. 
49N	6	2	0,00000	 Manajà ny ray aman-dreninao, io no voalohan-didy misy teny fampanantenana, dia ny hoe: 
49N	6	3	0,00000	 mba hahita soa sy ho ela velona ety ambonin'ny tany hianao. 
49N	6	4	0,00000	 Hianareo ray aman-dreny kosa, aza mampahatezitra ny zanakareo, fa beazo amin'ny famaizana amam-pananarana ao amin'ny Tompo izy. 
49N	6	5	0,00000	 Hianareo mpanompo, maneke ny tomponareo araka ny nofo amim-pahatahorana sy fangovitana, ary amim-pahatsoram-po, toy ny anekena ny Kristy; 
49N	6	6	0,00000	 aza manompo eo imaso fotsiny, toy ny mila sitraka amin'olombelona, fa toy ny mpanompon'ny Kristy, manao ny sitra-pon'Andriamanitra amin'ny fo tokoa; 
49N	6	7	0,00000	 ary manompoa amim-pitiavana, toy ny manompo ny Tompo fa tsy ny olombelona; 
49N	6	8	0,00000	 satria fantatrareo marina fa isam-batan'olona, na andevo na olona afaka, dia samy hovalian'Andriamanitra soa, amin'izay soa nataony avy. 
49N	6	9	0,00000	 Hianareo tompo koa, mba manaova toy izany amin'izy ireo, ka ajanòny ny fandrahonana, satria fantatrareo fa tsy mba mizaha tavan'olona ilay Tompon'izy ireo sy hianareo any an-danitra. 
49N	6	10	0,00000	 Farany, ry rahalahy, mahereza ao amin'ny Tompo sy amin'ny heriny mahefa ny zavatra rehetra. 
49N	6	11	0,00000	 Tafio avokoa ny fiadian'Andriamanitra, dia tsy hiraika amin'izay fanangolen'ny demony akory hianareo. 
49N	6	12	0,00000	 Fa tsy amin'ny nofo aman-dra no iadiantsika, fa amin'ny fanapahana, amin'ny fahefana, amin'ny andrian'izao tontolo izao, amin'ny fanahy ratsy eny ambony eny. 
49N	6	13	0,00000	 Koa raiso avokoa àry ny fiadian'Andriamanitra, mba hahazoanareo manohitra amin'ny andro ratsy, dia hijoro tsara hianareo rahefa niala nenina. 
49N	6	14	0,00000	 Aza miraika, fa sikino fahamarinana ny valahanareo, tafio ny rariny ho fiarovan-tratra, 
49N	6	15	0,00000	 kiraroy fahavononan-kitory ny Evanjelim-pihavanana ny tongotrareo; 
49N	6	16	0,00000	 fanampin'ireo rehetra ireo, dia ny finoana no raiso ho ampinga hamonoanareo ny tsipik'afo rehetra alefan'ilay ratsy. 
49N	6	17	0,00000	 Raiso koa ny fanantenam-pamonjena ho fiarovan-doha, ary ny tenin'Andriamanitra ho sabatry ny fanahy. 
49N	6	18	0,00000	 Ataovy lalandava ao amin'ny Fanahy ny fangatahana amam-pifonana rehetra, amin'izany dia miambena amin'ny faharetana rehetra, sy amin'ny fivavahana ho an'ny olona masina rehetra; 
49N	6	19	0,00000	 dia ho ahy koa, mba homena ahy ny hiloa-bava an-kasahiana, hampahafantatra ny hevi-miafina ambaran'ny Evanjely, 
49N	6	20	0,00000	 (izay anaovako ny raharahan'ny ambasadaoro eo am-pigadrana), dia hitory azy tsy aman-tahotra araka izay mety hataoko aho.
49N	6	21	0,00000	 Ary ny amin'ny hahalalanareo izay toetra sy ataoko aty, dia iny Tisiko, rahalahy malala, sady mpandraharaha mahatoky ao amin'ny Tompo, hampandre anareo ny zavatra rehetra; 
49N	6	22	0,00000	 fa izany indrindra no nandefasako azy ho aty aminareo, ka dia sady handre ny toetray hianareo, no halany alahelo koa ny fonareo.
49N	6	23	0,00000	 Fiadanana anie ho an'ny rahalahy, ary fitiavana amam-pinoana avy amin'Andriamanitra Ray sy Jeso-Kristy Tompo! 
49N	6	24	0,00000	 Fahasoavana anie ho an'izay rehetra tia an'i Jeso-Kristy Tompontsika amin'ny fitiavana tsy lefy!
50N	1	1	0,00000	[FIARAHABANA - FITIAVANY LEHIBE NY FILIPIANA - NY TOETRANY TAO ROMA - FALY IZY MAHITA FA TORINA NY EVANJELY - NY FANAMPOIZANY TSY HO FATY AMIN'IZAO - NY AMIN'NY FIRAISAM-PO AMAM-PANAHY] Paoly sy Timote, mpanompon'i Jeso-Kristy, mamangy ny olona masina rehetra ao amin'ny Kristy Jeso, mbamin'ny Pretra sy ny Diakra any Filipy: 
50N	1	2	0,00000	 ho aminareo anie ny fahasoavana amam-piadanana avy amin'Andriamanitra Raintsika, sy Jeso-Kristy Tompo. 
50N	1	3	0,00000	 Misaotra an'Andriamanitra isaky ny mahatsiaro anareo aho; 
50N	1	4	0,00000	 ary mivavaka an-kafaliana isaky ny mivavaka ho anareo rehetra, 
50N	1	5	0,00000	 noho ny firaisanareo hampandroso ny Evanjely, hatramin'ny andro voalohany ka mandraka ankehitriny; 
50N	1	6	0,00000	 sady matoky aho fa izay nanomboka izany asa soa indrindra izany tao aminareo, dia hanatanteraka izany mihitsy hatramin'ny andron'i Jeso-Kristy. 
50N	1	7	0,00000	 Ary rariny ny iheverako anareo rehetra toy izany, satria efa mby ato am-poko hianareo rehetra, noho hianareo rehetra mpiombona ny fahasoavana ananako, na amin'ny fifatorako, na amin'ny fampandreseko lahatra sy fanamafisako orina ny Evanjely. 
50N	1	8	0,00000	 Fa Andriamanitra no vavolombelona fa manina anareo rehetra ao am-pon'ny Kristy Jeso indrindra aho. 
50N	1	9	0,00000	 Ary izao no angatahiko aminy, dia ny hitombo bebe kokoa hatrany hatrany amin'ny fahaizana amam-pahalalana rehetra ny fitiavanareo, 
50N	1	10	0,00000	 mba hamantaranareo izay tsaratsara kokoa, dia ho madio sy tsy manan-tsiny mandra-pihavin'ny andron'ny Kristy hianareo, 
50N	1	11	0,00000	 ary feno ny vokatry ny fahamarinana avy amin'i Jeso-Kristy, ho voninanitra sy fiderana an'Andriamanitra.
50N	1	12	0,00000	 Tiako ho fantatrareo, ry rahalahy, fa efa tonga fampandrosoana ny Evanjely ny zavatra nanjo ahy, 
50N	1	13	0,00000	 satria efa vaky ato an-trano fiambenana sy any ivelany izao, fa noho ny Kristy no ifatorako; 
50N	1	14	0,00000	 ka nahazo toky noho ny fifatorako ny ankabeazan'ny rahalahy ao amin'ny Tompo, ary vao mainka mihasahisahy kokoa hitory ny tenin'Andriamanitra tsy aman-tahotra. 
50N	1	15	0,00000	 Marina fa noho ny fialonana sy fifandirana no itorian'ny sasany ny Kristy, nefa ao koa ny manao an-katsaram-po tokoa, 
50N	1	16	0,00000	 ka ny an'ireto dia fitiavana no anaovany, satria fantany fa voatendry hampandresy lahatra ny Evanjely aho; 
50N	1	17	0,00000	 fa ny an'irerý kosa dia tsy fo mahitsy no itoriany ny Kristy, fa an-kasomparana kendreny hanampy fahoriana ny fifatorako. 
50N	1	18	0,00000	 Nefa mampaninona moa izany e? Rahefa ny Kristy no torina, na amim-pihatsarambelatsihy izany, na amin-kitsim-po, dia mahafaly ahy izany, ary mbola hahafaly ahy koa aza. 
50N	1	19	0,00000	 Satria fantatro fa hody ho famonjena ahy izany, noho ny fivavahanareo sy noho ny fitahian'ny Fanahin'ny Kristy; 
50N	1	20	0,00000	 tsy izany ihany, fa manantena sy matoky aho fa tsy hahazo henatra na amin'inona na amin'inona, fa mainka ho feno ny fahasahiako, ka na dia ankehitriny aza, toraka ny mandrakariva koa, dia homem-boninahitra amin'ny tenako ny Kristy, na velona aho, na maty. 
50N	1	21	0,00000	 Satria raha ny amiko, dia ny Kristy no ahavelomako, ary ny fahafatesana no ahazoako tombony. 
50N	1	22	0,00000	 Raha mbola velona amin'ny nofo anefa aho, dia ho fahavokaran'ny asako izany, ka tsy hitako izay hofidiko, 
50N	1	23	0,00000	 fa sanganehana eo anelanelan'izy roa ireo aho: ny handeha ho any amin'ny Kristy moa, iriko sy tsara lavitra: 
50N	1	24	0,00000	 nefa ny hitoetra amin'ny nofo kosa no ilaina kokoa noho ny aminareo. 
50N	1	25	0,00000	 Ary izany indrindra no ampoiziko sy fantatro, dia ny hitoetra sy haharitra eo aminareo rehetra, mba hahazoanareo fandresena sy fifaliana amin'ny finoanareo. 
50N	1	26	0,00000	 Ka dia hitombo ao amin'ny Kristy Jeso ny reharehanareo noho ny amiko, amin'ny hankanesako atý aminareo indray.
50N	1	27	0,00000	 Fa izao ihany e: manaova fitondran-tena mendrika ny Evanjely hianareo; ary amin'izay, tonga moa aho, dia hahita anareo; tsy tonga kosa, dia handre ny aminareo, fa hoe: maharitra amin'ny fanahy iray hianareo, sy miray fo miara-miasa hampandroso ny finoana ny Evanjely, 
50N	1	28	0,00000	 ary tsy miraika na inona na inona afitsoky ny fahavalo: ka mariky ny fahaverezana izany ho azy ireo, fa mariky ny famonjena kosa ho anareo, sady avy amin'Andriamanitra izany. 
50N	1	29	0,00000	 Satria noho ny amin'ny Kristy, dia tsy ny hino azy ihany no nomena anareo, fa ny hiaritra fahoriana noho ny aminy koa, 
50N	1	30	0,00000	 dia ny miaritra ny ady hitanareo niaretako, sy renareo ho mbola iaretako koa ankehitriny.
50N	2	1	0,00000	[NY AMIN'NY FIRAISAN-KEVITRA SY NY FANETREN-TENA - NY FIKEZAHANA MAFY HAHAZOANA FAMONJENA - ATAONY TSARA LAZA TIMOTE SY EPAFRODITA] Koa raha mba manana famporisihana ao amin'ny Kristy koa hianareo, na manana fanalana alahelo amin'ny fitiavana ihany, raha mba misy firaisam-po amam-panahy koa amintsika, ka mba misy fitserana amam-pangorahana ahy ihany aminareo, 
50N	2	2	0,00000	 dia fenoy tanteraka ny hafaliako amin'ny firaisanareo saina, ka hiray fitiavana, hiray fo, hiray hevitra, 
50N	2	3	0,00000	 tsy hanao na inona na inona amin'ny fifampiandaniana na filan-dera foana, fa samy hanetry tena sy hanao ny namany ho ambony noho ny tenany avy, 
50N	2	4	0,00000	 samy tsy hihevitra ny azy ihany, fa ny an'ny namany koa.
50N	2	5	0,00000	 Manàna izao saina amam-po hita tao amin'ny Kristy Jeso izao: 
50N	2	6	0,00000	 na dia tao amin'ny fomban'Andriamanitra aza izy, dia tsy nihevitra ny fitoviany saranga amin'Andriamanitra ho zavatra nobaboiny, 
50N	2	7	0,00000	 fa nialany izany tamin'izy naka ny fomban'ny mpanompo, ka tonga mitovy amin'ny olombelona, sy hita ho olombelona tamin'ny fisehoany rehetra, 
50N	2	8	0,00000	 ary nilatsa-tenany ho ambany, nanolo-tena hanaiky hatramin'ny fahafatesana, dia fahafatesana tamin'ny hazo fijaliana. 
50N	2	9	0,00000	 Ho valin'izany kosa, dia nasandratr'Andriamanitra ambony indrindra izy, sy nomeny anarana mihoatra ny anarana rehetra, 
50N	2	10	0,00000	 mba handohalika amin'ny anaran'i Jeso avokoa ny lohalika rehetra, na ny any an-danitra, na ny etý an-tany, na ny any ambany, 
50N	2	11	0,00000	 ary mba hanaiky avokoa ny lela rehetra fa Jeso-Kristy dia Tompo efa niditra amin'ny voninahitr'Andriamanitra Ray. 
50N	2	12	0,00000	 Noho izany, ry malalako, efa nanaiky mandrakariva koa hianareo, ka miasà amin-tahotra sy hovitra hanapitra ny famonjenareo tena, tsy tahaka ny fony aho tany aminareo fotsiny, fa mihoatra noho izany aza amin'izao aho tsy any aminareo izao, 
50N	2	13	0,00000	 fa Andriamanitra no manao ao aminareo ny mikasa sy ny manao, sy hanatanteraka ny hevi-pitiavany ny aminareo. 
50N	2	14	0,00000	 Ataovy tsy amim-pimonjomonjoana sy tsy amim-pisalasalana ny zavatra rehetra, 
50N	2	15	0,00000	 mba ho madio tsy manan-tsiny, ary zanak'Andriamanitra tsy misy kiany hianareo eo afovoan'ny karazan'olona ratsy sy mafy fo, izay amirapiratan'ny tenanareo tahaka ny fahazavana amin'izao tontolo izao, 
50N	2	16	0,00000	 mitana ny tenin'ny fiainana; dia hisy ho reharehako amin'ny andron'ny Kristy, fa tsy ho nihazakazaka foana aho, na ho nisasatra foana. 
50N	2	17	0,00000	 Ary faly aho na dia ny tenako aza no haidina hampombaina ny fanolorana amam-pisoronan'ny finoanareo, ka miara-mifaly aminareo rehetra. 
50N	2	18	0,00000	 Mifalia amin'izany koa hianareo, ary miaraha mifaly amiko.
50N	2	19	0,00000	 Manantena ao amin'i Jeso Tompo aho fa haniraka an'i Timote faingana atý aminareo, mba hifaliako koa rahefa reko ny toetranareo; 
50N	2	20	0,00000	 fa tsy manana olona miray fo amiko sy mazoto miahy anareo toy izany aho. 
50N	2	21	0,00000	 Ny rehetra dia samy miahy ny azy avy, fa tsy ny an'i Jeso-Kristy; 
50N	2	22	0,00000	 izy kosa dia fantatrareo fa lehilahy voazaha toetra tokoa; niara-niasa tamiko tamin'ny Evanjely izy, toy ny zanaka miaraka amin-drainy. 
50N	2	23	0,00000	 Koa dia manantena ny haniraka azy ho atý aminareo aho, raha vao hitako izay ho toetro. 
50N	2	24	0,00000	 Ary na dia ny tenako aza, araka ny tokiko ao amin'ny Tompo, dia mbola ho avy faingana koa.
50N	2	25	0,00000	 Nihevitra anefa aho fa i Epafrodita rahalahiko, sady mpiara-miasa sy mpiara-miady amiko, ary irakareo hanompo ahy amin'ny zavatra ilaiko, dia tokony hampandehaniko hankaty aminareo aloha; 
50N	2	26	0,00000	 fa efa manina anareo rehetra izy, sady nalahelo noho ny nandrenesanareo azy hoe narary. 
50N	2	27	0,00000	 Narary saika maty tokoa izy, fa Andriamanitra namindra fo taminy; ary tsy taminy ihany fa tamiko koa, mba tsy hananako alahelo mitongoa alahelo. 
50N	2	28	0,00000	 Koa dia ny nandefa azy no nahazoto ahy kokoa, mba hifalianareo amin'ny fahitana azy indray, sy hahamaivamaivana kokoa ny alaheloko. 
50N	2	29	0,00000	 Raiso an-kafaliana ao amin'ny Tompo àry izy; ary hajao ny olona toy izany; 
50N	2	30	0,00000	 fa ny raharahan'ny Kristy no saika nahafaty azy; ary ny fanefana ny fanompoana ahy tsy efanareo no nanaovany ny ainy tsy ho zavatra.
50N	3	1	0,00000	[FITANDREMANA SAO VOAFITAKA - NY TSY NITADIAVANY FAHAMARINANA TAMIN'NY LALÀNA - NY FIKEZAHANA HO LAVORARY - NY AMIN'IZAY FAHAVALON'NY HAZO FIJALIANA] Farany, ry rahalahy, mifalia ao amin'ny Tompo. Tsy manahirana ahy ny mamerin-teny raha manoratra aminareo, sady mahasoa anareo izany. 
50N	3	2	0,00000	 Mitandrema tena amin'ireo amboa, mitandrema tena amin'ireo mpiasa ratsy, mitandrema tena amin'ireo manan-takaitra! 
50N	3	3	0,00000	 Fa isika no tena voafora, dia isika izay manompo an'Andriamanitra amin'ny Fanahy, sy manao ny Kristy Jeso ho reharehantsika, ary tsy mitoky amin'ny nofo. 
50N	3	4	0,00000	 Mba manana izay hitokiako amin'ny nofo ihany anefa aho, ka raha ny olon-kafa aza manao azy ho afa-mitoky amin'ny nofo, mainka fa izaho; 
50N	3	5	0,00000	 fa izaho dia isan'ny voafora tamin'ny andro fahavalo, taranak'Israely avy amin'ny fokon'i Benjamina, Hebrio, teraky ny Hebrio; farisiana aho, raha ny amin'ny Lalàna; 
50N	3	6	0,00000	 mpanenjika ny Eglizy, raha ny amin'ny zotom-po; tsy nanan-tsiny, raha ny amin'ny fahamarinana ny amin'ny Lalàna. 
50N	3	7	0,00000	 Ireny toa tombony ho ahy ireny anefa, dia nataoko ho faty antoka noho ny amin'ny Kristy. 
50N	3	8	0,00000	 Eny, mbola ataoko ho faty antoka tokoa izany rehetra izany, raha oharina amin'ny fahambonian'ny fahalalana ny Kristy Jeso Tompoko; fa ny fitiavako azy no namoizako ny zavatra rehetra, ary mba hahazoako ny Kristy, dia ataoko ho fako, fako foana ny zavatra rehetra, 
50N	3	9	0,00000	 mba ho hita ao aminy aho, tsy amin'ny fahamarinan'ny tenako, na ilay avy amin'ny Lalàna, fa amin'ilay avy amin'ny finoana ny Kristy, dia ny fahamarinana avy amin'Andriamanitra noho ny finoana; 
50N	3	10	0,00000	 mba hahalala azy aho, dia izy sy ny herin'ny fitsanganany amin'ny maty, ary ny fiombonana amin'ny fijaliany, ka ho tonga toa azy amin'ny fahafatesany, 
50N	3	11	0,00000	 sy hahatratra ny fitsanganana amin'ny maty, raha azoko atao. 
50N	3	12	0,00000	 Tsy dia hoe efa nahatratra sahady aho tsy akory, na hoe efa lavorary; fa miezaka aho mba hahatratra izay nahatratraran'ny Kristy Jeso ahy. 
50N	3	13	0,00000	 Eny, ry rahalahy, tsy manao ahy ho efa nahatratra aho, fa zavatra iray ihany no ataoko, dia ny manadino izay eo aoriako, sy miezaka ho amin'izay eo alohako; 
50N	3	14	0,00000	 mihazakazaka hahatratra ny marika aho, mba hahazoako ny loka izay iantsoan'Andriamanitra ahy eny ambony eny, ao amin'ny Kristy Jeso. 
50N	3	15	0,00000	 Aoka àry hiray amin'izany ny hevitsika rehetra efa lavorary; ary raha mbola misy zavatra sasany iheveranareo hafa noho izany, dia Andriamanitra no hanazava anareo ny amin'izany. 
50N	3	16	0,00000	 Ny efa azontsika anefa dia aoka hizorantsika, toraka ny efa nataontsika hatramin'izao.
50N	3	17	0,00000	 Ry rahalahy, makà tahaka ahy hianareo; ary diniho ireo mandeha araka ny ohatra hitany taminay. 
50N	3	18	0,00000	 Voalazako taminareo matetika, sady mbola lazaiko amin-dranomaso koa ankehitriny, fa maro no mandeha miseho ho fahavalon'ny hazo fijalian'i Jeso-Kristy mihitsy. 
50N	3	19	0,00000	 Fahaverezana no hiafaran'ireny, fa ny kibony no andriamaniny, ny tokony hampahamenatra azy no ireharehany, ny zavatry ny tany no hany ankamaminy. 
50N	3	20	0,00000	 Fa isika kosa dia any an-danitra no fanjakantsika, ary avy any koa no iandrasantsika Mpamonjy, dia Jeso-Kristy Tompo, 
50N	3	21	0,00000	 izay hanova ity vatantsika tsinontsinona ity, ka hampitovy endrika azy amin'ny vatany be voninahitra, araka ny herin'ny fahefana nampanekeny azy ny zavatra rehetra.
50N	4	1	0,00000	[ANATRA SAMIHAFA - TENY FISAORANA - FANAOVAM-BELOMA] Koa amin'izany, ry rahalahy malalako, mamiko indrindra, fifaliako aman-tsatro-boninahitro, mahareta tsara ao amin'ny Tompo araka izany, ry malalako.
50N	4	2	0,00000	 Mangataka amin'i Evodia aho, ary mihanta amin'i Sintikea, mba hifanara-kevitra tsara ao amin'ny Tompo izy. 
50N	4	3	0,00000	 Ary hianao kosa, ry ilay tena mpiara-miasa amiko, dia mangataka aminao aho mba hanampy azy roa vavy amin'izany koa, fa izy ireo no niara-niady tamiko teo amin'ny Evanjely, dia izy sy Clément mbamin'ireo mpiara-miasa amiko sisa, izay efa ao amin'ny bokin'ny fiainana ny anarany.
50N	4	4	0,00000	 Mifalia mandrakariva ao amin'ny Tompo; eny, averiko indray: mifalia e! 
50N	4	5	0,00000	 Aoka ho fantatry ny olona rehetra ny hamoram-panahinareo: efa akaiky anie ny Tompo e! 
50N	4	6	0,00000	 Aza manahy na inona na inona; fa ambarao an'Andriamanitra, amin'ny fivavahana amam-pifonana ary fisaorana, izay rehetra ilainareo na amin'inona na amin'inona. 
50N	4	7	0,00000	 Hiaro ny fonareo sy ny sainareo ao amin'ny Kristy Jeso anie ny fiadanan'Andriamanitra, izay mihoatra ny fahalalana rehetra.
50N	4	8	0,00000	 Farany, ry rahalahy, na inona na inona marina, na inona na inona manan-kaja, na inona na inona rariny, na inona na inona madio, na inona na inona mahatehotia, na inona tsara laza, rahefa mety ho hatsaram-panahy, sy rahefa mety ho misy dera koa, dia aoka hoheverinareo izany. 
50N	4	9	0,00000	 Araho avokoa izay efa nianaranareo, sy noraisinareo ary renareo sy hitanareo tamiko, dia ho eo aminareo ny Andriamanitry ny fiadanana. 
50N	4	10	0,00000	 Nahazo hafaliana lehibe ao amin'ny Tompo aho, fa indro hitako mamony indray izao ny fitsinjovanareo ahy; tao aminareo mandrakariva izany, saingy ny zavatra hohararaotinareo no tsy mbola nisy. 
50N	4	11	0,00000	 Tsy dia filan-javatra anefa no ilazako izany, fa efa nianatra ny ho afa-po amin'izay ananako aho, 
50N	4	12	0,00000	 ka haiko ny mihafy, haiko ny manam-be. Efa nianatra ny ho voky sy ny ho noana aho, ary ny hanam-be sy ny tsy hanana na inona na inona, na aiza na aiza, ary na amin'inona na amin'inona.
50N	4	13	0,00000	 Mahefa ny zavatra rehetra aho, amin' ilay mankahery ahy;
50N	4	14	0,00000	 nefa tsara ny nataonareo niombom-pahoriana tamiko. 
50N	4	15	0,00000	 Ary fantatrareo koa, ry Filipiana, fa tamin'ny niandohan'ny Evanjely, rahefa niala tany Masedonia aho, dia tsy nisy Eglizy nifanao kaontin'ny miditra sy mivoaka tamiko, afa-tsy hianareo ihany. 
50N	4	16	0,00000	 Fony aho tany Tesalonìka aza, dia nampanateranareo fanampiana indray mandeha aloha, dia nisy fanindroany koa. 
50N	4	17	0,00000	 Tsy mitady ny homena indray aho, fa ny vokatra miavosa soratana ho anareo no tadiaviko. 
50N	4	18	0,00000	 Efa miadana aho izao, ary manana ny ampy sy feno mihitsy, nahazo ny zavatra nampanaterinareo an'i Epafrodita, izay toy ny zava-mani-pofona sy fanatitra ankasitrahan'Andriamanitra, raisiny an-kafaliana. 
50N	4	19	0,00000	 Fa Andriamanitro kosa no hamonona izay ilainareo rehetra, araka ny hareny, sady hampombainy voninahitra ao amin'ny Kristy Jeso izany. 
50N	4	20	0,00000	 Ho an'Andriamanitra Raintsika anie ny voninahitra mandrakizay mandrakizay! Amena.
50N	4	21	0,00000	 Veloma any amin'ny olona masina rehetra, ao amin'ny Kristy Jeso.
50N	4	22	0,00000	 Manao veloma anareo ny rahalahy izay ato amiko; manao veloma anareo ny olona masina rehetra, indrindra fa ry zareo ao an-dapan'i Sezara.
50N	4	23	0,00000	 Ho amin'ny fanahinareo anie ny fahasoavan'i Jeso-Kristy Tompo.
51N	1	1	0,00000	[NY SOA AZONTSIKA AVY AMIN'I JESO-KRISTY - NY FAHAMBONIANY TAPITRA OHATRA - NY RAHARAHA SY ADIDIN'I PAOLY] Paoly Apostolin'i Jeso-Kristy, noho ny sitra-pon'Andriamanitra, sy Timote rahalahy, 
51N	1	2	0,00000	 mamangy ny olona masina sy ny mpino rahalahy ao amin'ny Kristy Jeso, any Kolosy: 
51N	1	3	0,00000	 ho aminareo anie ny fahasoavana amam-piadanana avy amin'Andriamanitra Raintsika! Tsy tapaka ny misaotra an'Andriamanitra Rain'i Jeso-Kristy Tompontsika izahay, amin'ny fivavahana ataonay ho anareo, 
51N	1	4	0,00000	 hatramin'ny nandrenesanay ny finoanareo ny Kristy Jeso, sy ny fitiavanareo ny olona masina rehetra,
51N	1	5	0,00000	 noho ny fanantenanareo ny valisoa miandry anareo any an-danitra, araka ny renareo tamin'ny teny marin'ny Evanjely. 
51N	1	6	0,00000	 Ny Evanjely efa tonga atý aminareo, dia tonga amin'izao tontolo izao mihitsy, sady vokatra sy mitombo toy ny atý aminareo koa, hatramin'ny andro nandrenesanareo azy sy nahalalanareo tsara ny fahasoavan'Andriamanitra ao anatin'ny marina, 
51N	1	7	0,00000	 araka ny fampianarana noraisinareo tamin'i Epafrasy, izay namanay malalanay amin'ny fanompoana an'Andriamanitra, sy mpandraharahan'ny Kristy mahatoky tokoa, ao aminareo. 
51N	1	8	0,00000	 Izy no nandrenesanay ny fitiavanareo ara-panahy. 
51N	1	9	0,00000	 Koa hatramin'ny andro nandrenesanay izany, dia tsy tapaka ny mivavaka ho anareo izahay, ary izao no angatahinay: mba hofenoina ny fahalalana tsara ny sitra-pon'Andriamanitra, amin'ny fahendrena amam-pahazavan-tsaina rehetra ara-panahy hianareo, 
51N	1	10	0,00000	 ka handeha mendrika ny Tompo, sy mahafa-po azy amin'ny zavatra rehetra; mba hahavokatra amin'ny asa soa rehetra hianareo, sady hitombo fahalalana an'Andriamanitra, 
51N	1	11	0,00000	 mba hampahatanjahina amin'ny hery rehetra araka ny fahefany be voninahitra hianareo, ka handefitra ny zavatra rehetra amim-paharetana sy an-kafaliana; 
51N	1	12	0,00000	 ary misaotra ny Ray, izay nahamendrika antsika hanana anjara amin'ny lovan'ny olo-masina any amin'ny mazava, 
51N	1	13	0,00000	 tamin'izay nanafaka antsika tamin'ny fahefan'ny maizina, ka namindra antsika ho amin'ny fanjakan'ny Zanany malalany, 
51N	1	14	0,00000	 dia izy kosa no ananantsika ny fanavotana sy ny famelana ny fahotantsika. 
51N	1	15	0,00000	 Izy no endrik'ilay Andriamanitra tsy hita; izy no teraka talohan'izao voary rehetra izao; 
51N	1	16	0,00000	 tao aminy no nahariana ny zavatra rehetra any an-danitra sy ety an-tany, dia ny hita sy ny tsy hita, na fiandrianana, na fiamboniana, na fanapahana, na fahefana; taminy sy ho azy no nahariana ny zavatra rehetra. 
51N	1	17	0,00000	 Izy no talohan'ny zavatra rehetra, ary ao aminy no aharetan'ny zavatra rehetra. 
51N	1	18	0,00000	 Izy no Lohan'ny tena, izany hoe ny Eglizy; izy no voalohany, dia ny voalohan-teraka tamin'ny maty, mba ho Loha amin'ny zavatra rehetra izy; 
51N	1	19	0,00000	 satria ao aminy no sitraky ny Ray hitoeran'ny hafenoana rehetra; 
51N	1	20	0,00000	 ary tamin'ny alàlany no tiany hampihavanana ny zavatra rehetra aminy indray, rahefa nampihavaniny tamin'ny rany teo amin'ny hazo fijaliana, dia tamin'ny tenany, na ny ety an-tany na ny any an-danitra.
51N	1	21	0,00000	 Hianareo koa fahiny, dia lavitra azy sy fahavalony, tamin'ny hevitra aman'asa ratsinareo, 
51N	1	22	0,00000	 fa ankehitriny kosa dia nampihavaniny amin'ny tenany nofo tamin'ny nahafatesany, mba hatsangany masina sy madio ary tsy manan-tsiny eo anatrehany, 
51N	1	23	0,00000	 raha tàhiny hianareo maharitra sy miorim-paka mafy amin'ny finoana, ary tsy azo tsoahana hiala amin'ny fanantenana avy amin'ny Evanjely, izay efa renareo sy notorìna taminareo ary nanendrena ahy, Paoly, ho mpandraharaha. 
51N	1	24	0,00000	 Ary ankehitriny dia mifaly amin'ny fiaretako fahoriana ho anareo aho, fa mameno ao amin'ny nofoko izay tsy ampy amin'ny fahorian'ny Kristy ho an'ny tenany, dia ny Eglizy; 
51N	1	25	0,00000	 fa voatendry ho mpandraharaha azy aho noho ny nanomezan'Andriamanitra ahy ny fiadidiana anareo, mba hitoriako ny tenin'Andriamanitra an-tsakany sy an-davany, 
51N	1	26	0,00000	 dia ilay hevi-miafina tsy nambara taloha hatramin'ny taranaka maro nifandimby, fa naseho kosa ankehitriny tamin'ny olona masina, 
51N	1	27	0,00000	 dia ireo tian'Andriamanitra ho nampahafantarina ny maha-saro-bidy amin'ny jentily ny voninahitr'izany hevi-miafina izany, dia ny Kristy fanantenana ny voninahitra ho anareo. 
51N	1	28	0,00000	 Izy no torinay, ary ny olon-drehetra samy ampandrenesinay sy ampianarinay avokoa araka ny fahendrena rehetra mba hahatongavanay ny olon-drehetra ho lavorary ao amin'ny Kristy Jeso; 
51N	1	29	0,00000	 ary izany indrindra no iasako mafy, araka ny heriny izay iasàny fatratra ato amiko.
51N	2	1	0,00000	[NY MPAMPIANATRA SANDOKA - NY ZAVATRA LEHIBE VITAN'NY KRISTY - AJANONA NY FOMBA AO AMIN'NY LALÀNA - HALAVIRINA NY MPAMITAKA] Fa tiako ho fantatrareo ny hamafin'ny ady iadiako ho anareo sy ho an'ny any Laodisea mbamin'izay rehetra mbola tsy nahita maso ahy, 
51N	2	2	0,00000	 mba hahafaka alahelo ny fon'izy ireo, sy hiraisany fatratra amin'ny fitiavana, ary hananany fieken-tsaina mazava tsara, ka hahalala ny hevi-miafin'Andriamanitra izy, dia ny Kristy, 
51N	2	3	0,00000	 izay iafenan'ny rakitry ny fahendrena amam-pahalalana rehetra. 
51N	2	4	0,00000	 Izaho no milaza izany aminareo, dia ny mba tsy hahavoafitaka anareo amin'ny fandrebireben'ny sasany: 
51N	2	5	0,00000	 fa na dia tsy atý aminareo amin'ny vatana aza aho, dia atý aminareo amin'ny fanahy ihany, ka faly mijery izato filaminanareo sy hamafin'ny finoanareo ny Kristy. 
51N	2	6	0,00000	 Araka ny nandraisanareo ny Kristy Jeso Tompo àry, no aoka handehananareo ao aminy koa, 
51N	2	7	0,00000	 ka hamaka tsara sy hiorina ao aminy, ary hohamafisin'ny finoana sy handroso hatrany hatrany amim-pisaorana azy. 
51N	2	8	0,00000	 Mitandrema fandrao dia lasan-ko babon'ny sasany, amin' izany hoe fahaizan-dalina, izay famitahana foana, avy amin'ny hevitr'olombelona sy araka ny abidim-pianaran'izao tontolo izao, fa tsy araka ny Kristy. 
51N	2	9	0,00000	 Ao aminy anefa no itoeran'ny hafenoan'ny fomban'Andriamanitra an-davany sy an-tsakany; 
51N	2	10	0,00000	 ao aminy no anananareo ny zavatra rehetra, fa izy no lohan'izay rehetra mety ho fanapahana sy fahefana; 
51N	2	11	0,00000	 tao aminy no namoràna anareo tamin'ny famoràna tsy nataon-tànana, izay manala ny tena nofo, dia tamin'ny famoran'ny Kristy; 
51N	2	12	0,00000	 fa niara-nilevina taminy hianareo tamin'ny batemy, ary niara-nitsangana taminy tamin'ny batemy ihany koa, noho ny finoanareo ny herin'Andriamanitra izay nanangana azy tamin'ny maty. 
51N	2	13	0,00000	 Koa hianareo izay matin'ny fahotanareo sy ny tsy fiforàn'ny vatanareo, dia novelomin'Andriamanitra niaraka taminy indray, nony efa navelany ny fahotantsika rehetra. 
51N	2	14	0,00000	 Fa novonoiny ny sora-tànan'ny didy niampanga antsika sy namely antsika, sady nesoriny tsy hisy intsony aza izany, tamin'ny nanomboany azy tamin'ny hazo fijaliana; 
51N	2	15	0,00000	 ary naongany ny fanapahana sy ny fahefana, sady nasehony miharihary ho fizahan'ny olona ka nampombainy ny mpandresy tao amin'ny hazo fijaliana.
51N	2	16	0,00000	 Koa aoka hianareo tsy hotsarain'olona ny amin'ny fihinana amam-pisotro, na ny amin'ny andro fety aman-tsinam-bolana, na ny amin'ny andro sabata, 
51N	2	17	0,00000	 satria aloky ny zavatra ho avy fotsiny ireny, fa ao amin'ny Kristy ny tena zavatra. 
51N	2	18	0,00000	 Aoka hianareo tsy ho vosakan'olona tsy hahazo ny lokan'ady, amin'ny fitaomana anareo ho amin'ny fanetren-tena tsy izy, sy amin'ny fanompoana ny anjely, dia olona mitompo amin'ny zavatra hitany, hono, sady feno fiavonavonana erý ao amin'ny fisainany manaraka ny nofo, 
51N	2	19	0,00000	 nefa olona tsy mikambana amin'ny loha, izay iveloman'ny tena manontolo, sy iraisany tsara amin'ny hozatra amam-pamavàny, ka ahazoany ny fitomboana tian'Andriamanitra homena azy. 
51N	2	20	0,00000	 Raha niara-maty tamin'ny Kristy ny amin'ireny abidim-pianaran'izao tontolo izao àry hianareo, nahoana no hoatra ny mbola velona amin'izao tontolo izao ihany, ka mety hodidiana foana hoe: 
51N	2	21	0,00000	 Aza mandray! Aza manandrana! Aza manendry!
51N	2	22	0,00000	 Nefa zavatra manjary levona foana avokoa amin'ny fomba fampiasana azy fotsiny izany zavatra rehetra izany! - Eisy! didy sy fampianaran'olombelona foana izany;
51N	2	23	0,00000	 sady toa misy fahendrena no fijery azy, raha araka izato fombam-panompoana noforininy, sy izato fanetrena amam-panivàna ny tena asehony, kanjo tsy misy na inona na inona akory, fa fampanaranana ny nofo foana no tadiavina aminy.
51N	3	1	0,00000	[NY FIAINAM-BAOVAO MENDRIKA NY KRISTIANINA IALANA NY RATSY REHETRA - NY TOETRA MASINA TSY MAINTSY HATAO - NY ADIDIN'NY MPIVADY, ZANAKA, MPANOMPO] Koa raha niara-nitsangana tamin'ny Kristy hianareo, dia ny zavatra any ambony, amin'izay itoeran'ny Kristy eo an-kavanan'Andriamanitra, no katsaho;
51N	3	2	0,00000	 ny zavatra any ambony no ankafizo, fa aza ny zavatry ny tany. 
51N	3	3	0,00000	 Fa maty hianareo, ary miara-miafina amin'ny Kristy ao amin'Andriamanitra ny fiainanareo; 
51N	3	4	0,00000	 fa rahefa hiseho ny Kristy izay fiainantsika, vao hiara-miseho aminy amim-boninahitra koa hianareo.
51N	3	5	0,00000	 Koa ataovy maty àry ny rantsam-batanareo, dia ny an'ny ety an-tany, izany hoe: ny fijangajangana, ny fahalotoana, ny fahavetavetana, ny fanirian-dratsy, ary ny filan-dratsin'ny nofo izay fanompoan-tsampy; 
51N	3	6	0,00000	 fa izany rehetra izany no mahatonga ny fahatezeran'Andriamanitra amin'ny zanaky ny tsy finoana; 
51N	3	7	0,00000	 niara-nandeha tamin'ireny koa hianareo taloha fony hianareo nanaraka izany fiainana izany. 
51N	3	8	0,00000	 Fa ankehitriny kosa, ario kosa izao zavatra izao: dia fahatezerana, fahavinirana, fahasomparana, fitenenan-dratsy, teny mahamenatra aloaky ny vavanareo; 
51N	3	9	0,00000	 aza mifandainga hianareo, fa efa narianareo ny olombelona taloha mbamin'ny asany, 
51N	3	10	0,00000	 ary efa notafinareo ny olom-baovao, izay havaozina ho amin'ny fahalalana lavorary araka ny endrik'ilay nahary azy, 
51N	3	11	0,00000	 ka tsy mahalala intsony izay hoe jentily na Jody, voafora na tsy voafora, baribariana na Sita, andevo na olona afaka, fa izao ihany: ny Kristy no zavatra rehetra ao amin'izy rehetra.
51N	3	12	0,00000	 Olom-boafidin'Andriamanitra àry hianareo, sady masina sy malala, ka mitafia famindram-po amam-piantrana, halemem-panahy amam-panetren-tena, fahamaotonana amam-pandeferana. 
51N	3	13	0,00000	 Aoka hifandefitra sy hifamela heloka, raha misy manana alahelo amin'ny namany. Aoka ho tahaka ny namelan'ny Tompo heloka anareo no hamelanareo heloka koa. 
51N	3	14	0,00000	 Fa ambonin'izany rehetra izany, dia mitafia ny fitiavana, izay fehin'ny hatsaram-panahy rehetra. 
51N	3	15	0,00000	 Hanjaka ao am-ponareo anie ny fiadanan'ny Kristy izay niantsoana anareo hiforona ho tena iray; ary hahay mankasitraka anie hianareo. 
51N	3	16	0,00000	 Hitoetra be dia be ao anatinareo anie ny tenin'ny Kristy, ka hifampianatra sy hifananatra amin'ny fahendrena rehetra hianareo; ary hoentin'ny fahasoavana hihira ho an'Andriamanitra ao am-ponareo, amin'ny salamo aman-kira fiderana, mbamin'ny tonon-kira masina. 
51N	3	17	0,00000	 Ary na inona na inona ataonareo, na amin'ny teny, na amin'ny asa, dia ataovy amin'ny anaran'i Jeso Tompo ny zavatra rehetra, sy amim-pisaorana an'Andriamanitra Ray amin'ny alàlany.
51N	3	18	0,00000	 Hianareo vehivavy, maneke ny vadinareo, araka ny mety ao amin'ny Tompo. 
51N	3	19	0,00000	 Hianareo lehilahy, tiavo ny vadinareo, ary aza sosotsosotra aminy.
51N	3	20	0,00000	 Hianareo zanaka, maneke ny ray aman-dreninareo amin'ny zavatra rehetra, fa ankasitrahan'ny Tompo izany. 
51N	3	21	0,00000	 Hianareo ray, aza mampahatezitra ny zanakareo, fandrao dia mamoy fo izy. 
51N	3	22	0,00000	 Hianareo mpanompo, maneke ny tomponareo araka ny nofo amin'ny zavatra rehetra, tsy eo imasony ihany, toy ny mpila sitraka amin'olombelona, fa amim-pahatsoram-po sy amim-pahatahorana ny Tompo. 
51N	3	23	0,00000	 Na inona na inona ataonareo, dia ataovy amin'ny fo tokoa, toy ny amin'ny Tompo, fa tsy amin'olombelona, 
51N	3	24	0,00000	 satria fantatrareo fa ny Tompo no handraisanareo ny valiny, dia ny lova any an-danitra; koa manompoa ny Kristy Tompo hianareo. 
51N	3	25	0,00000	 Sady izay manao ny tsy marina anie, ka handray araka ny tsy marina nataony e! fa tsy mba misy fizahan-tavan'olona.
51N	4	1	0,00000	[ADIDIN'NY TOMPO - ANATRA SAMIHAFA - NY AMIN'I TISIKO SY ONESIMO - FANAOVAM-BELOMA] Hianareo tompo, manaova ny marina sy ny mety amin'ny mpanomponareo; fa fantatrareo fa manan-Tompo any an-danitra koa hianareo.
51N	4	2	0,00000	 Mahareta amin'ny fivavahana; ataovy amim-piambenana sy fisaorana izany. 
51N	4	3	0,00000	 Ary mangataha koa ho anay, mba hamohan'Andriamanitra varavarana hitorianay teny, sy hanambarako ny zava-miafina ny amin'ny Kristy, izay hany ifatorako izao, 
51N	4	4	0,00000	 ary hampahafantarako azy araka ny tokony hilazako azy. 
51N	4	5	0,00000	 Mahaiza mitondra tena amin'izay eo ivelany; ary mahaiza manararaotra ny fotoana. 
51N	4	6	0,00000	 Aoka ny fiteninareo ho mahatehotia mandrakariva, sy ho mamy sira, dia ho fantatrareo izay tokony havalinareo ny olona rehetra tsirairay avy.
51N	4	7	0,00000	 Ny amin'ny zavatra rehetra momba ahy, dia Tisiko, rahalahy malala, sy mpandraharaha mahatoky, ary mpiara-manompo amiko ao amin'ny Tompo, hampahafantatra izany aminareo; 
51N	4	8	0,00000	 fa ny handrenesanareo ny toetray indrindra, sy ny hanafaka alahelo ny fonareo no nanirahako azy ho atý aminareo. 
51N	4	9	0,00000	 Onesimo, rahalahy malala sy mahatoky, izay avy atý aminareo koa, dia miaraka aminy; ka dia izy roa lahy no hampahalala anareo ny zavatra rehetra atý. 
51N	4	10	0,00000	 Manao veloma anareo Aristarko, mpiara-mifatotra amiko, sy Marka, zanak'anabavin'i Barnabe (efa nahazo didy ny amin'izy hianareo, ka raiso tsara izy raha tonga atý aminareo). 
51N	4	11	0,00000	 Manao veloma anareo koa Jeso, ilay atao hoe Jostosa: izy telo lahy ireo no hany voafora amin'izay miara-miasa amiko hampandroso ny fanjakan'Andriamanitra; nanafaka alahelo ahy fatratra ireo. 
51N	4	12	0,00000	 Manao veloma anareo Epafrasy, mpanompon'ny Kristy, avy atý aminareo; miady ho anareo mandrakariva izy amin'ny fivavahany, mba ho lavorary sy hatoky tsara hianareo ka hitoetra mafy amin'izay rehetra mety ho sitra-pon'Andriamanitra; 
51N	4	13	0,00000	 izaho no vavolombelona fa mikely aina fatratra ho anareo sy ho an'ny any Laodisea ary ho an'ny any Hierapolisy izy. 
51N	4	14	0,00000	 Manao veloma anareo Lioka malala, dokotera, sy Demasy. 
51N	4	15	0,00000	 Veloma any amin'ny rahalahy any Laodisea sy any amin'i Nimfa mbamin'ny Eglizy ao an-tranony. 
51N	4	16	0,00000	 Rahefa voavaky atý aminareo ity taratasy ity, asaovy hovakina any amin'ny Eglizy any Laodisea koa; dia hoavakinareo kosa ilay avy any Laodisea. 
51N	4	17	0,00000	 Lazao amin'i Arkipo izao: Tandremo ny fandraharahana noraisinao tao amin'ny Tompo, mba hahatanterahanao azy tsara.
51N	4	18	0,00000	 Veloma, hoy izaho Paoly, amin'ity sora-tànako ity. Tsarovy ny fifatorako. Ho aminareo anie ny fahasoavana. Amena.
52N	1	1	0,00000	[FIARAHABANA - FISAORANA NOHO NY TOETRA TSARA ANANAN'NY ANY TESALONÌKA] Paoly sy Silvano ary Timote mamangy ny Eglizy any Tesalonìka, izay ao amin'Andriamanitra Ray sy Jeso-Kristy Tompo: 
52N	1	2	0,00000	 ho aminareo anie ny fahasoavana amam-piadanana. Misaotra an'Andriamanitra mandrakariva noho ny aminareo rehetra izahay, sady manonona anareo amin'ny fivavahanay, 
52N	1	3	0,00000	 ary tsy tapaka ny mahatsiaro eo imason'Andriamanitra Raintsika ny asan'ny finoanareo, sy ny fahafoizan-tenan'ny fitiavanareo, ary ny faharetan'ny fanantenanareo an'i Jeso-Kristy Tompontsika;
52N	1	4	0,00000	 fa fantatray, ry rahalahy malalan'Andriamanitra, fa olom-boafidy hianareo,
52N	1	5	0,00000	 satria ny fitorianay ny Evanjely tany aminareo dia tsy tamin'ny teny ihany, fa tamin'ny hery koa, sy tamin'ny Fanahy Masina, ary tamin'ny fampiekena tanteraka; sady fantatrareo koa izay toetranay tany aminareo ho an'ny famonjena anareo.
52N	1	6	0,00000	 Noho hianareo nandray ny teny tamin'ny fahoriana be sy tamin'ny hafaliana avy amin'ny Fanahy Masina, dia tonga nanahaka anay sy ny Tompo hianareo,
52N	1	7	0,00000	 ka tonga fakan-tahaka ho an'ny mpino rehetra any Masedonia sy Akaia kosa indray. 
52N	1	8	0,00000	 Ary tsy tany Masedonia sy Akaia ihany no tongan'ny akon'ny tenin'Andriamanitra avy tany aminareo, fa niely hatraiza hatraiza ny lazan'ny finoanareo an'Andriamanitra, ka tsy mila ny hilazany intsony ny olona. 
52N	1	9	0,00000	 Fa izy rehetra ihany no miresaka ny aminay, ka mitantara ny nahazoanay fidirana ho atý aminareo, sy ny nialanareo tamin'ny sampy mba hanompo an'Andriamanitra velona sy marina, 
52N	1	10	0,00000	 sy hiandry ny Zanany avy any an-danitra, izay natsangany tamin'ny maty, dia Jeso izay manafaka antsika amin'ny fahatezerana ho avy.
52N	2	1	0,00000	[NY TOETR'I PAOLY TEO AMIN'NY TESALONISIANA - NY NANDRAISAN'NY TESALONISIANA TSARA NY EVANJELY - NY NANIRIANY MAFY HITSIDIKA AZY IREO] Tenanareo no mahalala, ry rahalahy, fa tsy foana ny fidiranay tatý aminareo;
52N	2	2	0,00000	 fa nony avy nampahorina sy nalam-baraka tany Filipy izahay, araka ny fantatrareo rahateo, dia tonga nitory ny Evanjelin'Andriamanitra tatý aminareo, tamim-pitokiana lehibe an'Andriamanitra sy tanatin'ny ady mangotraka.
52N	2	3	0,00000	 Fa tsy mba avy amin'ny fitaka, na ny fahalotoana, na ny hafetsena ny fitorianay teny,
52N	2	4	0,00000	 fa araka ny nankasitrahan'Andriamanitra ny hametrahana ny Evanjely aminay no ampianaranay azy, tsy toy ny mila sitraka amin'olombelona, fa amin'Andriamanitra izay mizaha toetra ny fonay.
52N	2	5	0,00000	 Satria tsy mba nanao teny fandokafana na oviana na oviana izahay, araka ny fantatrareo; na mba nanao ny asanay ho filam-bola (Andriamanitra no vavolombelona),
52N	2	6	0,00000	 na nitady voninahitra tamin'olombelona, na taminareo izany, na tamin'ny hafa;
52N	2	7	0,00000	 ary na dia azonay natao aza ny manampatra fahefana, noho ny maha-Apostolin'ny Kristy anay, dia naleonay nanetry tena teo aminareo, mova tsy ny reny mitaiza ny zanany.
52N	2	8	0,00000	 Fa noho ny fitiavanay anareo, dia tsy ny Evanjelin'Andriamanitra ihany no nirinay homena anareo, fa ny ainay koa aza, satria efa tonga maminay loatra hianareo.
52N	2	9	0,00000	 He, tsaroanareo, ry rahalahy, ny fikelezana aina amam-pisasaranay, fa sady niasa andro aman'alina izahay no nitory ny Evanjelin'Andriamanitra tany aminareo, mba tsy hahavaky tratra olona na dia iray taminareo aza.
52N	2	10	0,00000	 Hianareo no vavolombelona, ary Andriamanitra koa, fa masina sy marina ary tsy nanan-tsiny teo imasonareo izay mino ny fitondran-tenanay;
52N	2	11	0,00000	 hoatra ny fanaon-dray aman-janaka no nataonay taminareo tsirairay avy, araka ny hitanareo; 
52N	2	12	0,00000	 fa nananatra anareo izahay, nanala alahelo anareo, namepetra anareo mafy mba handehananareo mendrika an'Andriamanitra, izay niantso anareo ho amin'ny fanjakany sy ny voninahiny.
52N	2	13	0,00000	 Noho izany, dia tsy tapaka ny misaotra an'Andriamanitra koa izahay, satria tamin'ny nandraisanareo ny tenin'Andriamanitra notorinay, dia tsy noraisinareo ho tenin'olombelona izany, fa noraisinareo, araka ny marina tokoa, ho tenin'Andriamanitra, izay miasa ao anatinareo efa mino.
52N	2	14	0,00000	 Fa hianareo, ry rahalahy, dia efa nanahaka ny Eglizin'Andriamanitra any Jodea, izay ao amin'ny Kristy Jeso, satria sahala amin'izao nanjò anareo tamin'ny iray firenena aminareo izao koa no nanjò azy ireo tamin'ny Jody,
52N	2	15	0,00000	 dia ny Jody izay namono nahafaty an'i Jeso Tompo sy ny mpaminany; nanenjika anay, tsy ankasitrahan'Andriamanitra, manohitra ny olona rehetra;
52N	2	16	0,00000	 ary mandrara anay tsy hitory amin'ny jentily hahazoany famonjena, hany ka mihafeno hatrany hatrany ny lanjan'ny fahotany; sady efa tsy anerany loatra ny fahatezeran'Andriamanitra aminy.
52N	2	17	0,00000	 Ary izahay, ry rahalahy, vao tafasaraka am-batana fa tsy am-po taminareo vetivety foana, dia naniry mafy hahita anareo indray,
52N	2	18	0,00000	 ka indray maka na indroa aza dia efa nikasa ny hankaty aminareo mihitsy izahay, indrindra fa izaho Paoly, nefa nosakanan'i Satana.
52N	2	19	0,00000	 Fa iza moa no fanantenanay, sy fifaliana aman-tsatro-boninahitray? Tsy hianareo va izany, eo anatrehan'i Jeso Tompontsika amin'ny andro hahatongavany? 
52N	2	20	0,00000	 Eny, tsy iza fa hianareo no voninahitray sy fifalianay.
52N	3	1	0,00000	[NY NANIRAHANY AN'I TIMOTE HITSIDIKA AZY - NY HAFALIANY NOHO NY FAHARETAN'IZY IREO SY NY NY FIVAVAHANY HO AZY] Dia tsy naharitra intsony izahay, ka naleonay mitoetra irery tany Atena,
52N	3	2	0,00000	 fa nalefanay Timote rahalahinay sy mpandraharahan'Andriamanitra amin'ny Evanjelin'ny Kristy, hankahery fo anareo sy hamporisika anareo haharitra amin'ny finoanareo,
52N	3	3	0,00000	 sao misy mihontsina akory amin'izao fahoriana izao, nefa izao no anjarantsika, araka ny efa fantatrareo rahateo.
52N	3	4	0,00000	 Fa fony mbola teo aminareo ihany izahay no efa nilaza taminareo rahateo fa tsy maintsy hampahorina, ary hitanareo izao fa tanteraka tokoa izany.
52N	3	5	0,00000	 Hany ka tsy naharitra terý aho, fa naniraka mpampitsapa ny finoanareo, sao dia nasian'ny mpaka fanahy hianareo ka ho very foana ny fisasaranay.
52N	3	6	0,00000	 Kanjo ankehitriny, nony tonga avy tatý aminareo Timote, dia nolazainy tsara tatý aminay avokoa ny amin'ny finoanareo, ny fitiavanareo, ny fahatsiarovanareo anay tsara mandrakariva, ny fanirianareo hahita anay, toy ny anirianay hahita anareo,
52N	3	7	0,00000	 ka noho izany rehetra izany, ry rahalahy, dia afaka alahelo ny aminareo izahay, teo amin'ny fahaterena amam-pahorianay rehetra, noho ny finoanareo:
52N	3	8	0,00000	 velona terý izahay izao, mahita anareo maharitra tsara ao amin'ny Tompo.
52N	3	9	0,00000	 Fisaorana manao ahoana re no azonay avaly an'Andriamanitra, noho ny aminareo sy noho ny hafaliana tanteraka tsaroanay noho ny aminareo eo anatrehan'Andriamanitra!
52N	3	10	0,00000	 Endrey, izany fangatahanay an-kafanam-po lehibe andro aman'alina hahita tava anareo, sy hameno izay tsy ampy amin'ny finoanareo!
52N	3	11	0,00000	 Enga anie ka ny tenan'Andriamanitra Raintsika, sy Jeso-Kristy Tompontsika no hanitsy làlana anay ho atý aminareo;
52N	3	12	0,00000	 ary ny Tompo hampitombo sy hampandroso anareo amin'ny fifankatiavanareo, sy amin'ny fitiavanareo ny olona rehetra, tahaka anay aminareo izao!
52N	3	13	0,00000	 Hankahery ny fonareo anie izy, ary hiaro azy tsy hanan-tsiny amin'ny fahamasinana eo anatrehan'Andriamanitra Raintsika, ho amin'ny fahatongavan'i Jeso-Kristy Tompontsika mbamin'ny olo-masiny rehetra. Amena.
52N	4	1	0,00000	[FANANARANA MBA HO MADIO SY HIFANKATIA ARY HIASA - NY AMIN'NY FITSANGANAN'NY MATY, SY NY HAHATONGAVAN'NY TOMPO] Farany, ry rahalahy, izao no angatahinay sy ihantanay aminareo ao amin'i Jeso Tompo: efa nianaranareo taminay izay fitondran-tena mety hankasitrahan'Andriamanitra, sady efa arahinareo koa, ka mandrosoa mandrakariva amin'ny fandehanana araka izany. 
52N	4	2	0,00000	 Efa fantatrareo, araka ny didy nomenay anareo avy amin'i Jeso Tompo, 
52N	4	3	0,00000	 fa ny hanamasinanareo ny tenanareo no sitra-pon'Andriamanitra: dia ny hifadianareo ny fijangajangana, 
52N	4	4	0,00000	 sy ny hahaizanareo tsirairay avy manana ny fanaky ny tenanareo amin'ny fahamasinana sy fananan-kaja, 
52N	4	5	0,00000	 fa tsy amin'ny filan-dratsin'ny nofo araka ny fanaon'ny jentily izay tsy mahalala an'Andriamanitra, 
52N	4	6	0,00000	 ary ny tsy hisian'olona manao an-keriny na an-kafetsena amin'ny rahalahiny amin'izany raharaha izany, fa ny Tompo no mpamaly izany rehetra izany, araka ny efa voalazanay sy nasehonay marina taminareo; 
52N	4	7	0,00000	 satria tsy ho amin'ny fahalotoana, fa ho amin'ny fahamasinana no niantsoan'Andriamanitra antsika. 
52N	4	8	0,00000	 Koa izay manamavo izany didy izany, dia tsy manamavo olombelona, fa manamavo an'Andriamanitra, izay nanome ny Fanahiny Masina ho ao aminareo. 
52N	4	9	0,00000	 Ny amin'ny fifankatiavan'ny mpirahalahy, dia tsy ilaina ny hanoratana izany aminareo, satria tenanareo no nampianarin'Andriamanitra hifankatia, 
52N	4	10	0,00000	 sady efa manao izany rahateo amin'ny rahalahy rehetra eran'i Masedonia hianareo. Miangavy aminareo anefa izahay, ry rahalahy, mba handroso kokoa mandrakariva amin'izany.
52N	4	11	0,00000	 Mahaiza miaina amim-piadanana, sy manatanteraka tsara ny raharahanareo, ary miasa tànana araka ny nandidianay anareo,
52N	4	12	0,00000	 mba handehananareo amim-pahamendrehana amin'izay eo ivelany, sy tsy hiankinanareo amin'olona foana.
52N	4	13	0,00000	 Ary tsy tianay ny tsy hahafantaranareo ny amin'izay efa nody mandry, sao dia malahelo toy ny sasany tsy manam-panantenana koa hianareo.
52N	4	14	0,00000	 Fa araka ny inoantsika an'i Jeso ho efa maty sy nitsangana tamin'ny maty no hitondran'Andriamanitra an'izay nody mandry hiaraka aminy koa, amin'ny alalan'i Jeso.
52N	4	15	0,00000	 Ka izao no lazainay aminareo, araka ny tenin'ny Tompo: Isika izay velona sy tavela ho amin'ny fihavian'ny Tompo, dia tsy mba hialoha izay efa nody mandry tsy akory;
52N	4	16	0,00000	 fa hisy baiko homena, sy feon'arkanjely, ary feon-trompetr'Andriamanitra, dia hidina avy any an-danitra ny tenan'izy Tompo, ka izay maty tao amin'ny Kristy no hitsangana aloha;
52N	4	17	0,00000	 rahefa izany, hakarina hiaraka amin'izy ireo eny amin'ny rahona koa isika velona sisa tavela, hitsena ny Tompo eny amin'ny habakabaka, dia ho any amin'ny Tompo mandrakizay isika.
52N	4	18	0,00000	 Koa izany teny izany àry no aoka hifanalanareo alahelo.
52N	5	1	0,00000	[TSY FANTATRA NY ANDRO - NY FIOMANANA TSY MAINTSY ATAO - FAMARANAN-TENY SY FANAOVAM-BELOMA] Fa ny amin'ny andro sy ny fotoana, ry rahalahy, dia tsy ilaina akory ny hanoratanay izany aminareo, 
52N	5	2	0,00000	 satria efa mahalala marina rahateo hianareo fa ho avy toy ny mpangalatra amin'ny alina ny andron'ny Tompo. 
52N	5	3	0,00000	 Amin'ilay hanaovan'ny olona hoe: Fiadanana sy fandriam-pahalemana re izany! iny indrindra no hilatsahan'ny fandringanana tampoka amin'izy ireo, tahaka ny fihetsehan-jaza amin'ny bevohoka, ka tsy afa-mandositra izy.
52N	5	4	0,00000	 Hianareo anefa, ry rahalahy, dia tsy mba ao amin'ny maizina, ka tsy mba hanampoka anareo toy ny mpangalatra izany andro izany; 
52N	5	5	0,00000	 fa zanaky ny mazava avokoa hianareo, ary zanaky ny andro koa; tsy misy an'ny alina isika, na an'ny maizina akory. 
52N	5	6	0,00000	 Koa aza mba matory tahaka ny sasany isika, fa aoka hiari-tory sy hifady hanina. 
52N	5	7	0,00000	 Fa ny alina no fatorian'izay matory, ary ny alina no fimamoan'izay mimamo. 
52N	5	8	0,00000	 Koa aoka isika an'ny andro kosa hifady ary hitafy ny finoana amam-pitiavana ho fiarovan-tratra, sy ny fanantenana ny famonjena ho fiarovan-doha. 
52N	5	9	0,00000	 Satria tsy ny ho an'ny fahatezerana no nanendren'Andriamanitra antsika, fa ny hahazo famonjena amin'ny alalan'i Jeso-Kristy Tompontsika, 
52N	5	10	0,00000	 izay maty ho antsika mba hahatonga antsika hiara-belona aminy, na mahatsiaro na matory isika. 
52N	5	11	0,00000	 Noho izany àry, mifanalà alahelo hianareo, ary mifamporisiha handroso, araka ny efa ataonareo rahateo. 
52N	5	12	0,00000	 Mangataka anareo koa izahay, ry rahalahy, mba hanaja izay miasa ao aminareo, sy mifehy anareo ao amin'ny Tompo, ary izay mananatra anareo. 
52N	5	13	0,00000	 Noho ny asan'izy ireo, manàna fitiavana azy lehibe koa, ary mihavàna tsara aminy hianareo. 
52N	5	14	0,00000	 Mangataka aminareo koa izahay, ry rahalahy: anaro izay tsy mipetraka tsara, alao alahelo ny osa, ankaherezo ny malemy, mandefera amin'ny olon-drehetra. 
52N	5	15	0,00000	 Tandremo fandrao misy mamaly ratsy na amin'iza na amin'iza, fa ny soa ho an'ny namana sy ny olon-drehetra no katsaho mandrakariva. 
52N	5	16	0,00000	 Mifalia mandrakariva; 
52N	5	17	0,00000	 mivavaha lalandava; 
52N	5	18	0,00000	 ary misaora amin'ny zavatra rehetra, fa izany no sitrapon'Andriamanitra, ao amin'ny Kristy Jeso ho anareo rehetra. 
52N	5	19	0,00000	 Aza mamono ny Fanahy; 
52N	5	20	0,00000	 aza manamavo ny faminaniana, 
52N	5	21	0,00000	 fa zahao toetra ny zavatra rehetra, ka tano izay tsara; 
52N	5	22	0,00000	 fa fadio kosa na dia izay mitarehin-javatra ratsy fotsiny aza. 
52N	5	23	0,00000	 Ary Andriamanitry ny fiadanana anie hanamasina ny tenanareo manontolo, ka hotahiriziny tsy hanan-tsiny ho amin'ny fahatongavan'i Jeso-Kristy Tompontsika avokoa ny fanahinareo sy ny ainareo ary ny vatanareo. 
52N	5	24	0,00000	 Tsy mivadika ilay niantso anareo, ka izy ihany koa no hanefa izany.
52N	5	25	0,00000	 Mivavaha ho anay, ry rahalahy! 
52N	5	26	0,00000	 Mampanao veloma ny rahalahy rehetra amin'ny fanorohana masina izahay. 
52N	5	27	0,00000	 Mihanta aminareo amin'ny anaran'ny Tompo aho, mba vakio amin'ny rahalahy rehetra ity taratasy ity.
52N	5	28	0,00000	 Ho aminareo anie ny fahasoavan'i Jeso-Kristy Tompontsika. Amena.
53N	1	1	0,00000	[FIARAHABANA - FISAORANA AN'ANDRIAMANITRA - HISY HAMALY NY MPANENJIKA] Paoly sy Silvano ary Timote mamangy ny Eglizy any Tesalonìka izay tafaray ao amin' Andriamanitra Raintsika sy Jeso-Kristy Tompo: 
53N	1	2	0,00000	 ho aminareo anie ny fahasoavana amam-piadanana avy amin'Andriamanitra Raintsika sy Jeso-Kristy Tompo.
53N	1	3	0,00000	 Tsy maintsy misaotra an'Andriamanitra mandrakariva izahay noho ny aminareo, ry rahalahy, fa rariny izany, satria ny finoanareo, mandroso fatratra; ny fifankatiavanareo, mitombo hatrany hatrany. 
53N	1	4	0,00000	 Tonga reharehanay any amin'ny Eglizin'Andriamanitra hianareo, noho ny faharetanareo sy tsy fivadihanareo, na dia ao anatin'ny fanenjehana amam-pahoriana rehetra manjò anareo aza. 
53N	1	5	0,00000	 Famantarana ny hamarinan'ny fitsaran'Andriamanitra izany, dia mba hatao mendrika ny fanjakan'Andriamanitra izay antony iaretanareo hianareo. 
53N	1	6	0,00000	 Satria, moa tsy izao va no rariny amin'Andriamanitra: ny hamaly fahoriana an'izay mampahory anareo, 
53N	1	7	0,00000	 sy ny hanome fialan-tsasatra anareo nampahoriana, miaraka aminay kosa, rahatrizay hiseho avy any an-danitra, ao afovoan'ny afo miredareda, Jeso Tompo mbamin'ny anjelin'ny heriny, 
53N	1	8	0,00000	 hamaly izay tsy mahalala an'Andriamanitra, sy tsy mankatò ny Evanjelin'i Jeso Tompontsika? 
53N	1	9	0,00000	 Fahaverezana mandrakizay, lavitra ny tavan'ny Tompo, sy ny voninahitry ny heriny, no havaliny an'ireny, 
53N	1	10	0,00000	 amin'ny andro hahatongavany, mba hanomezam-boninahitra azy eo amin'ny olo-masiny, sy higagana azy eo amin'izay rehetra nino; ary hianareo dia nino ny fanambaranay ny Evanjely teo aminareo. 
53N	1	11	0,00000	 Mandra-pihavin'izany dia tsy tapaka ny mivavaka ho anareo izahay, mba hataon'ny Andriamanitsika mendrika ny niantsoany anareo hianareo, ary mba hotanterahiny amin-kery avokoa ny faniriana tsara rehetra sy ny asan'ny finoanareo, 
53N	1	12	0,00000	 ka hankalazaina ao aminareo ny anaran'i Jeso Tompo, sy hianareo koa ao aminy, araka ny fahasoavan'ny Andriamanitsika sy Jeso-Kristy Tompo.
53N	2	1	0,00000	[NY AMIN'NY ANTIKRISTY, SY NY FARANDRO - NY TOKONY HITANANA TSARA NY FINOANA SY NY FAMPIANARANA] Ny amin'ny hahatongavan'i Jeso-Kristy Tompontsika sy ny hanangonana antsika ho eo aminy, dia mihanta aminareo izahay, ry rahalahy, 
53N	2	2	0,00000	 mba tsy hety hozongozonin-tsaina mora foana hianareo, na ho azo ampitahotahorina foana, na amin'ny fanahy izany, na amin'ny teny, na amin'ny taratasy hamboina ho avy aminay, mova tsy ny efa antomotra iny ny andron'ny Tompo. 
53N	2	3	0,00000	 Aza mety hofitahin'olona velively, fa tsy maintsy hitranga aloha ny fivadiham-be, sy hiseho ny olom-pahotana, dia ilay zanaky ny fahaverezana, 
53N	2	4	0,00000	 izay mitsangan-ko fahavalo sy manandra-tena ho ambonin'izay rehetra atao hoe Andriamanitra na ivavahana, ary sahy mipetraka ao amin'ny tempolin'Andriamanitra sy maneho ny tenany ho Andriamanitra aza.
53N	2	5	0,00000	 Tsy tsaroanareo va fa zavatra efa voalazako taminareo izany, fony aho mbola tany aminareo? 
53N	2	6	0,00000	 Ary ankehitriny, fantatrareo ny zava-misakana azy tsy hiseho amin'ny fotoan'androny. 
53N	2	7	0,00000	 Fa efa miasa sahady ny hevi-miafim-paharatsiana izao, saingy ilay misakana no mbola ao mandra-pihàrany, 
53N	2	8	0,00000	 ka dia hiseho amin'izany ilay ratsy, ka holevonin'i Jeso amin'ny fofon'ain'ny vavany, sy hofoanany amin'ny fisehoan'ny fahatongavany. 
53N	2	9	0,00000	 Ary ny fisehoan'ilay ratsy, noho ny asan'i Satana dia homban'ny hery sy famantarana amam-pahagagana sandoka rehetra, 
53N	2	10	0,00000	 sady harahiny ny fanangolen-dratsy rehetra an'izay ho very, noho ireo tsy nandray ny fitiavana ny fahamarinana tokony ho nahitany famonjena. 
53N	2	11	0,00000	 Hany ka anirahan'Andriamanitra fitaka mahadiso hevitra izy ireo hinoany ny lainga, 
53N	2	12	0,00000	 mba hohelohina avokoa izay rehetra tsy nino ny marina, fa nankasitraka ny tsy marina. 
53N	2	13	0,00000	 Ary izahay, ry rahalahy malalan'ny Tompo, dia tsy maintsy misaotra an'Andriamanitra mandrakariva ny aminareo, noho hianareo nofidin'Andriamanitra hatramin'ny voalohany hahazo famonjena amin'ny fanamasinan'ny Fanahy, sy amin'ny finoana ny marina; 
53N	2	14	0,00000	 ary ny Evanjelinay no niantsoany anareo ho amin'izany, mba hahazoanareo ny voninahitr'i Jeso-Kristy Tompontsika. 
53N	2	15	0,00000	 Koa tomoera tsara, ry rahalahy; ary tano ny fampianarana noraisinareo, na ny tamin'ny teny am-bava, na ny tamin'ny taratasinay. 
53N	2	16	0,00000	 Enga anie Jeso-Kristy Tompontsika, sy Andriamanitra Raintsika, izay efa tia antsika, ka nanome antsika fanalana alahelo mandrakizay, sy fanantenana tsara amin'ny fahasoavana, 
53N	2	17	0,00000	 no hanafaka alahelo ny fonareo sy hankahery anareo amin'ny asa tsara aman-teny soa rehetra!
53N	3	1	0,00000	[FANGATAHAM-PIVAVAHANA - NY TSY MAINTSY HIASÀNA - FANALAVIRANA NY TSY METY MANAIKY - FAMARANAN-TENY] Farany, ry rahalahy, mivavaha ho anay, mba handroso faingana ny tenin'Andriamanitra, ka hankalazaina toy ny aty aminareo;
53N	3	2	0,00000	 ary mba ho afaka amin'ny olon-dratsy sy mahasosotra izahay; fa tsy an'ny olona rehetra moa ny finoana.
53N	3	3	0,00000	 Dia Andriamanitra izay tsy mivadika kosa, no hankahery anareo sy hiaro anareo amin'ny ratsy. 
53N	3	4	0,00000	 Matoky anareo ao amin'ny Tompo izahay, fa sady manao no mbola hanao ny zavatra nandidianay hianareo. 
53N	3	5	0,00000	 Ary enga anie ny Tompo ka hitari-dàlana ny fonareo ho amin'ny fitiavana an'Andriamanitra sy ny faharetan'ny Kristy.
53N	3	6	0,00000	 Mandidy anareo amin'ny anaran'i Jeso-Kristy Tompontsika izahay, mba hisaraka amin'ny rahalahy rehetra tsy manaraka ny fampianarana noraisiny taminay, fa manao fitondran-tena tsy marina. 
53N	3	7	0,00000	 Efa fantatrareo izay tokony hataonareo mba hakan-tahaka anay, fa tsy mba nanao izay tsy marina teo aminareo izahay. 
53N	3	8	0,00000	 Tsy mba nihina-mofon'olona maimaim-poana izahay, fa niasa andro aman'alina, ka sasatra sy trotraka erý, mba tsy hahavaky tratra na dia ny iray akory taminareo aza; 
53N	3	9	0,00000	 tsy noho izahay tsy manam-pahefana anefa, fa noho izahay te-hanolo-tena ho fakan-tahaka ho anareo. 
53N	3	10	0,00000	 Fony mbola tany aminareo ihany izahay dia efa nandidy anareo hoe: Raha misy tsy mety miasa, dia aoka izy tsy hihinana koa. 
53N	3	11	0,00000	 Renay anefa fa ny sasany aminareo dia tsy mahay miaina, sady tsy miasa fa manaonao foana.
53N	3	12	0,00000	 Mandidy sy mananatra izany olona izany ao amin'i Jeso-Kristy Tompo izahay, mba hiasa amim-piadanana, ka hihinana ny azy ihany.
53N	3	13	0,00000	 Ary aoka hianareo, ry rahalahy, tsy ho ketraka amin'ny fanaovan-tsoa. 
53N	3	14	0,00000	 Raha misy tsy manaiky ny teninay amin'ity taratasy ity, dia mariho izy, ka aza mikambankambana aminy intsony mba hahamenatra azy. 
53N	3	15	0,00000	 Aza atao fahavalo anefa izy, fa anaro toy ny rahalahy. 
53N	3	16	0,00000	 Ny Tompon'ny fiadanana anie hanome fiainana anareo mandrakariva amin'ny zavatra rehetra. Ho aminareo rehetra anie ny Tompo.
53N	3	17	0,00000	 Ity no veloma soratan'ny tànako, izaho Paoly. Toy izao no soratro, ka ataovy famantarana ny taratasiko rehetra. 
53N	3	18	0,00000	 Ho aminareo rehetra anie ny fahasoavan'i Jeso-Kristy Tompontsika. Amena.
54N	1	1	0,00000	[FIARAHABANA - NY AMIN'NY FAMPIANARAN-DISO - NY NIBEBAHAN'I MD. PAOLY - NY HIADIANA NY ADY TSARA] Paoly, Apostolin'i Jeso-Kristy, araka ny didin'Andriamanitra Mpamonjy antsika, sy Jeso-Kristy fanantenantsika, 
54N	1	2	0,00000	 mamangy an'i Timote, tena zanako amin'ny finoana: fahasoavana, famindram-po amam-piadanana, avy amin'Andriamanitra Ray sy Jeso-Kristy Tompontsika!
54N	1	3	0,00000	 Mampahatsiahy anao aho, fa fony aho ndeha ho any Masedonia, dia nangataka anao hitoetra ao Efezy, mba handidy ny sasany tsy hanao fampianarana tsy izy, 
54N	1	4	0,00000	 na hikatsaka anganongano aman-tetiarana tsy hita lany, izay vao maika mahatonga ady hevitra, fa tsy mampandroso ny asan'Andriamanitra miorina amin'ny finoana. 
54N	1	5	0,00000	 Ny antony kendrena amin'izany didy izany, dia ny fitiavana avy amin'ny fo madio sy kosiansy tsara ary finoana tsy misy famahony; 
54N	1	6	0,00000	 fa efa nivilian'ny sasany izany, ka nilaozany nankany amin'ny bedibedy foana; 
54N	1	7	0,00000	 mihambo ho mpampiana-dalàna izy ireny, nefa tsy mahalala izay lazainy sy itompoany ho marina akory. 
54N	1	8	0,00000	 Fantatsika fa tsara ny Lalàna, raha ampiasain'ny olona araka ny antony marina, 
54N	1	9	0,00000	 sy heveriny tsara fa tsy natao ho an'ny olo-marina izy, fa ho an'ny mpandika sy ny mpanohitra, ny tsy manaja an'Andriamanitra sy ny mpanota, ny tsy mpivavaka sy ny tsy mpino, ny mpamono ray sy mpamono reny, ny mpamono olona, 
54N	1	10	0,00000	 ny mpijangajanga, ny mpiray samy lehilahy, ny mpangalatra olona, ny mpandainga, ny mpianian-tsy tò, mbamin'ny hafa rehetra manao zavatra mifanohitra amin'ny fampianarana marina, 
54N	1	11	0,00000	 atoron'ny Evanjelin'ny voninahitr'Andriamanitra sambatra, izay napetraka tamiko. 
54N	1	12	0,00000	 Misaotra ny Kristy Jeso Tompontsika izay nankahery ahy aho, fa nekeny ho mahatoky, ka nametrahany fandraharahana, 
54N	1	13	0,00000	 dia izaho izay mpiteny ratsy fahiny, sady mpanenjika sy mpanao an-keriny; kanefa nahazo famindram-po aho, satria tsy fahalalana no nanaovako izany, noho izaho tsy mbola nanam-pinoana; 
54N	1	14	0,00000	 fa nony nomban'ny finoana amim-pitiavana izay ao amin'ny Kristy Jeso, dia nihoa-pampana ny fahasoavan'ny Tompontsika. 
54N	1	15	0,00000	 Eny, teny marina tokoa, sy mendrika hitokiana indrindra izao: Tonga tety an-tany ny Kristy Jeso hamonjy ny mpanota, ary izaho no lohany indrindra aminy; 
54N	1	16	0,00000	 fa izany indrindra no nahazoako famindram-po, dia ny mba hanamparan'ny Kristy Jeso ny haben'ny famindram-pony amiko aloha, mba ho fianarana ho an'izay hino azy ho amin'ny fiainana mandrakizay. 
54N	1	17	0,00000	 Ho an'ny Mpanjakan'ny taona rehetra anie, dia ilay tsy mety maty, sy tsy hita maso, ary hany Andriamanitra tokana, ny haja amam-boninahitra mandrakizay mandrakizay. Amena.
54N	1	18	0,00000	 Izany àry no didy omeko anao, ry Timote zanako, araka ny faminaniana maro ny aminao taloha, mba ho araka izany no hiadianao ny ady tsara,
54N	1	19	0,00000	 sy amim-pitanana ny finoana sy ny konsiansy tsara izay efa narian'ny sasany, ka rendrika ny amin'ny finoana terý izy ireny;
54N	1	20	0,00000	 anisan'ireny Himeneo sy Aleksandra, izay natolotro an'i Satana, mba hofaizina tsy hiteny ratsy.
54N	2	1	0,00000	[NY TSY MAINTSY HIVAVAHANA HO AN'NY OLONA REHETRA - FOMBA FIVAVAKY NY LEHILAHY SY NY VEHIVAVY] Ny angatahiko voalohany indrindra àry, dia ny hanaovana fivavahana, fangatahana, fifonana, ary fisaorana ho an'ny olona rehetra,
54N	2	2	0,00000	 ho an'ny mpanjaka sy ho an'ny manam-pahefana rehetra, mba hiainantsika amim-piadanana sy fandriam-pahalemana, amim-panajana an'Andriamanitra sy fahamaotonana tanteraka.
54N	2	3	0,00000	 Izany no tsara sy ankasitrahana eo imason'Andriamanitra Mpamonjy antsika,
54N	2	4	0,00000	 izay tia ny hahavoavonjy ny olona rehetra, sy ny hahatongavany amin'ny fahalalana ny marina.
54N	2	5	0,00000	 Fa iray monja Andriamanitra, ary iray ihany no Mpanalalana amin'Andriamanitra sy ny olombelona, dia ny Kristy Jeso tonga olombelona,
54N	2	6	0,00000	 izay nanolotra ny tenany ho avotry ny olombelona rehetra: zavatra voambara tamin'ny fotoany izany,
54N	2	7	0,00000	 ary ny hitory izany no nametrahana ahy ho mpitory sy Apostoly ary ho mpampianatra ny jentily amin'ny finoana sy ny fahamarinana; milaza ny marina aho, fa tsy mandainga.
54N	2	8	0,00000	 Koa ny lehilahy tiako hivavaka na aiza na aiza, manandra-tànana madio, tsy amim-pahatezerana na tabataban-tsaina; 
54N	2	9	0,00000	 toy izany koa ny vehivavy, mitondra fitafiana mendrika, miravaka am-pahamaotonana sy fahendrena, tsy randram-bolo, na volamena, na vato soa, na fitafiana saro-bidy no atao, 
54N	2	10	0,00000	 fa asa soa araka ny mety amin'ny vehivavy mpivavaka. 
54N	2	11	0,00000	 Aoka hangina ny vehivavy raha ampianarina, ka hanaiky tsara; 
54N	2	12	0,00000	 fa tsy avelako hampianatra ny vehivavy, na handidy ny lehilahy, fa hangina ihany. 
54N	2	13	0,00000	 Satria Adama no natao voalohany, vao Eva; 
54N	2	14	0,00000	 ary tsy Adama no voafitaka, fa ny vehivavy voafitaka no tonga nanota; 
54N	2	15	0,00000	 nefa hovonjena ihany izy, noho ny fiterahan-jaza, raha tàhiny maharitra amin'ny finoana sy ny fitiavana ary ny fahamarinana amam-pahalalana onony.
54N	3	1	0,00000	[IZAY TOKONY HO TOETRY NY PRETRA SY NY DIAKRA - NY EGLIZY NO ANDRY FIANKINAN'NY MARINA] Tena marina izao teny izao: raha misy maniry ny raharahan'ny Pretra, dia maniry raharaha tsara indrindra izy. 
54N	3	2	0,00000	 Koa ny Pretra dia tsy maintsy ho tsy manan-tsiny, tsy nanambady afa-tsy indray mandeha monja, mahonon-tena, hendry, maotona sy mendrimendrika, mampiantrano vahiny, mahay mampianatra, 
54N	3	3	0,00000	 tsy lian-divay, tsy mikapoka, fa mandefitra, tsy mpila ady, tsy tia vola, 
54N	3	4	0,00000	 mahay mitondra ny ankohonany, sy mampanaiky tsara ny zanany amim-pahamaotonana lavorary; 
54N	3	5	0,00000	 fa raha misy tsy mahay mitondra ny ankohonany, hataony ahoana no fitondra ny Eglizin'Andriamanitra? 
54N	3	6	0,00000	 Tsy zazavao amin'ny fivavahana, fandrao dia mieboebo foana ka latsaka amin'ny fanamelohana nanjò ny demony.
54N	3	7	0,00000	 Ary tsy maintsy ho olona tsara laza amin'ny any ivelany koa, fandrao dia afa-baraka sy voan'ny fandriky ny demony.
54N	3	8	0,00000	 Toy izany koa ny Diakra, dia aoka ho olona maotona, tsy miroa teny, tsy lian-divay, tsy tia harena foana, 
54N	3	9	0,00000	 mitana ny misterin'ny finoana amim-pieritreretana madio; 
54N	3	10	0,00000	 ary aoka hozahan-toetra izy aloha, vao manao ny raharahany, rahefa hita fa tsy manan-tsiny. 
54N	3	11	0,00000	 Toy izany koa ny vadiny, dia aoka ho olona manaja tena, tsy mpifosa, mahonon-tena, mahatoky amin'ny zavatra rehetra. 
54N	3	12	0,00000	 Aoka ny Diakra ho olona tsy nanambady afa-tsy indray mandeha, sy mitondra tsara ny zanany mbamin'ny ankohonany. 
54N	3	13	0,00000	 Fa izay mahatontosa tsara ny raharahany, dia mahazo laharana mihaja ho an'ny tenany, sy fahatokiana lehibe amin'ny finoana izay ao amin'ny Kristy Jeso. 
54N	3	14	0,00000	 Manoratra izany aminao aho, na dia manantena hankaty aminao faingana aza, 
54N	3	15	0,00000	 satria amin'izay, raha tàhiny tratra ela aho, dia misy hahafantaranao izay fitondran-tena tsy maintsy ataonao ao amin'ny ankohonan'Andriamanitra, dia ny Eglizin'Andriamanitra velona, izay andry sy fiorenan'ny marina. 
54N	3	16	0,00000	 Ary tsy azo lavina, fa lehibe tokoa ny mistery fototry ny fivavahana, dia ilay naseho teo amin'ny nofo, nohamarinina tao amin'ny Fanahy, niseho tamin'ny anjely, notorina tany amin'ny jentily, ninoana tamin'izao tontolo izao, ary nakarina tamim-boninahitra.
54N	4	1	0,00000	[NY TOKONY HOENTI-MANOHITRA NY FAMPIANARANA] Milaza marina ny Fanahy fa any aoriana any, dia hiala amin'ny finoana ny sasany, ka hanaraka fanahy mamitaka sy fampianaran'ny demony, 
54N	4	2	0,00000	 izay haelin'ny mpihatsaravelatsihy sy mpandainga, dia olona voamariky ny vy mahamay ny fieritreretany; 
54N	4	3	0,00000	 handrara tsy hanambady izy, ary hampifady ny hanina nataon'Andriamanitra horaisin'ny mpino sy ny mpahalala ny marina amim-pisaorana. 
54N	4	4	0,00000	 Tsara avokoa anefa ny zavatra nataon'Andriamanitra, ka tsy misy tokony hatao fady, rahefa raisina amim-pisaorana koa, 
54N	4	5	0,00000	 satria mahamasina ny zavatra rehetra ny tenin'Andriamanitra sy ny fivavahana.
54N	4	6	0,00000	 Izany no ampianaro ny rahalahy, dia ho mpandraharaha tsaran'ny Kristy Jeso hianao, mivelona amin'ny teny finoana mbamin'ny fampianarana tsara efa narahinao. 
54N	4	7	0,00000	 Fa ireny anganongano foana fanaom-bavy antitra ireny dia lavo; ary mampiasà ny tenanao amin'ny fivavahana. 
54N	4	8	0,00000	 Satria ny asa ara-batana dia mahasoa kely foana, fa ny fivavahana no mahasoa amin'ny zavatra rehetra, izy no manana ny teny fampanantenana, na amin'ny fiainana ankehitriny, na amin'ny fiainana ho avy. 
54N	4	9	0,00000	 Eny, teny marina tokoa izany, ka tokony hekena amim-pitokiana, 
54N	4	10	0,00000	 fa izany indrindra no ikelezanay aina sy iadianay, dia noho izahay manantena an'Andriamanitra velona, Mpamonjy ny olombelona rehetra, indrindra fa ny mpino. 
54N	4	11	0,00000	 Izany àry no zavatra handidianao sy hampianarinao. 
54N	4	12	0,00000	 Aoka tsy hisy olona hanamavo anao noho ny fahatanoranao, fa aoka ho fakan-tahaka ho an'ny mpino hianao amin'ny teny, amin'ny fitondran-tena, amin'ny fitiavana, amin'ny finoana, ary amin'ny fahadiovana. 
54N	4	13	0,00000	 Mandra-pihaviko, milozòha amin'ny famakiam-boky sy fananarana ary fampianarana. 
54N	4	14	0,00000	 Aza atao tan-tsirambina ny fanomezam-pahasoavana ao anatinao, izay nomena anao tamin'ny faminaniana maro mbamin'ny fametrahan-tànan'ireo Pretra tafangona. 
54N	4	15	0,00000	 Diniho izany zavatra izany, ary araiketo amin'izany ny tenanao manontolo, mba hiharihary amin'ny olona ny fandrosoanao. 
54N	4	16	0,00000	 Tandremo ny tenanao sy ny fampianaranao, ary mahareta tsara amin'izany, fa raha manao izany hianao, dia hahavonjy ny tenanao sy izay mihaino anao.
54N	5	1	0,00000	[NY TOKONY HATAO AMIN'NY OLONA MANARAKA NY TOETRANY AVY, FA INDRINDRA NY MPITONDRA-TENA - NY AMIN'NY PRETRA] Aza anarina mafy loatra ny anti-dahy, fa anaro toy ny ray izy; ary ny tovolahy, toy ny rahalahy; 
54N	5	2	0,00000	 ny anti-bavy, toy ny reny; ny tovovavy, toy ny anabavy, amim-pahadiovana tanteraka.
54N	5	3	0,00000	 Omeo voninahitra ny mpitondratena, izay tena mpitondratena tokoa. 
54N	5	4	0,00000	 Fa raha misy mpitondratena manan-janaka na zafy kosa, dia aoka ho ireo aloha no hianatra hanaja ny fianakaviany, ka hamaly babena ny ray aman-dreniny, fa izany no sitrak'Andriamanitra. 
54N	5	5	0,00000	 Ny hoe mpitondratena tokoa, dia honjohonjon'izy irery no sisa, Andriamanitra no hany antenainy, ka maharitra amin'ny fangatahana amam-pivavahana andro aman'alina izy; 
54N	5	6	0,00000	 fa izay manaram-po amin'ny fahafinaretana foana, dia toa velona, nefa maty tenany.
54N	5	7	0,00000	 Izany àry no andidio azy ireo, mba tsy hananany tsiny; 
54N	5	8	0,00000	 fa izay tsy miahy ny ao aminy, indrindra fa ny ankohonany, dia efa nandà ny finoana, ka ratsy noho ny tsy mpino aza.
54N	5	9	0,00000	 Ny soratana ho isan'ny mpitondratena dia aoka tsy ho latsaka ny enim-polo taona, tsy nanambady afa-tsy indray mandeha, 
54N	5	10	0,00000	 tsara laza amin'ny asa soa: namelon-janaka, nampiantrano vahiny, nanasa tongotry ny olo-masina, niantra ny ory, nazoto tamin'ny asa soa rehetra. 
54N	5	11	0,00000	 Fa aza mandray ny mpitondratena tanora, satria rahefa voan'ny filan'ny nofo ka tofoky ny Kristy ireny, dia ta-hanambady indray, 
54N	5	12	0,00000	 ka meloka, fa nivadika ny teny napetrany voalohany; 
54N	5	13	0,00000	 sady midonana-poana koa ireny, ka rafitra ny hitety trano, dia tsy midonana-poana fotsiny, fa be taria, misafo ny an'olona, miresaka ny tsy tokony horesahina. 
54N	5	14	0,00000	 Koa tiako aza hanam-bady ireny mbola tanora ireny, mba hanan-janaka, sy hitondra ny tokan-tranony; ary tsy hanome basy hamelezan'ny fahavalo vava ratsy, 
54N	5	15	0,00000	 satria efa nisy lasa nivily sahady hanaraka an'i Satana. 
54N	5	16	0,00000	 Raha misy mpino manan-kavana mpitondratena, dia aoka izy no hamelona azy, mba tsy hahavaky tratra ny Eglizy, sy hahazoany mamelona izay tena mpitondratena.
54N	5	17	0,00000	 Izay Pretra tsara fitondra dia mendrika hajan-dray aman-dreny avo sasaka; indrindra fa ireo milozoka mitory teny sy mampianatra, 
54N	5	18	0,00000	 fa hoy ny Soratra Masina hoe: Aza manakombona ny vavan'ny omby mively vary; ary koa: Ny mpiasa dia mendrika ny tambiny. 
54N	5	19	0,00000	 Aza mandray teny fiampangana Pretra, raha tsy misy vavolombelona roa na telo; 
54N	5	20	0,00000	 ka izay manota, dia anaro eo anatrehan'ny olona rehetra, mba hampatahotra ny sasany koa.
54N	5	21	0,00000	 Mihanta aminao eo anatrehan'Andriamanitra sy Jeso-Kristy ary ny anjely olom-pinidy aho, mba tsy hanananao olon-tiana, na hasianao fiangarana kely akory ny fitandremana izany zavatra izany. 
54N	5	22	0,00000	 Aza malaky mametra-tànana amin'iza na iza, ary aza miombona ota amin'olona, fa tahirizo madio ny tenanao. 
54N	5	23	0,00000	 Aza dia tsy misotro afa-tsy rano, fa mba misotroa divay kely koa, noho ny ambavafonao sy ny fahosaosanao matetika. 
54N	5	24	0,00000	 Ny fahotan'ny sasany dia miharihary ka mialoha ny fitsarana; fa ny an'ny sasany kosa, dia manaraka ato aoriana; 
54N	5	25	0,00000	 toy izany koa ny asa tsara: misy miharihary, misy tsy toy izany aloha, nefa tsy ho azo afenina lalandava.
54N	6	1	0,00000	[NY MPANOMPO - NY MPAMPIANATRA TSY IZY - NY FITIAVAN-KARENA BE LOATRA] Ny mpanompo rehetra ao ambany jiogan'ny sasany, dia aoka hanao ny tompony ho mendrika hohajaina tokoa, mba tsy ho voateny ratsy ny anaran'Andriamanitra sy ny fampianarany. 
54N	6	2	0,00000	 Ary raha mpino no tompon'izy ireo, dia rahalahiny ihany ka aoka tsy hoesoiny, fa vao mainka hotompoiny tsaratsara kokoa aza, satria tsy iza fa ny rahalahy malalany ihany no tompoiny. Tokony hampianarina sy hatorotoro tsara ny olona izany.
54N	6	3	0,00000	 Raha misy mampianatra zavatra hafa noho izany, ka tsy manaiky ny teny marin'i Jeso-Kristy Tompontsika, sy ny fampianarana mampanaja an'Andriamanitra,
54N	6	4	0,00000	 dia olona mpieboebo foana izany, sy tsy mahalala na inona na inona, fa adalan'ady hevitra aman'ady teny, izay miteraka fialonana, fifandirana, fanaratsiana, fiahiahian-dratsy,
54N	6	5	0,00000	 fifanoherana tsy misy farany, fanaon'ny olona efa ratsy saina sy nialan'ny fahamarinana, ka manao ny fivavahana ho filan-karena.
54N	6	6	0,00000	 Eny, harem-be tokoa ny fahazotoa-mivavaka, omban'ny fianinana;
54N	6	7	0,00000	 satria tsy nitondra na inona na inona isika no niditra tamin'izao tontolo izao, ka iaraha-mahita fa tsy hahatondra na inona na inona koa no hiala eto:
54N	6	8	0,00000	 koa rahefa manan-kohanina sy hitafiana, dia aoka hianina amin'izany. 
54N	6	9	0,00000	 Fa izay te-hanan-karena, dia tafalatsaka amin'ny fakam-panahy sy ny fandrika amam-pilàna maro tsy misy heviny sy mampidi-doza, izay mandentika ny olona amin'ny fandringanana amam-pahaverezana. 
54N	6	10	0,00000	 Satria ny fitiavam-bola no fototry ny ratsy rehetra, ka ny sasany nentin'izany, dia efa nivily lavitry ny finoana, sy nandefona ny tenany tamin'ny fijaliana maro.
54N	6	11	0,00000	 Koa aoka àry hianao, ry olon'Andriamanitra, handositra izany zavatra izany, fa hikatsaka fahamarinana, fahazotoa-mivavaka, finoana, fitiavana, faharetana, fahalemem-panahy. 
54N	6	12	0,00000	 Miadia ny ady tsaran'ny finoana, ary mahazoa ny fiainana mandrakizay, izay niantsoana anao, sy nanaovanao fanekem-pinoana fatratra teo imason'ny vavolombelona maro. 
54N	6	13	0,00000	 Izao no ananarako anao eo anatrehan'Andriamanitra, mpamelona ny zavatra rehetra, sy ny Kristy Jeso, izay vavolombelona nanao ilay fanekena fatratra faha-Pontsy-Pilaty: 
54N	6	14	0,00000	 tahirizo tsy hanam-pentina na hisy tsiny ny didy, hatramin'ny fisehoan'i Jeso-Kristy Tompontsika, 
54N	6	15	0,00000	 izay hasehon'Andriamanitra amin'ny fotoany, dia ilay Andriamanitra sambatra, Mpandidy tokana, Mpanjakan'ny mpanjaka, Tompon'ny tompo. 
54N	6	16	0,00000	 Izy irery no manana ny tsy fahafatesana, mipetraka ao amin'ny fahazavana tsy hay hatonina, tsy misy olombelona nahita azy na mety hahita azy, ary azy ny voninahitra sy fanjakana mandrakizay. Amena.
54N	6	17	0,00000	 Anaro ny mpanan-karena amin'izao fiainana izao, mba tsy hiavonavona, na hanantena harena tsy mateza, fa hanantena an'Andriamanitra, mpanome antsika malalaka ny zavatra ilaintsika;
54N	6	18	0,00000	 ary hanao soa, sy ho tonga tena mpanan-karena amin'ny asa soa, hazoto manome sy miantra,
54N	6	19	0,00000	 dia hihary fanorenana tsara ho an'ny tenany ho amin'ny andro ho avy izy, izay hahazoany manana ny tena fiainana.
54N	6	20	0,00000	 Ry Timote! tano izay napetrako taminao, ary halaviro ny laha-teny foana tsy mahasoa, mbamin'ny fanoheran-kevitra avy amin'ny fahaizana mpisandoka anarana, 
54N	6	21	0,00000	 izay narahin'ny sasany ka napihataka azy tamin'ny finoana. Ho aminareo anie ny fahasoavana! Amena.
55N	1	1	0,00000	[FIARAHABANA - FISAORANA - FAMPORISIHANA HAHERY FO - ANATRA SAMIHAFA] Paoly, Apostolin'i Jeso-Kristy noho ny sitra-pon'Andriamanitra, mba hitory ny teny fampanantenana izay ao amin'ny Kristy Jeso, 
55N	1	2	0,00000	 mamangy an'i Timote, zanako malala: ho aminao anie ny fahasoavana sy ny famindram-po amam-piadanana, avy amin'Andriamanitra Ray, sy ny Kristy Jeso Tompontsika. 
55N	1	3	0,00000	 Misaotra an'Andriamanitra izay tompoiko amin'ny saina madio aho, araka ny nataon'ny razako; ary tsy mitsahatra ny mahatsiaro anao andro aman'alina amin'ny fivavahako. 
55N	1	4	0,00000	 Tsaroako izany ranomasonao, ka maniry hahita anao aho mba ho feno hafaliana. 
55N	1	5	0,00000	 Tsaroako koa ny finoana tsy misy fahony ao anatinao, izay nitoetra tao amin'i Loisa renibenao taloha, dia tao amin'i Eonisa reninao indray, ary matoky marina aho fa ao aminao koa izao.
55N	1	6	0,00000	 Noho izany, mananatra anao aho mba hamelombelona indray ny fanomezam-pahasoavan'Andriamanitra ao anatinao, izay noraisinao tamin'ny fametrahako tànana taminao. 
55N	1	7	0,00000	 Fa tsy fanahy osa no nomen'Andriamanitra antsika, fa fanahy mahery sy be fitiavana ary mahonon-tena. 
55N	1	8	0,00000	 Koa aoka hianao tsy ho menatra ny ho vavolombelon'ny Tompontsika, sy noho ny amiko izay mpifatotra ho azy, fa hiara-mijaly amiko noho ny Evanjely, miankina amin'ny herin'Andriamanitra, 
55N	1	9	0,00000	 izay namonjy antsika sy niantso antsika tamin'ny fiantsoana masina, tsy noho ny asantsika, fa araka ny fikasany sy ny fahasoavany izay nomeny antsika tao amin'ny Kristy Jeso, talohan'ny taona rehetra, 
55N	1	10	0,00000	 sy naharihary ankehitriny, tamin'ny nisehoan'i Jeso-Kristy Mpamonjy antsika, ilay nanafoana ny fahafatesana, sy nanambara ny fiainana aman-tsy fahalòvana tamin'ny Evanjely. 
55N	1	11	0,00000	 Izany Evanjely izany no nanendrena ahy ho mpitory sy Apostoly ary mpampianatra ny jentily; 
55N	1	12	0,00000	 ary izany ihany koa no iaretako izao fijaliana ankehitriny izao; tsy menatra amin'izany anefa aho, fa fantatro izay ninoako, ary matoky aho fa izy no hahatahiry izay napetraka tamiko mandra-pihavin'izay andro izay.
55N	1	13	0,00000	 Tano amin'ny finoana sy ny fitiavana ao amin'ny Kristy Jeso ny mariky ny fampianarana marina renao tamiko. 
55N	1	14	0,00000	 Ary aoka ny Fanahy Masina, izay mitoetra ao amintsika no hoentinao mitahiry ny zavatra tsara napetraka taminao.
55N	1	15	0,00000	 Fantatrao fa efa nandao ahy ry zareo rehetra any Asia, isan'ireny Figelo sy Hermogena. 
55N	1	16	0,00000	 Fa homen'ny Tompo famindram-po kosa anie, ry Onesiforo mianakavy, satria mazàna no namelom-bolo ahy izy, sady tsy menatra ny gadrako, 
55N	1	17	0,00000	 fa vao mainka koa nitady ahy fatratra aza izy tany Roma ka nahita ahy; 
55N	1	18	0,00000	 ny Tompo anie hampahita azy famindram-po amin'ny Tompo amin'izay andro izay, ary hianao no mahalala indrindra ny fanompoana rehetra nataony tamiko tany Efezy.
55N	2	1	0,00000	[FAMPORISIHANA HIEZAKA MAFY SY HIARITRA FANENJEHANA - FITSIPI-PITONDRAN-TENA SAMIHAFA] Koa ny aminao àry, anaka, dia aoka hihamahery amin'ny fahasoavana ao amin'ny Kristy Jeso hianao; 
55N	2	2	0,00000	 ary aoka ny fampianarana renao tamiko teo anatrehan'ny vavolombelona maro, hafindranao amin'ny olona matoky izay hahay mampianatra ny sasany kosa indray. 
55N	2	3	0,00000	 Miareta ny anjara fijalianao amin'ny maha-miaramila tsaran'ny Kristy Jeso anao. 
55N	2	4	0,00000	 Ny miaramila te-hahazo sitraka amin'izay nandatsaka azy, dia tsy mba misy maningo-tena amin'ny raharahan'izao fiainana izao; 
55N	2	5	0,00000	 izay mifaninana hahazo loka amin'ny kianja filalaovana koa tsy mahazo satro-boninahitra raha tsy niady ara-dalàna; 
55N	2	6	0,00000	 ary ny mpiasa tany tsy maintsy misasatra aloha, ka rahefa izany vao mandray ny vokatra. 
55N	2	7	0,00000	 Diniho izay lazaiko aminao, fa homen'ny Tompo fahalalana amin'ny zavatra rehetra hianao. 
55N	2	8	0,00000	 Tsarovy fa Jeso-Kristy, ilay avy amin'ny taranak'i Davida, dia nitsangana tamin'ny maty araka ny Evanjely torìko, 
55N	2	9	0,00000	 izay iaretako fijaliana hatramin'ny fatorana toy ny olon-dratsy aza; ny tenin'Andriamanitra anefa tsy mba voafatotra. 
55N	2	10	0,00000	 Noho izany dia miaritra ny zavatra rehetra aho, noho ny amin'ny olom-pinidy, mba hahazoan'izy ireo koa ny famonjena izay ao amin'ny Kristy Jeso, mbamin'ny voninahitra mandrakizay. 
55N	2	11	0,00000	 Teny mahatoky tokoa izao: raha miara-maty aminy isika, dia hiara-belona aminy koa; 
55N	2	12	0,00000	 raha miaritra isika, dia hiara-manjaka aminy; raha mandà azy isika, dia izy koa handà antsika; 
55N	2	13	0,00000	 raha mivadika isika, izy tsy mivadika na oviana na oviana, fa tsy mahazo mandà ny tenany. 
55N	2	14	0,00000	 Ampahatsiarovy ny olona izany, ary anaro eo anatrehan'Andriamanitra izy mba tsy hiady teny foana, satria tsy mahasoa akory izany, fa mamohehatra ny mpihaino aza. 
55N	2	15	0,00000	 Mikeleza aina mba hiseho amin'Andriamanitra ho lehilahy voazaha toetra, sy mpanompo tsy mahazo henatra, ary mizotra mahitsy amin'ny teny fahamarinana. 
55N	2	16	0,00000	 Halaviro ireny fibedibedena mandoza ireny, fa mbola handroso ny haratsian'ireny mpanao izany, 
55N	2	17	0,00000	 ary mihinana toy ny fery mihady ny tenany; amin'ireny Himeneo sy Fileto, 
55N	2	18	0,00000	 izay nania tamin'ny marina, ka milaza fa efa vita sahady ny fitsanganan'ny maty, ary mandrava ny finoan'ny sasany. 
55N	2	19	0,00000	 Tsara orina anefa ny fanorenana mafy nataon'Andriamanitra, sady voaisy tombo-kase hoe: Fantatry ny Tompo ny azy, sy hoe: Aoka hiala amin'ny ratsy izay rehetra manonona ny anaran'ny Tompo. 
55N	2	20	0,00000	 Tsy fanaka volamena sy volafotsy ihany no ao amin'ny trano be soa, fa fanaka hazo sy tany koa, ka ny sasany hajaina, fa ny sasany kosa atao tsinontsinona. 
55N	2	21	0,00000	 Koa izay nandio ny tenany ho afaka amin'ireny zavatra ratsy ireny, dia ho fanaka mihaja, voahasina, mahasoa ho an'ny tompony ary voaomana amin'ny asa soa rehetra. 
55N	2	22	0,00000	 Andosiro ny filàn'ny tanora fanahy; ary mikatsaha fahamarinana, finoana, fitiavana, ary fihavanana amin'izay miantso ny anaran'ny Tompo amin'ny fo madio.
55N	2	23	0,00000	 Ialao ny ady hevitra adaladala sy tsy misy antony, satria fantatrao ihany fa mahatonga fifandirana ireny. 
55N	2	24	0,00000	 Fa tsy mety amin'ny mpanompon'Andriamanitra ny miady; fa izy tsy maintsy ho olona malemy fanahy amin'ny olona rehetra, mahay mampianatra, mahay mandefitra, 
55N	2	25	0,00000	 mananatra ny mpanohitra amin-kalemem-panahy, fa angamba homen'Andriamanitra fibebahana hahalala ny marina izy, 
55N	2	26	0,00000	 ka hody ny sainy, ary ho afaka amin'ny fandriky ny demony izy, izay nanao azy sambo-belona mba hanao ny sitra-pony.
55N	3	1	0,00000	[NY FANDOSIRANA NY MPAMPIANATRA TSY IZY - FAMPORISIHANA AN'I TIMOTE HAHARITRA AMIN'NY TSARA] Aoka ho fantatrao fa any aoriana any, dia hisy andro sarotra; 
55N	3	2	0,00000	 fa ho tia tena ny olona, ho tia vola, ho mpandoka tena, mpiavonavona, mpiteny ratsy, mpanohi-dray aman-dreny, tsy mankasitraka, tsy tia vavaka, 
55N	3	3	0,00000	 tsy manam-pitiavana, tsy azo havanina, mpanendrikendrika, tsy mahonon-tena, lozabe, tsy tia ny tsara fanahy, 
55N	3	4	0,00000	 mpamadika, mpidaondaom-bava, mpieboebo, tia ny fahafinaretan'ny nofo mihoatra noho Andriamanitra, 
55N	3	5	0,00000	 ary manana ny endriky ny fitiavam-bavaka, nefa tsy manana ny heriny: ireny koa halaviro. 
55N	3	6	0,00000	 Fa anisan'izany ireo mitsofoka any an-tranon'ny sasany mambabo vehivavy adala vesaran'ny ota sy tarihin'ny filana maro, 
55N	3	7	0,00000	 ary mianatra mandrakariva, nefa tsy mahatratra ny fahalalana ny marina na oviana na oviana. 
55N	3	8	0,00000	 Tahaka ny nanoheran'i Janesy sy Jambresy an'i Moizy no anoheran'ireo koa ny fahamarinana, dia olona ratsy fanahy sy melo-pinoana, 
55N	3	9	0,00000	 kanefa tsy handroso intsony izy, fa hiharihary amin'ny olona rehetra tahaka ny azy roa lahy ireo koa ny hadalany. 
55N	3	10	0,00000	 Fa hianao kosa efa nanaraka tsara ny fampianarako, ny fitondran-tenako, ny kendreko, ny finoako, ny fandeferako, ny fitiavako, ny faharetako, 
55N	3	11	0,00000	 ny fanenjehana sy ny fahoriana nanjo ahy, toy ny tany Antiokia sy tany Ikonioma ary tany Listra; niaritra fanenjehana tokoa aho, fa nanafaka ahy hatrany ny Tompo. 
55N	3	12	0,00000	 Dia hita fa izay rehetra te-ho velona araka an'Andriamanitra ao amin'ny Kristy Jeso dia henjehina, 
55N	3	13	0,00000	 fa ny ratsy fanahy sy ny mpisandoka kosa dia handroso miharatsy ihany, sady mpamitaka no fitahina.
55N	3	14	0,00000	 Ary hianao kosa dia mahareta amin'izay zavatra nianaranao sy azonao antoka, fa fantatrao ilay nampianatra anao, 
55N	3	15	0,00000	 sady hatry ny fony mbola zaza hianao no efa nahalala ny Soratra Masina, izay mampahendry anao ho amin'ny famonjena noho ny finoana ny Kristy Jeso. 
55N	3	16	0,00000	 Satria ny Soratra rehetra avy amin'ny fanilovan'Andriamanitra dia mahasoa ho fampianarana, ho fandresen-dahatra, ho fananarana, ho fanabeazana amin'ny fahamarinana, 
55N	3	17	0,00000	 mba hahalavorary ny olon'Andriamanitra sy hahavonona azy ho amin'ny asa soa rehetra.
55N	4	1	0,00000	[FAMPORISIHANA HITORY TENY SY HIASA MAFY - HAFATRA SASANY SY FANAOVAM-BELOMA] Izao no angatahina aminao, eo anatrehan'Andriamanitra sy ny Kristy Jeso, izay hitsara ny velona sy ny maty, ary noho ny andro hahatongavany sy hanjakany: 
55N	4	2	0,00000	 mitoria ny teny, ary mahareta amin'izany na amin'ny fotoana, na tsy amin'ny fotoana: manitsia, mananara, mamporisiha, amim-pandeferana sy amim-pahaizana mandrakariva. 
55N	4	3	0,00000	 Fa ho avy ny andro tsy hahazakan'ny olona ny fampianarana marina intsony; fa mpampianatra araka ny filàny no hovoriny ho azy sy hahalian-tsofina azy; 
55N	4	4	0,00000	 dia hanentsin-tadiny amin'ny marina izy ireo, fa hanongilan-tsofina amin'ny angano foana. 
55N	4	5	0,00000	 Fa hianao kosa, malìna amin'ny zavatra rehetra, miareta amin'ny fahoriana, ataovy ny asan'ny mpitory Evanjely, ary imasoy ny anjara raharahanao. 
55N	4	6	0,00000	 Fa izaho dia mova tsy ny efa haidina ho fanatitra sahady, ary efa antomotra ny andro hialako. 
55N	4	7	0,00000	 Niady ny ady tsara aho, nahatanteraka ny fihazakazahana aho, nitahiry ny finoana aho; 
55N	4	8	0,00000	 hany sisa hataoko dia ny mandray ny satro-boninahitry ny fahamarinana, izay homen'ny Tompo mpitsara marina ahy amin'izany andro izany, ary tsy ho ahy ihany, fa ho an'izay rehetra tia ny hahatongavany koa. 
55N	4	9	0,00000	 Tongàva faingana aty amiko hianao; fa nilaozan'i Demasy aho, noho ny fitiavany an'izao tontolo izao, ka lasa nankany Tesalonìka izy. 
55N	4	10	0,00000	 Kresensy lasa nankany Galatia, ary Tito any Dalmatia. 
55N	4	11	0,00000	 Lioka irery no eto amiko, ka alao Marka, ento miaraka aminao, fa manampy ahy fatratra amin'ny raharaha izy. 
55N	4	12	0,00000	 Tisiko dia nirahiko ho any Efezy. 
55N	4	13	0,00000	 Ento kely ilay kapaoty navelako tany Troasy ao amin'i Karposa rahefa mankaty hianao, ary ny boky koa, fa indrindra ny taratasy hoditra. 
55N	4	14	0,00000	 Be loatra ny ratsy nafitsok'i Aleksandra mpanefy varahina tamiko; ny Tompo no hamaly azy araka ny asany. 
55N	4	15	0,00000	 Ary hianao koa mitandrema tena tsara aminy, fa mafy izay nanoherany ny teninay izay. 
55N	4	16	0,00000	 Tsy nisy nanampy ahy tamin'ny nandaharako voalohany hiaro tena; fa nilaozan'izy rehetra aho; enga ka tsy hotanana ho helony izany! 
55N	4	17	0,00000	 Kanefa tonga namonjy ahy ny Tompo, sy nankahery fo ahy, mba hanatontosako ny fitorian-teny, sy handrenesan'ny jentily rehetra azy, sady nesorina teo am-bavan'ny liona aho. 
55N	4	18	0,00000	 Hanafaka ahy amin'ny asa ratsy rehetra ny Tompo, ary hamonjy ahy ho amin'ny fanjakany any an-danitra. Ho azy anie ny voninahitra mandrakizay. Amena. 
55N	4	19	0,00000	 Veloma any amin'i Priskà sy Akilasy ary ny fianakavian'i Onesiforo. 
55N	4	20	0,00000	 Nijanona any Korinto i Erasta; ary navelako any Mileto i Trofimo fa narary. 
55N	4	21	0,00000	 Aza ela, fa tongava aty alohan'ny ririnina. Manao veloma anao Eobolo, sy Podensy, sy Lino, ary Klaodià, mbamin'ny rahalahy rehetra. 
55N	4	22	0,00000	 Ho amin'ny fanahinao anie Jeso-Kristy Tompo. Ary ho aminareo anie ny fahasoavana. Amena.
56N	1	1	0,00000	[FIARAHABANA - IZAY MENDRIKA HATAO PRETRA - NY AMIN'NY SASANY TSY MAINTSY ANARINA] Paoly, mpanompon'Andriamanitra sy Apostolin'i Jeso-Kristy momba ny finoan'ny olom-pinidin'Andriamanitra sy ny fahalalana tsara ny marina izay mahasoa ny fanahy, 
56N	1	2	0,00000	 noho ny fanantenana ny fiainana mandrakizay izay nampanantenain'Andriamanitra tsy mahay mandainga, talohan'ny taona rehetra; 
56N	1	3	0,00000	 fa tamin'ny fotoana voatendriny no nampiharihariany ny teniny tamin'ny fitorian-teny izay napetraka tamiko araka ny didin'Andriamanitra Mpamonjy antsika: 
56N	1	4	0,00000	 dia mamangy an'i Tito, zanako malala amin'ny finoana iombonantsika; ho aminao anie ny fahasoavana sy ny fiadanana avy amin'Andriamanitra Ray sy Jeso-Kristy Mpamonjy antsika.
56N	1	5	0,00000	 Ny antony namelako anao tany Kreta dia ny mba hamitanao ny fandaminana ny zavatra rehetra, sy hanendrenao Pretra isan-tanàna, araka ny nandidiako anao: 
56N	1	6	0,00000	 dia olona tsy manan-tsiny, nanambady indray mandeha ihany, sady mpino ny zanany no tsy ampangaina ho mpanaram-po amin'ny ratsy, na maditra. 
56N	1	7	0,00000	 Fa ny miadidy ny Eglizy, dia mpitandrin'Andriamanitra, ka tsy maintsy ho olona tsy manan-tsiny, tsy miavonavona, tsy mora tezitra, tsy tia divay loatra, tsy mpikapoka, tsy mpila vola; 
56N	1	8	0,00000	 fa ho tsara fandray vahiny, mazoto manao soa, malina, marina, masina, mahafehy tena, 
56N	1	9	0,00000	 mitana mafy ny teny marina nampianarina azy, mba hahaizany mamporisika araka ny fampianarana marina, sy handresy lahatra izay manohitra izany. 
56N	1	10	0,00000	 Fa maro no manohitra sy mpanao laha-pahitra ary manambosy ny sasany, indrindra fa amin-dry zareo voafora, 
56N	1	11	0,00000	 ka tsy maintsy tampenam-bava ireny, fa manakorontana fianakaviana maro, sy mampianatra ny tsy mety mba hilany vola. 
56N	1	12	0,00000	 Hoy ny anankiray tamin'izy ireny, izay ataony ho mpaminaniny: Ny olona any Kreta dia fandainga lalandava, biby masiaka, kamo be tenda. 
56N	1	13	0,00000	 Filazana marina izany. Ka asio mafy izy ireo mba ho marim-pinoana, 
56N	1	14	0,00000	 sy tsy hihaino izay anganongano foanan'ny Jody, na ny didin'ny olona mihataka amin'ny fahamarinana. 
56N	1	15	0,00000	 Madio ny zavatra rehetra amin'ny olona madio; fa amin'ny olona maloto sy tsy mino kosa, dia tsy misy madio na inona na inona, fa voaloto avokoa na ny sainy na ny fieritreretany. 
56N	1	16	0,00000	 Manao azy ho mahalala an'Andriamanitra izy ireo, nefa mandà azy amin'ny asany, satria olona vetaveta sy manohitra ary tsy mahavita asa soa na inona na inona.
56N	2	1	0,00000	[NY TOKONY HATAON'NY ANTI-PANAHY SY NY TANORA FANAHY - NY ADIDIN'NY MPANOMPO - NY MPANOMPON'ANDRIAMANITRA] Fa hianao kosa, milazà izay mety araka ny fampianarana marina; 
56N	2	2	0,00000	 amin'ny lehilahy lehibe, mba hahalala onony, mendrika, malina, mijoro tsara amin'ny finoana sy amin'ny fitiavana ary amin'ny fandeferana; 
56N	2	3	0,00000	 amin'ny vehivavy lehibe kosa, mba hiseho maotona sy masina, tsy mpanendrikendrika, tsy andevozin'ny divay be, fa mpampianatra ny zavatra tsara, 
56N	2	4	0,00000	 mba ho afa-manoro ny vehivavy tanora fanahy ho tia ny vadiny aman-janany, 
56N	2	5	0,00000	 hahonon-tena, ho madio fitondran-tena, hikarakara ny tokan-tranony, halemy fanahy, hanaiky ny vadiny, mba tsy hitenenan-dratsy ny tenin'Andriamanitra. 
56N	2	6	0,00000	 Amporisiho toy izany koa ny tovolahy mba ho hendry, 
56N	2	7	0,00000	 ka ny tenanao no misehoa ho fakan-tahaka ny asa tsara rehetra amin'ny zavatra rehetra; aoka ny fampianaranao ho madio, maotona, 
56N	2	8	0,00000	 marina, ary tsy manan-tsiny, mba ho menatra ny mpanohitra antsika, fa tsy hahita kilema hanesoana antsika. 
56N	2	9	0,00000	 Ny mpanompo koa dia anaro hanaiky ny tompony, hanao izay mahafaly azy amin'ny zavatra rehetra, fa tsy hamalivaly foana, 
56N	2	10	0,00000	 tsy hangala-tety, fa hiseho ho olo-mahatoky tokoa, mba hahazo voninahitra amin'ny zavatra rehetra ny fampianaran'Andriamanitra, Mpamonjy antsika. 
56N	2	11	0,00000	 Fa efa niseho ny fahasoavan'Andriamanitra, loharanom-pamonjena ho an'ny olona rehetra, 
56N	2	12	0,00000	 mampianatra antsika hamela ny toe-panahy tsy araka an'Andriamanitra sy ny filan'izao tontolo izao, fa ho velona amin'ity fiainana ity manana ny toetr'olona mahalala onony, marina, tia vavaka, 
56N	2	13	0,00000	 miandry ny fahasambarana antenaintsika sy ny voninahitr'Andriamanitra lehibe sy Mpamonjy antsika, dia Jeso-Kristy, 
56N	2	14	0,00000	 izay nanolo-tena ho antsika mba hanavotra antsika ho afaka amin'ny ota rehetra, sy hanadiovany ho an'ny tenany ny vahoaka izay ho azy tokoa sady fatra-pitia ny asa soa rehetra. 
56N	2	15	0,00000	 Izany no tsy maintsy hotorinao sy hamporisihanao ary hananaranao amim-pahefana lehibe. Aza avela hisy olona maneso anao.
56N	3	1	0,00000	[NY TOKONY HIFANARAHANA AMIN'NY NAMANA - NY TSY TOKONY HIADIANA HEVITRA FOANA - HAFATRA SASANY SY FANAOVAM-BELOMA] Ampahatsiarovy ny mpino fa adidin'izy ireo ny manaiky ny mpanapaka sy ny manam-pahefana, ka tsy maintsy manoa azy ireo izy sy vonon-kanao ny asa soa rehetra,
56N	3	2	0,00000	 tsy hilaza ratsy olona, tsy hifanditra, fa hifanaraka sy hampiseho halemem-panahy lehibe amin'ny olona rehetra.
56N	3	3	0,00000	 Fa isika koa fahiny mba efa adala, tsy nanaiky, naniasia, andevon'ny faniriana amam-pilan-dratsin'ny nofo rehetra, mpisompatra sy mpialona ka sady tandrifiny hankahalaina no nifankahala koa.
56N	3	4	0,00000	 Saingy nony niseho ny famindram-po amam-pitiavan'Andriamanitra Mpamonjy antsika olombelona,
56N	3	5	0,00000	 dia tsy noho ny asan'ny fahamarinana nataontsika, fa noho ny famindram-pony; izy no namonjy antsika tamin'ny fanasàna nahaterahantsika indray sy ny fanavaozan'ny Fanahy Masina,
56N	3	6	0,00000	 izay nampidininy be dia be tamintsika tamin'ny alalan'i Jeso-Kristy Mpamonjy antsika;
56N	3	7	0,00000	 mba hohamarinin'ny fahasoavana isika ka ho tonga mpandova am-panantenana ny fiainana mandrakizay. 
56N	3	8	0,00000	 Teny marina tokoa izany ka tiako hoanterinao tsara no filaza azy, mba hikely aina amin'ny fanaovana asa soa izay mino an'Andriamanitra. Izany no tsara sy mahasoa ny olona.
56N	3	9	0,00000	 Fa raha ny amin'ny fandinihan-javatra tsy misy heviny kosa, mbamin'ny tantaram-pirazanana, ny fifandirana, ny ady hevitra foana momba ny Lalàna, dia ialao ireny, fa sady tsy mahasoa no zava-poana.
56N	3	10	0,00000	 Ny olona tia fisarahan-kevitra koa ialao rahefa nanarinao tsy zaka indray maka na indroa,
56N	3	11	0,00000	 satria fantatrao fa efa ratsy mihitsy ny toy izany sady manota, fa ny tenany aza no manameloka azy. 
56N	3	12	0,00000	 Rahefa maniraka an'i Aretmasy na Tisiko aty aminao aho, dia tongava faingana aty amiko aty Nikopolisy, fa mikasa handany ny ririnina any aho. 
56N	3	13	0,00000	 Vonony tsara izay ilain'i Zenasy mpahay ny Lalàna sy Apolo amin'ny diany, mba tsy hisy tsy ampy izay ilainy. 
56N	3	14	0,00000	 Aoka ny rahalahintsika koa hianatra hanao asa soa mba ho afa-manampy rahefa misy mahaporitra, fandrao olona tsy misy vokany izy. 
56N	3	15	0,00000	 Manao veloma anao avokoa izay rehetra tia antsika amin'ny finoana. Ho aminareo rehetra anie ny fahasoavana. Amena.
57N	1	1	0,00000	[FIARAHABANA SY FIDERANA AZY - FIFONANA HO AN'I ONESIMO - FAMARANANA SY FANAOVAM-BELOMA] Paoly mpifatora noho ny amin'ny Kristy Jeso, sy Timote rahalahy, mamangy an'i Filemona malala sady mpiara-miasa aminay, 
57N	1	2	0,00000	 sy Apia anabavy malala, sy Arkipo mpiara-miady aminay, ary ny Eglizy izay ao an-tranonao: 
57N	1	3	0,00000	 ho aminareo anie ny fahasoavana sy ny fiadanana avy amin'Andriamanitra Raintsika sy Jeso-Kristy Tompo.
57N	1	4	0,00000	 Be fitiava-namana i Filemona. Mahatsiaro anao mandrakariva amin'ny fivavahako aho ka misaotra an'Andriamanitra, 
57N	1	5	0,00000	 satria reko ny finoanao an'i Jeso Tompo sy ny fitiavanao ny olona masina rehetra. 
57N	1	6	0,00000	 Enga anie ny hazavam-ponao avy amin'ny finoana ka hanan-kery tokoa hampiharihary fatratra ny soa rehetra ananantsika amin'ny alalan'ny Kristy! 
57N	1	7	0,00000	 Fa mameno hafaliana amam-panalana alahelo ahy ny fitiavanao, noho hianao efa namelombelona ny fon'ny olona masina, ry rahalahy. 
57N	1	8	0,00000	 Koa amin'izany, na dia azoko atao aza ny mandidy anao ao amin'ny Kristy amin'izay tokony hataonao, 
57N	1	9	0,00000	 dia aleoko miangavy aminao noho ny fitiavana. Hitanao izao Paoly efa antitra sady mpifatotr'i Jeso-Kristy koa ankehitriny;
57N	1	10	0,00000	 dia mifona aminao ho an'i Onesimo zanako naterako teto am-patorana,
57N	1	11	0,00000	 izay tsy nahasoa anao loatra fahiny, fa mahasoa antsika tokoa ankehitriny, dia hianao sy izaho.
57N	1	12	0,00000	 Ampodiko atý aminao izy, ilay sombin'ny aiko. 
57N	1	13	0,00000	 Nikasa hihazona azy taty amiko aho, mba hanompo ahy ho solonao, eto amin'ny fifatorako noho ny amin'ny Evanjely;
57N	1	14	0,00000	 saingy naleoko tsy nanao na inona na inona raha tsy teny ierana aminao, mba tsy ho an-tery setra ny asa soanao, fa ho an-tsitra-po tokoa.
57N	1	15	0,00000	 Angamba koa Onesimo no niala vetivety teto aminao, dia ny mba hanananao azy mandrakizay,
57N	1	16	0,00000	 tsy toy ny mpanompo intsony, fa mihoatra noho ny mpanompo, dia tahaka ny rahalahy malala, ho ahy indrindra ary mainka fa ho anao, na araka ny nofo, na araka ny Tompo.
57N	1	17	0,00000	 Koa raha ataonao ho namanao tokoa aho, dia raiso tahaka ny tenako izy;
57N	1	18	0,00000	 ary raha nanao ny tsy marina taminao izy, na nitrosa taminao, dia ataovy ho trosako aminao izany. 
57N	1	19	0,00000	 Izaho Paoly no manoratra ity amin'ny tànako, izaho no hanefa izany, mba tsy hilazako aminao fa mpitrosako hianao, ary ahy mbamin'ny tenanao aza. 
57N	1	20	0,00000	 Eny, ry rahalahy, aoka hifaliako ao amin'ny Tompo hianao, ka velombelomy ao amin'ny Kristy ny foko. 
57N	1	21	0,00000	 Izaho no nanoratra ity taminao, dia matoky marina fa hoekenao, ary hanao mihoatra noho izay angatahiko aza hianao. 
57N	1	22	0,00000	 Dia mba anomano trano hitoerako koa aho, fa noho ny vavaka ataonareo dia manantena aho fa haverina aminareo. 
57N	1	23	0,00000	 Manao veloma anao Epafrasy, mpiara-mifatotra amiko ao amin'ny Kristy Jeso, 
57N	1	24	0,00000	 sy Marka, sy Aristarka sy Demasy, ary Lioka, izay mpiara-miasa amiko. 
57N	1	25	0,00000	 Ho amin'ny fanahinareo anie ny fahasoavan'i Jeso-Kristy Tompontsika. Amena.
58N	1	1	0,00000	[TENA ZANAK'ANDRIAMANITRA JESO-KRISTY KA AMBONY LAVITRA NOHO NY ANJELY] Fahiny, tamin'ny fotoana sy ny fomba samihafa, dia efa niteny tamin'ny razantsika Andriamanitra, tamin'ny vavan'ny mpaminany; 
58N	1	2	0,00000	 fa amin'izao andro farany izao kosa indray, dia tamin'ny Zanany no nitenenany tamintsika, dia ilay notendreny ho mpandova ny zavatra rehetra, sy nahariany an'izao tontolo izao. 
58N	1	3	0,00000	 Io Zanany io izay famirapiratan'ny voninahiny, sy mariky ny tenany, ary manohana ny zavatra rehetra amin'ny herin'ny teniny, dia mipetraka eo an-kavanan'ny fiandrianany masina any amin'ny avo indrindra nony avy nanao ny fanadiovana ny fahotantsika, 
58N	1	4	0,00000	 ka natao ambonin'ny anjely, arakaraka ny fahambonian'anarana nolovany, fa tsy tahaka ny azy ireo.
58N	1	5	0,00000	 Fa anjely iza no mba nilazan'Andriamanitra hoe: Zanako hianao, izaho no niteraka anao androany? sy ny hoe: Izaho no Rainy, ary izy ho Zanako? 
58N	1	6	0,00000	 Ary rahefa mampiditra ny Lahimatoa atý ambonin'ny tany indray izy, dia manao hoe: Aoka hitsaoka azy ny anjelin'Andriamanitra rehetra. 
58N	1	7	0,00000	 Ny anjely lazainy hoe: Nanao ny anjeliny ho rivotra izy, ary ny mpanompony ho lelafo; 
58N	1	8	0,00000	 fa ny Zanaka kosa ataony hoe: Ny seza fiandriananao, Andriamanitra ô, dia mandrakizay doria, ary ny tehim-pahitsiana no tehim-panjakanao. 
58N	1	9	0,00000	 Tia ny fahamarinana hianao, fa mankahala ny heloka kosa, ka nohosoran'Andriamanitra, izay Andriamanitrao, diloilom-pifaliana mihoatra noho ny namanao rehetra. 
58N	1	10	0,00000	 Ary izao koa: Hianao, Tompo ô, no nanorina ny tany tamin'ny voalohany, ary asan-tànanao ny lanitra. 
58N	1	11	0,00000	 Izy ireo ho levona, fa hianao haharitra; ho tonta toy ny fitafiana izy, 
58N	1	12	0,00000	 ary havalonao toy ny lamba, ka hovàna avokoa; fa hianao no tsy miova, ary ny taonanano no tsy ho tapitra. 
58N	1	13	0,00000	 Ary iza tamin'ny anjely no nataony hoe: Mipetraha eo an-kavanako, ambara-panaoko ny fahavalonao ho fitoeran-tongotrao? 
58N	1	14	0,00000	 Moa tsy fanahy manompo va izy rehetra, nirahina hanao fanompoana ho an'izay handova ny famonjena?
58N	2	1	0,00000	[MENDRIKA HOEKENA INDRINDRA NY FAMPIANARAN'NY KRISTY - AMBONY IHANY NY KRISTY NA DIA NIJALY AZA - NY ANTONY NIJALIANY] Noho izany, tsy maintsy mikely aina hitandrina tsaratsara kokoa izay efa rentsika isika, fandrao dia voatarika hiala amin'izany. 
58N	2	2	0,00000	 Fa raha ny teny nampilazaina ny anjely aza, nanan-kery ka nahazoan'izay rehetra nandika sy tsy nanaiky sazy tandrifin'azy avy, 
58N	2	3	0,00000	 hataontsika ahoana no fandositra raha tsy asiantsika raharaha ny famonjena lehibe toy izany, izay nambaran'ny tenan'ny Tompo aloha, ka izay nandre taminy no nanorina azy mafy tamintsika, 
58N	2	4	0,00000	 sady Andriamanitra koa efa nankatò azy tamin'ny famantarana sy fahagagana, ary tamin'ny asa lehibe samihafa mbamin'ny fanomezana nozarazarain'ny Fanahy Masina araka ny sitra-pony? 
58N	2	5	0,00000	 Eny tokoa, tsy mba anjely no nametrahan'Andriamanitra eo ambaniny izao fiainan-ko avy lazainy izao. 
58N	2	6	0,00000	 Fa amin'ny andininy anankiray any ho any misy koa filazana manao hoe: Inona moa ny olombelona no ahatsiarovanao azy; ary izay zanak'olombelona no amangianao azy? 
58N	2	7	0,00000	 Nataonao ambany vetivety noho ny anjely izy; dia nosatrohanao voninahitra sy fiandrianana ary napetrakao ambonin'ny asan-tànanao, 
58N	2	8	0,00000	 ka nataonao eo ambany tongony ny zavatra rehetra. Raha nametraka ny zavatra rehetra teo ambaniny izy, dia tsy nisy zavatra navelany tsy eo ambaniny mihitsy. Fa izao anefa tsy mbola hitantsika natao ambaniny avokoa ny zavatra rehetra;
58N	2	9	0,00000	 fa ilay natao ambany vetivety noho ny anjely, dia izy Jeso no hitantsika nosatrohana voninahitra sy fiandrianana noho ny fahafatesana niaretany; fa noho ny fahasoavan'Andriamanitra dia nanandrana ny fahafatesana mba hamonjy ny olombelona rehetra izy.
58N	2	10	0,00000	 Fa mendrika an'ilay antony sy fototry ny zavatra rehetra, izay mitondra zanaka betsaka ho any amin'ny voninahitra, ny nandavorary ao amin'ny fijaliana ilay ihavian'ny famonjena an'ireo.
58N	2	11	0,00000	 Satria fototra iray ihany no nihavian'izy rehetra, na ny manamasina na ny hamasinina, àny ka tsy mahamenatra azy ny miantso azy ireo hoe rahalahy, araka ny teniny hoe:
58N	2	12	0,00000	 Hitory ny anaranao amin'ny rahalahiko aho, hankalaza anao eo afovoan'ny Eglizy aho;
58N	2	13	0,00000	 sy ny hoe: Izaho hatoky azy; ary ny hoe: Inty aho sy ireo zaza nomen'Andriamanitra ahy.
58N	2	14	0,00000	 Koa satria mana-nofo aman-drà ny zaza, dia mba naka izany koa izy, handringanany amin'ny fahafatesany ilay manana ny fanjakan'ny fahafatesana, dia ny demony,
58N	2	15	0,00000	 sy hanafahany an'izay rehetra niharan'ny fanandevozana nandritra ny andro rehetra niainany noho ny tahotra ny fahafatesana.
58N	2	16	0,00000	 Na aiza na aiza tsy mba anjely no vonjeny, fa ny taranak'i Abrahama no vonjeny. 
58N	2	17	0,00000	 Ka izany no tsy maintsy nanaovana azy mitovy amin'ny rahalahiny amin'ny zavatra rehetra, mba ho tonga be famindram-po izy sy Mpisorona mahatoky ny amin'Andriamanitra, hanaovany sorom-pifonana noho ny otan'ny olona; 
58N	2	18	0,00000	 fa noho ny tenany nalaim-panahy sy nijaly indrindra no ahavonjeny izay alaim-panahy koa.
58N	3	1	0,00000	[AMBONY MIHOATRA AN'I MOIZY IZY - HALAVIRINA MAFY NY TSY FINOANA] Koa amin'izany, ry rahalahy masina, mpiombona amin'ny fiantsoana ho any an-danitra, diniho ilay Apostoly sy ny Mpisorom-ben'ny finoana arahintsika, dia Jeso, 
58N	3	2	0,00000	 izay nahatoky an'ilay nanendry azy, tahaka an'i Moizy "tao amin'ny tranony rehetra" koa. 
58N	3	3	0,00000	 Fa tahaka ny mahabe voninahitra ny mpanao trano noho ny trano nataony no nanaovana azy mendri-boninahitra fa tsy tahaka an'i Moizy. 
58N	3	4	0,00000	 Satria ny trano rehetra dia amboarin'ny olona, fa Andriamanitra kosa no nanamboatra ny zavatra rehetra. 
58N	3	5	0,00000	 Ary Moizy dia nahatoky tao amin'ny tranony rehetra toa ny mpanompo fotsiny, mba hanambara ny zavatra tsy maintsy holazaina; 
58N	3	6	0,00000	 fa ny Kristy kosa dia toy ny zanaka manapaka ny tranon'ny tenany, ary isika no tranony, raha tanantsika mafy hatramin'ny farany ny fahasahiana sy ny hafaliana masina vokatry ny fanantenana.
58N	3	7	0,00000	 Noho izany, araka ny tenin'ny Fanahy Masina hoe: Anio raha mandre ny feony hianareo, 
58N	3	8	0,00000	 aza manamafy ny fonareo tahaka ny tamin'ny fahasosorana, tamin'ny andron'ny fakam-panahy tany an'efitra, 
58N	3	9	0,00000	 izay nakan'ny razanareo fanahy ahy, sy nizahany toetra ahy, nefa anie efa nahita ny asako nandritra ny efa-polo taona izy. 
58N	3	10	0,00000	 Tezitra tamin'izany taranaka izany aho ka nanao hoe: Maniasia amin'ny fony mandrakariva ireo, ka tsy nahalala ny diako; 
58N	3	11	0,00000	 koa nianiana noho ny hatezerako aho fa tsy hiditra amin'ny fialan-tsasatro izy ireo; 
58N	3	12	0,00000	 dia tandremo, ry rahalahy, fandrao misy manana fo ratsy sy tsy mino ao aminareo, ka ho tafasaraka amin'Andriamanitra velona; 
58N	3	13	0,00000	 fa mifamporisiha isan'andro, dieny mbola misy izay atao hoe "anio", mba tsy hisy hihamafy fo aminareo, noho ny famitahan'ny fahotana. 
58N	3	14	0,00000	 Fa efa tonga mpiombona amin'ny Kristy isika, raha tanantsika mafy hatramin'ny farany ny fahatokiantsika voalohany, 
58N	3	15	0,00000	 araka ilay lazaina hoe: Anio raha mandre ny feony hianareo, aza manamafy ny fonareo, tahaka ny tamin'ny fahasosorana. 
58N	3	16	0,00000	 Fa iza moa ireny nahasosotra azy nony efa nandre ny feony? Moa tsy ireo rehetra nentin'i Moizy niala tany Ejipta va? 
58N	3	17	0,00000	 Iza no nahatezitra azy, nandritra ny efapolo taona? Moa tsy ry zareo nanota va, ka niampatrampatra tany an'efitra ny fatiny? 
58N	3	18	0,00000	 Ary iza no nianianany fa tsy hiditra any amin'ny fialàny sasatra, afa-tsy ry zareo tsy nanaiky? 
58N	3	19	0,00000	 Ka dia hitantsika fa tsy nahazo niditra tokoa izy ireo noho ny tsy finoany.
58N	4	1	0,00000	[MINOA ISIKA, FANDRAO NAMAN'NY VOASAZY - VELONA SY MAHERY NY TENIN'ANDRIAMANITRA - ITOKIO NY MPISORONTSIKA] Koa aoka hatahotra isika, dieny mbola manana ny teny fampanantenana, fa hiditra amin'ny fialàny sasatra, mba tsy hisy tsy hahatratra izany aminareo na dia iray aza. 
58N	4	2	0,00000	 Fa isika koa dia nitoriana filazana mahafaly toa an'ireny, saingy tsy nombany finoana ny teny ren'izy ireny, ka tsy nahasoa azy akory. 
58N	4	3	0,00000	 Fa isika izay mino kosa dia hiditra amin'ny fialan-tsasatra, araka ny voalazany hoe: Nianiana noho ny hatezerako aho fa tsy hiditra amin'ny fialan-tsasatro izy ireo: toy izany ny teniny, na dia efa vita tapitra hatramin'ny niandohan'izao tontolo izao aza ny asany. 
58N	4	4	0,00000	 Fa hoy izy hoe, amin'ny andininy anankiray any ho any ny amin'ny andro fahafito: Ary Andriamanitra niala sasatra tamin'ny asany rehetra tamin'ny andro fahafito; 
58N	4	5	0,00000	 ary eto indray, hoy izy: Tsy hiditra amin'ny filan-tsasatro izy ireo.
58N	4	6	0,00000	 Koa noho ny sasany dia mbola mahazo miditra ao, fa ireo nitoriana voalohany no tsy tafiditra noho ny tsy finoany, 
58N	4	7	0,00000	 dia mametra andro iray indray izy izay nantsoiny hoe "anio", fa hoy izy hoe ao amin'i Davida taty aoriana ela be, araka ny voalaza teo: Anio raha mandre ny feony hianareo, aza manamafy ny fonareo. 
58N	4	8	0,00000	 Fa raha tany efa nomen'i Josoe izany fialan-tsasatra izany, dia tsy ho nilaza andro hafa intsony Davida taty aorian'izany; 
58N	4	9	0,00000	 ka dia mbola misy andro fialan-tsasatra àry ho an'ny vahoakan'Andriamanitra. 
58N	4	10	0,00000	 Satria izay miditra amin'ny fialan-tsasatr'Andriamanitra, dia tsy maintsy mitsahatra amin'ny asany, tahaka an'Andriamanitra tamin'ny azy koa.
58N	4	11	0,00000	 Koa aoka isika hazoto miditra amin'izany fialan-tsasatra izany, mba tsy hisy ho latsaka amin'ny tsy finoana tahaka ireny koa. 
58N	4	12	0,00000	 Fa velona sy mahery ny tenin'Andriamanitra, ka maranitra noho ny sabatra roa lela, maninteraka ny fiavahan'ny aina sy ny fanahy, ary ny famavàny sy ny tsoka aza; fantany mazava ny fieritreretana amam-pisainan'ny fo. 
58N	4	13	0,00000	 Tsy misy zava-boary miafina eo anatrehan'Andriamanitra, fa mihanjahanja sy miharihary eo imason'izy hampamoaka antsika ny zavatra rehetra. 
58N	4	14	0,00000	 Koa noho isika manana Mpisorona lehibe izay lasa namaky ny lanitra, dia Jeso Zanak'Andriamanitra, dia aoka hotanantsika mafy ny finoana efa nekentsika. 
58N	4	15	0,00000	 Satria tsy mpisorombe tsy mahalala mangoraka ny fahalementsika no antsika; fa efa nalaim-panahy tahaka antsika tamin'ny zavatra rehetra izy, afa-tsy ny fahotana. 
58N	4	16	0,00000	 Koa aoka isika hanatona ny fiketrahan'ny fahasoavana amim-pahatokiana, mba hahazoantsika famindram-po, sy hahitantsika fahasoavana ary hamonjena antsika amin'ny andro ilàntsika izany.
58N	5	1	0,00000	[NY MAHA-MPISOROMBE AN'I JESO-KRISTY] Fa rahefa mety ho mpisorombe ka alaina amin'ny olona, dia tendrena ho solon'ny olona amin'ny fifampiraharahany amin'Andriamanitra, mba hanolotra fanatitra sy sorona noho ny ota, 
58N	5	2	0,00000	 sady mahay miantra ny tsy mahalala sy ny mania izy, satria na ny tenany aza mba voan'ny fahalemena ihany koa, 
58N	5	3	0,00000	 ka noho izany fahalemeny izany, tsy maintsy manao sorona ho an'ny tenany, toy ny ataony ho an'ny vahoaka ihany koa izy. 
58N	5	4	0,00000	 Ary tsy misy mahazo maka izany voninahitra izany ho an'ny tenany, afa-tsy izay antsoin'Andriamanitra tahaka an-dry Aarona ihany. 
58N	5	5	0,00000	 Dia toy izany koa ny Kristy, fa tsy izy no nanandra-tena ho mpisorombe, fa ilay nanao taminy hoe: Zanako hianao, izaho no niteraka anao androany; 
58N	5	6	0,00000	 sy nilaza amin'ny teny hafa koa hoe: Hianao no Mpisorona mandrakizay araka ny fomban'i Melkisedeka. 
58N	5	7	0,00000	 Tamin'ny andron'ny nofony, nony nanolotra fivavahana sy fifonana nombam-pitarainana mafy sy ranomaso be tamin'ilay nahavonjy azy tamin'ny fahafatesana izy sady nohenoiny noho ny fahatahorany an'Andriamanitra, 
58N	5	8	0,00000	 dia nianatra ny fanekena tamin'ny fahoriana niaretany, na dia Zanaka aza; 
58N	5	9	0,00000	 ary ankehitriny, efa tonga amin'izay fanaperana izy, ka tonga fototry ny famonjena mandrakizay ho an'izay manaiky azy, 
58N	5	10	0,00000	 fa antsoin'Andriamanitra hoe: Mpisorombe araka ny fomban'i Melkisedeka. 
58N	5	11	0,00000	 Maro ny zavatra azonay lazaina momba izany, saingy sarotra hohazavaina aminareo, noho hianareo votsa fandray zavatra. 
58N	5	12	0,00000	 Satria, na dia efa tokony ho mpampianatra hatramin'ny ela aza hianareo, dia mbola mila ny hampianarina ny abidim-pianaran'ny tenin'Andriamanitra ihany, ka ronono no mbola ilainareo noho ny ventin-kanina. 
58N	5	13	0,00000	 Ary izay mbola ronono no ivelomany, dia tsy mahazaka ny tenim-pahamarinana, satria mbola zaza. 
58N	5	14	0,00000	 Fa ny olon-dehibe no sahaza ny ventin-kanina, dia ireo efa zatra nampiasa ny sainy hanavaka ny tsara sy ny ratsy.
58N	6	1	0,00000	[LOZAN'IZAY MIVADIKA! - SAMIA MAHARITRA, MAKA TAHAKA AN'I ABRAHAMA] Koa aoka hapetratsika ny abidim-pianarana ny amin'ny Kristy, fa aoka handroso ho amin'izay lavorary kokoa isika, dia tsy haverintsika indray ireny foto-kevitra fanorenana ireny: dia ny fibebahana miala amin'ny asa maty, ny finoana an'Andriamanitra, 
58N	6	2	0,00000	 ny fianarana ny batemy samihafa sy ny fametrahan-tànana, ny fitsanganana amin'ny maty, ny fitsarana mandrakizay. 
58N	6	3	0,00000	 Izany tokoa no hataontsika raha avelan'Andriamanitra.
58N	6	4	0,00000	 Fa izay efa nohazavaina indray mandeha, sy nanandrana ny fanomezana avy any an-danitra, ary nandray ny Fanahy Masina, 
58N	6	5	0,00000	 sady efa nanandrana ny hamamin'ny tenin'Andriamanitra mbamin'ny asa mahagagan'ny fiainan-ko avy, 
58N	6	6	0,00000	 nefa nivadika, dia hataon'ireny ahoana ny hohavaozina indray ho amin'ny fibebahana, nefa anie mamantsika ny Zanak'Andriamanitra amin'ny hazo fijaliana indray izy ireo, sady manolotra azy halam-baraka? 
58N	6	7	0,00000	 Hasoavin'Andriamanitra ny tany vontosan'ny orana milatsaka aminy matetika, ka mahavokatra anana tsara ho an'izay niasàna azy; 
58N	6	8	0,00000	 fa hàlany sy efa hozoniny kosa raha maniry tsilo sy hery, ka ny hodoran'ny olona no hiafaràny. 
58N	6	9	0,00000	 Raha ny aminareo anefa, ry malala, na dia miteny izany aza izahay, dia zavatra tsaratsara kokoa sy mahavonjy anareo no antenainay. 
58N	6	10	0,00000	 Fa tsy mba tsy marina Andriamanitra, sanatria! ka hanadino ny asanareo, sy ny fitiavana nasehonareo ho voninahitry ny anarany, tamin'ny nanampianareo sy mbola anampianareo ny olo-masina. 
58N	6	11	0,00000	 Irìnay haneho fahazotoana toy izany koa hianareo tsirairay avy hitana ny fanantenanareo feno sy lavorary hatramin'ny farany, 
58N	6	12	0,00000	 mba tsy hiketraka hianareo, fa hanahaka ireo mandova ny lova nampanantenaina noho ny finoany sy ny faharetany.
58N	6	13	0,00000	 Tamin'ny fampanantenana nataon'Andriamanitra tamin'i Abrahama, noho ny tsy fisian'ny lehibebe kokoa noho ny tenany, dia nianiana tamin'ny tenany izy. 
58N	6	14	0,00000	 Ka nanao hoe: Hosoaviko tokoa hianao sy hohamaroiko koa; 
58N	6	15	0,00000	 ary nahazo ny nampanantenaina azy io Patriarka io, satria niandry tamim-paharetana izy. 
58N	6	16	0,00000	 Fa ny lehibebe kokoa noho ny tenany no ianianan'ny olona, ary ny fianianana no ataony antoka ka entiny manapaka ny fifandirana rehetra. 
58N	6	17	0,00000	 Koa mba hanehoan'Andriamanitra mazavazava kokoa ny tsy fiovan'ny fikasany amin'ny mpandova ny fampanantenana, dia nohamafisiny tamin'ny fianianana izany, 
58N	6	18	0,00000	 mba ho zavatra roa tsy manam-piovana sy tsy hain'Andriamanitra amitahana antsika no hahazoantsika fanalana alahelo mahery; fa efa mihazakazaka isika hihazona ny fanantenana natolotra antsika. 
58N	6	19	0,00000	 Izy io moa no tanantsika mova tsy vato fantsiky ny aina sady mafy no tsy mihetsika, ary miditra any anatin'ny efitra lamba, 
58N	6	20	0,00000	 dia any amin'izay efa nidiran'i Jeso ho Mpialoha antsika, rahefa natao Mpisorombe mandrakizay araka ny fomban'i Melkisedeka.
58N	7	1	0,00000	[LEHIBE MELKISEDEKA FA TSY TAHAKA AN'I LEVÌ - KRISTY NO MPISORONA ARAKA NY FOMBAN'I MELKISEDEKA - LAVORARY TSY MANAM-PAHAROA NY MPISORONTSIKA] Io Melkisedeka io, izay mpanjakan'i Salema, mpisoron'ny Avo indrindra, nitsena an'i Abrahama fony izy avy nandresy mpanjaka maro, nitso-drano azy,
58N	7	2	0,00000	 notoloran'i Abrahama ny ampahafolon'ny babony rehetra; - mpanjakan'ny fahamarinana no hevitr'anarany voalohany, vao mpanjakan'i Salema koa, izany hoe mpanjakan'ny fiadanana;
58N	7	3	0,00000	 tsy ray tsy reny azy, tsy nanana tantaram-pirazanana izy, tsy voalaza andro niandohana na niafaram-piainana - ka nampitovina tamin'ny Zanak'Andriamanitra, dia mitoetra ho mpisorona mandrakizay.
58N	7	4	0,00000	 Mba hevero lahy ny halehiben'io lehilahy io, fa notoloran'i Abrahama, ilay Patriarka, ny ampahafolon'ny babony tsara indrindra izy.
58N	7	5	0,00000	 Nefa, araka ny Lalàna, dia ny taranak'i Levì izay mandray ny fisoronana ihany no mahazo teny handray ny ampahafolon-karena amin'ny vahoaka, izany hoe amin'ny rahalahiny, izay terak'i Abrahama koa;
58N	7	6	0,00000	 fa izy izay tsy iray razana amin'izy ireo akory indray, dia sady nandray ny ampahafolon-karena tamin'i Abrahama no nitso-drano azy izay nahazo ny teny fampanantenana koa!
58N	7	7	0,00000	 Tsy azo lavina anefa fa ny ambany no mandray tso-drano avy amin'izay ambony noho izy.
58N	7	8	0,00000	 Tsy izany ihany koa, fa tamin'izy ireo dia olona mety maty no mandray ny ampahafolon-karena, fa amin'izao kosa dia olona ambara hoe velona.
58N	7	9	0,00000	 Ary azo lazaina aza fa i Levì izay mandray ny ampahafolon-karena, dia mba nandoa izany tao amin'ny tenan'i Abrahama ihany koa,
58N	7	10	0,00000	 satria mbola tao an-kibon'io razana io izy, tamin'ny nitsenan'i Melkisedeka an'i Abrahama.
58N	7	11	0,00000	 Koa raha tany nahalavorary zavatra ny fisoronan'i Levì, fa tamin'izany no nandraisan'ny olona ny Lalàna, ahoana indray àry no ilàna mpisorona hafa araka ny fomban'i Melkisedeka, fa tsy araka ny fomban'i Aarona?
58N	7	12	0,00000	 Fa raha ovàna ny fisoronana, dia tsy maintsy ovàna koa ny Lalàna. 
58N	7	13	0,00000	 Ary ny olona antsoina amin'izany teny izany, dia avy amin'ny foko hafa tsy mbola nisy nanao raharaha tamin'ny otely, 
58N	7	14	0,00000	 satria fantatra miharihary fa avy amin'i Jodà foko tsy mba voalazan'i Moizy ho nisy mpisorona akory ny Tompontsika. 
58N	7	15	0,00000	 Vao mainka hita mihamazavazava kokoa indray izany, rahefa nisy Mpisorona hafa tokoa niseho tahaka an'i Melkisedeka: 
58N	7	16	0,00000	 tsy mba voatendry araka ny didin'ny Lalàna momba ny nofo, fa araka ny herin'ny fiainana tsy manam-pahataperana, 
58N	7	17	0,00000	 fa toy izao no anambarana azy: Hianao no Mpisorona mandrakizay araka ny fomban'i Melkisedeka.
58N	7	18	0,00000	 Toy izany àry no nandravana ny didy taloha, noho izy nalemy sy tsy nahasoa, - 
58N	7	19	0,00000	 satria tsy nahalavorary na inona na inona ny Lalàna - ka nampidirina fanantenana tsaratsara kokoa, izay anatonantsika an'Andriamanitra.
58N	7	20	0,00000	 Tsy izany ihany, fa satria tamim-pianianana koa no nanaovana izany, ny mpisorona hafa moa dia notendrena tsy amim-pianianana ho mpisorona, 
58N	7	21	0,00000	 fa ity kosa tamim-pianianan'ilay nanao taminy hoe: Ny Tompo efa nianiana, ka tsy hanenina: Hianao no Mpisorona mandrakizay; 
58N	7	22	0,00000	 arakaraka izany, hoy aho, no nanaovana an'i Jeso ho Mpiantoka fanekena ambony kokoa. 
58N	7	23	0,00000	 Ary ireny, dia maro ny azy no natao mpisorona, satria tsy navelan'ny fahafatesana haharitra; 
58N	7	24	0,00000	 fa izy kosa maharitra mandrakizay, ka manana fisoronana tsy manam-pifandimbiasana. 
58N	7	25	0,00000	 Noho izany koa, dia mahavonjy marimarina izay manatona an'Andriamanitra amin'ny alalany izy, satria velona mandrakizay hanao fifonana ho azy ireo. 
58N	7	26	0,00000	 Eny tokoa, dia Mpisorombe toy izao no sahaza antsika: masina, tsy manan-tsiny, tsy misy pentina, voavaka amin'ny mpanota, voasandratra avo noho ny lanitra; 
58N	7	27	0,00000	 ary tsy mila hanolotra sorona isan'andro toy ny mpisorombe hafa ho an'ny fahotan'ny tenany aloha, dia ho an'ny vahoaka koa, fa indray mandeha monja izy no nanao izany tamin'ny nanolorany ny tenany, dia ampy. 
58N	7	28	0,00000	 Satria olona zoim-pahalemena no atsangan'ny Lalàna ho mpisorombe: fa ny tenin'ny fianianana taorian'ny Lalàna kosa dia manendry ny Zanaka, izay tonga amin'ny fara fanaperana mandrakizay.
58N	8	1	0,00000	[NY KRISTY NO MPISOROMBE ANY AN-DANITRA AZA - TAPITRA OHATRA NY FANEKENA AMIN'IZAO] Fa izao no tampon'ny zavatra lazaina amin'izao, dia ny ananantsika Mpisorombe toy izany, izay mipetraka eo an-kavanan'ny seza fiandrianan'ny Avo indrindra any an-danitra, 
58N	8	2	0,00000	 mpandraharaha ao amin'ilay tena fitoerana masina sy tena tranolay tsy naorin'olona, fa naorin'ny Tompo. 
58N	8	3	0,00000	 Satria ny mpisorombe rehetra, dia tendrena mba hanolotra fanatitra sy sorona, ka tsy maintsy mba manan-katolotra koa izy. 
58N	8	4	0,00000	 Raha ety an-tany, dia tsy mba ho mpisorona akory izy, satria misy rahateo izay manolotra fanatitra araka ny Lalàna; 
58N	8	5	0,00000	 ireo dia sary sy tandindon'ny any an-danitra fotsiny no fanompoana ataony araka ny natoron'Andriamanitra an'i Moizy ilay efa hanao ny tranolay iny izy hoe: Tandremo mba ho vita araka ny ohatra naseho anao tany an-tendrombohitra ny zavatra rehetra. 
58N	8	6	0,00000	 Fa ny azy kosa dia fandraharahana ambony lavitra, fa Mpanalàlana amin'ny fanekena tsaratsara kokoa sy miankina amin'ny fampanantenana ambony kokoa.
58N	8	7	0,00000	 Eny tokoa, satria raha tsy nisy tsininy ny fanekena voalohany, dia tsy nisy antony hanoloan'ny faharoa azy akory. 
58N	8	8	0,00000	 Fa mova tsy ny manome tsiny azy rehetra Andriamanitra no miteny toy izao: Indro, hoy ny Tompo, ho avy ny andro hanaovako fanekena vaovao amin'ny fianakavian'Israely sy ny fianakavian'i Jodà; 
58N	8	9	0,00000	 tsy mba fanekena tahaka ny nataoko tamin'ny razan'izy ireo, tamin'ny andro nitantanako sy nitondrako azy nivoaka avy tany Ejipta, izay fanekena tsy naharetany ka nandaozako azy, hoy ny Tompo; 
58N	8	10	0,00000	 fa fanekena toy izao kosa no hataoko amin'ny fianakavian'Israely, rahefa afaka izany andro izany, hoy ny Tompo: Halatsako ao an-tsainy ny lalàko, ary hosoratako ao am-pony; ka izaho ho Andriamanitr'izy ireo, ary izy kosa ho vahoakako. 
58N	8	11	0,00000	 Dia tsy hisy hampianatra ny namany intsony izy, na hanao amin'ny rahalahiny hoe: Mahalalà an'Andriamanitra. Fa samy hahalala ahy avokoa izy rehetra, hatramin'ny kely indrindra ka hatramin'ny lehibe indrindra.
58N	8	12	0,00000	 Satria havelako ny hadisoany, ary tsy hotsaroako ny fahotany. 
58N	8	13	0,00000	 Manambara ny voalohany ho efa antitra izy, amin'ny filazana ny faharoa hoe vaovao; ary izay hoe tranainy sy efa antitra dia efa madiva ho levona mihitsy.
58N	9	1	0,00000	[NALEMY LOATRA NY FOMBA TAMIN'NY LALÀNA FAHINY - AMBONY LAVITRA NOHO IZANY NY SORONA NATOLOTRY NY KIRSTY - NILAINA TOKOA NY FAHAFATESAN'NY KRISTY - MANAN-KASINA MANDRAKIZAY NY SORON'NY KRISTY] Ny fanekena voalohany koa àry dia nasiana fitsipika momba ny fanompoam-pivavahana, sy ny fitoerana masina momba ny ety an-tany.
58N	9	2	0,00000	 Fa nisy tranolay natao, ka ny efitra voalohany, izay atao hoe fitoerana masina, dia nisy ny fanaovan-jiro maro rantsana, sy ny latabatra, ary ny mofo alahatra.
58N	9	3	0,00000	 Ary ny efitra lamba faharoa kosa, izay atao hoe fitoerana masina indrindra, dia izao no zavatra tao anatiny:
58N	9	4	0,00000	 ny otely volamena fandoroana emboka manitra, ny fiaran'ny fanekena voasarona volamena avokoa, izay nisy ny siny volamena nitoeran'ny mana, sy ny tehin'i Aarona izay nitsimoka, ary ny vato fisaka nisy ny fanekena.
58N	9	5	0,00000	 Nisy Kerobimam-boninahitra teo amboniny, izay nandrakotra ny fanaovam-panavotana tamin'ny alony. Fa tsy azo visavisaina eto avokoa ny andinidinik'izany.
58N	9	6	0,00000	 Nony voalamina araka izany ireo zavatra ireo, dia tao amin'ilay voalohany amin'ny tranolay ihany no nidiran'ny mpisorona mandrakariva, raha nanao ny fanompoam-pivavahana izy;
58N	9	7	0,00000	 fa tamin'ilay faharoa kosa, dia ny mpisorombe irery no niditra tao indray mandeha isan-taona, sady nitondra ra izay natolony noho ny hadisoan'ny tenany sy ny an'ny vahoaka koa.
58N	9	8	0,00000	 Ambaran'ny Fanahy Masina amin'izany fa tsy mbola naseho ny làlana mankany amin'ny toerana masina indrindra, raha mbola ao koa ny tranolay voalohany.
58N	9	9	0,00000	 Ary fanoharana tandrifin'ny andro ankehitriny izany, izay manambara fa ny fanatitra aman-tsorona natolotra fahizàny, dia tsy nahalavorary izay nanolotra azy, raha ny ao am-po no heverina,
58N	9	10	0,00000	 fa naman'ny hanina, sy fisotro ary fidiovana samihafa fotsiny, dia fitsipika momba ny nofo ihany, ary voadidy ambara-pihavin'ny andro fanoloana azy ihany.
58N	9	11	0,00000	 Fa ny Kristy kosa, nony efa tonga ho Mpisorombe ny amin'ny soa ho avy, dia namaky tranolay tsara lavitra sy lavorary lavitra, tsy nataon-tànana, izany hoe tsy mba anisan'izao zava-boary izao;
58N	9	12	0,00000	 sady tsy mba ran'osilahy na ran-janak'omby, fa ny ran'ny tenany no nentiny niditra tao amin'ny fitoerana masina indrindra, indray mandeha monja dia ampy, ka nahazoany fanavotana mandrakizay.
58N	9	13	0,00000	 Ary raha ny ran'osilahy sy ny ran-janak'omby aza mbamin'ny famafazana ny lavenom-bantotr'ombivavy nanamasina izay voaloto amin'ny fanadiovana ny nofo,
58N	9	14	0,00000	 mainka ny ran'ny Kristy izay nanolotra ny tenany tsy manan-tsiny tamin'Andriamanitra, amin'ny alalan'ny Fanahy mandrakizay, no hanadio ny fontsika ho afaka amin'ny asa maty, mba hanompoantsika an'Andriamanitra velona!
58N	9	15	0,00000	 Noho izany, dia Mpanalàlana amin'ny fanekena vaovao izy, mba hahazoan'izay voantso ny lova mandrakizay nampanantenaina azy, rahefa nisy fahafatesana hanalana ny fahotana natao tamin'ny fanekena taloha.
58N	9	16	0,00000	 Satria amin'ny didim-pananana dia ilaina ny fahafatesan'ny mpandidy;
58N	9	17	0,00000	 tsy manan-kery moa ny didim-pananana afa-tsy amin'ny fahafatesana ihany; fa tsy miasa izy raha mbola velona koa ny mpandidy.
58N	9	18	0,00000	 Koa na dia ny fanekena voalohany aza dia tsy nohamasinina raha tsy nisy fandatsahan-drà koa.
58N	9	19	0,00000	 Fa rahefa voavakin'i Moizy tamin'ny vahoaka rehetra ny didy rehetra tao amin'ny Lalàna, dia nalainy ny ran-janak'omby sy ny ran'osilahy, mbamin'ny rano sy ny volon'ondry mena ary ny hisopy, ka nafafiny tamin'ny boky sy ny vahoaka rehetra,
58N	9	20	0,00000	 ary hoy izy: Ity no ran'ny fanekena nataon'Andriamanitra taminareo. 
58N	9	21	0,00000	 Dia nofafazany ra toy izany koa ny tranolay mbamin'ny fanaka rehetra enti-manao raharaham-pivavahana. 
58N	9	22	0,00000	 Fa araka ny Lalàna dia saika diovina amin'ny ra avokoa ny zavatra rehetra; ary tsy misy famelan-keloka raha tsy misy ra alatsaka. 
58N	9	23	0,00000	 Koa raha ny tandindon'ny zavatra any an-danitra no tsy maintsy ho nodiovina toy izany, mainka sorona tsara lavitra noho ireny no tsy maintsy nanamasinana ny tenan'ny zavatra any an-danitra. 
58N	9	24	0,00000	 Fa tsy mba fitoerana masina nataon-tànana sy tandindon'ny tena izy fotsiny no nidiran'ny Kristy, fa tany an-danitra mihitsy, mba hiseho eo anatrehan'Andriamanitra ho antsika ankehitriny. 
58N	9	25	0,00000	 Ary tsy mba toy ny mpisorombe niditra isan-taona tao amin'ny fitoerana masina sy nitondra ran-javatra hafa izy, ka hoe hanolo-tena matetika; 
58N	9	26	0,00000	 raha izany dia ho nijaly matetika izy hatrizay nanaovana izao tontolo izao; fa indray mandeha monja izy no niseho tamin'izao andro farany izao, mba hamongotra ny fahotana tamin'ny nanolorany ny tenany ho sorona. 
58N	9	27	0,00000	 Ary toy ny nandraiketana ny olona ho faty indray mandeha sy hotsaraina rahefa afaka izany 
58N	9	28	0,00000	 no nanoloran'ny Kristy ny tenany indray mandeha koa mba hanala ny fahotan'ny maro, sy mbola hisehoany tsy amin'ota fanindroany mba hamonjy izay miandry azy.
58N	10	1	0,00000	[TSY NAHALA FAHOTANA IRENY SORONA FAHINY IRENY - NY SORON'NY KRISTY DIA INDRAY MANDEHA MONJA - FAMPORISIHANA HAHARITRA - MAFY NO HANJÒ IZAY HIVADIKA - AOKA TSY HADINOINA NY FAHARETANA VOALOHANY] Ny Lalàna moa dia tsy misy afa-tsy aloky ny soa ho avy, fa tsy ny tena endri-javatra, ka ireny sorona tsy niova sy fanatitra isan-taona ireny dia tsy nahalavorariany izay olona nanatona velively akory. 
58N	10	2	0,00000	 Raha tsy izany, tsy ho nitsahatra nanatitra va ny olona: satria rahefa voadio indray mandeha ny mpanatitra, dia tsy ho nahare intsony hoe nanota izy tamin'ny fieritreretany. 
58N	10	3	0,00000	 Nefa isan-taona dia nahatsiaro ny fahotany ihany ny olona tamin'ireny sorona ireny, 
58N	10	4	0,00000	 satria aiza izay ran-janak'omby sy ran'osilahy no hahafaka ny fahotana? 
58N	10	5	0,00000	 Noho izany indrindra, nony niditra tamin'izao tontolo izao ny Kristy dia nanao hoe: Tsy nilainao ny sorona sy ny fanatitra, fa namboatra vatana ho ahy hianao; 
58N	10	6	0,00000	 tsy sitrakao ny sorona dorana sy ny sorona noho ny ota, 
58N	10	7	0,00000	 ka hoy aho hoe: Inty aho tonga - fa izaho no voalaza ao amin'ny horonam-boky - hanao ny sitra-ponao, Andriamanitra ô! 
58N	10	8	0,00000	 Voalohany aloha lazainy hoe: Samy tsy nilainao sy tsy sitrakao na ny fanatitra na ny sorona dorana, na ny sorona noho ny ota, - dia zavatra natolotra araka ny Lalàna avokoa ireny; - 
58N	10	9	0,00000	 manaraka izany tohiziny hoe: Inty aho tonga hanao ny sitra-ponao; ka manafoana ny voalohany izy amin'izany mba hanorenany ny faharoa, 
58N	10	10	0,00000	 ary ny herin'izany sitra-po izany no nanamasinana antsika, tamin'ny nanoloran'i Jeso-Kristy ny vatany indray mandeha monja.
58N	10	11	0,00000	 Ary ny mpisorona rehetra dia mijoro isan'andro hanao ny raharahany, sy manolotra matetika ireny sorona tsy nahafa-pahotana akory ireny; 
58N	10	12	0,00000	 fa izy kosa indray mandeha monja no nanolotra sorona noho ny ota, dia mipetraka mandrakizay eo an-kavanan'Andriamanitra; 
58N	10	13	0,00000	 ka hatramin'izao izy dia miandry ny hanaovana ny fahavalony ho fitoeran-tongony rahatrizay. 
58N	10	14	0,00000	 Fanatitra iray monja dia ampy handavorariany mandrakizay izay nohamasininy. 
58N	10	15	0,00000	 Ary asehon'ny Fanahy Masina amintsika koa izany; fa rahefa voalazany hoe: 
58N	10	16	0,00000	 Fanekena toy izao no hataoko amin'ny finakavian'Israely rahefa afaka izany andro izany, dia hoy indray ny Tompo: Halatsako ao an-tsainy ny lalàko, ary hosoratako ao am-pony, 
58N	10	17	0,00000	 ka havelako ny hadisoany, ary tsy hotsaroako ny fahotany; 
58N	10	18	0,00000	 ka rahefa voavela ny fahotana, dia tsy ilaina intsony ny sorona noho ny ota. 
58N	10	19	0,00000	 Koa amin'izany, ry rahalahy, noho ny ran'i Jeso, izay nahafaka malalaka antsika hiditra amin'ny fitoerana masina, 
58N	10	20	0,00000	 mihazo ny làlam-baovao sy velona nosantarany ho antsika mamaky ny efitra lamba, izany hoe ny nofony, 
58N	10	21	0,00000	 sy noho isika manana Mpisorombe mitandrina ny tranon'Andriamanitra, 
58N	10	22	0,00000	 dia aoka isika hanatona amin'ny fo mahitsy sy amim-pinoana feno, ary amin'ny fo voafafy ho afaka amin'ny fieritreretana mipentina ota, sy amin'ny vatana voasasa tamin'ny rano madio. 
58N	10	23	0,00000	 Aoka isika hitoetra tsy azo hozongozonina amin'ny fanarahana ny fanantenantsika, fa mahatoky ilay nanao ny fampanantenana. 
58N	10	24	0,00000	 Ary aoka hifandinika isika mba hampandroso ny fitiavana sy ny asa soa. 
58N	10	25	0,00000	 Aza manary ny fiangonantsika, toy ny fanaon'ny sasany; fa mifamporisiha tsara, indrindra izao hitanareo fa efa antomotra ny andro.
58N	10	26	0,00000	 Satria rahefa mahalala ny marina isika no minia manota indray, dia tsy misy sorona hafa noho ny ota intsony; 
58N	10	27	0,00000	 fa dia fiandrasana mahatsiravina ny fitsarana sy hatezeran'ny afo handevona ny mpikomy no sisa. 
58N	10	28	0,00000	 novonoina tsy nasiana famindram-po akory izay nandika ny Lalàn'i Moizy, notondroin'ny vavolombelona roa na telo
58N	10	29	0,00000	 mba toy inona kosa àry no hamafin'ny fampijaliana heverinareo ho tandrifin'izay nanitsakitsaka ny Zanak'Andriamanitra, sy nanao ho zavatra tsy masina ny ran'ny fanekena nanamasinana azy, ary nanevateva ny Fanahin'ny fahasoavana? 
58N	10	30	0,00000	 Fa fantatsika ilay nilaza hoe: Ahy ny famaliana, izaho no hamaly. Ary koa: Ny Tompo hitsara ny vahoakany. 
58N	10	31	0,00000	 Zavatra mahatsiravina re izany ho azon'ny tànan'Andriamanitra velona! 
58N	10	32	0,00000	 Tsarovy ny andro fahiny, niaretanareo ady mafy tamim-pijaliana, nony efa nohazavaina hianareo; 
58N	10	33	0,00000	 fa mbetika nalam-baràka sy nampahoriana hianareo sady naseho ho fizàhan'ny olona; mbetika kosa niaraka ory tamin'izay nampijalina toy izany. 
58N	10	34	0,00000	 Fa sady nangoraka izay nifatotra hianareo no nanaiky an-kafaliana ny fandrobana ny fanananareo, satria fantatrareo fa manam-pananana tsara lavitra sy maharitra mandrakizay hianareo. 
58N	10	35	0,00000	 Koa aza miala amin'ny fahasahianareo, fa misy valiny lehibe izany. 
58N	10	36	0,00000	 Ilainareo tokoa ny faharetana, mba hahazoanareo izay nampanantenaina anareo, rahefa nanao ny sitra-pon'Andriamanitra hianareo. 
58N	10	37	0,00000	 Raha afaka kelikely foana, dia ho tonga ilay ho avy, fa tsy hiatoato izy. 
58N	10	38	0,00000	 Ary ny oloko marina ho velona amin'ny finoana, fa izay mihataka kosa tsy mba ankasitrahan'ny foko. 
58N	10	39	0,00000	 Raha isika, dia tsy mba anisan'izay mihataka ho very isika, fa naman'ireo mino mba hamonjy fanahy.
58N	11	1	0,00000	[FANKALAZANA NY FINOANA SY FILAZANA NY SOA AVY AMINY, AO AMIN'I NOE, MOIZY SY NY RAZANA ARY NY OLO-MARINA MARO BE] Ary ny finoana no santatry ny zavatra antenaina, sy porofon'ny zavatra tsy hita. 
58N	11	2	0,00000	 Nanam-pinoana ny ntaolo ka izany no nahatsara laza azy. 
58N	11	3	0,00000	 Ny finoana no ahafantarantsika fa ny tenin'Andriamanitra no namoronana izao tontolo izao, fa tsy mba zavatra hita no nanaovana izao zava-miseho izao.
58N	11	4	0,00000	 Ny finoana no nanoloran'i Abela tamin'Andriamanitra sorona tsaratsara kokoa noho ny an'i Kaina, sy nilazana azy hoe marina, fa nankatoavin'Andriamanitra ny fanatitra nataony; ary noho izany ihany koa, na dia maty aza izy, dia mbola miteny ihany.
58N	11	5	0,00000	 Ny finoana no namindrana an'i Enoka tsy hiharan'ny fahafatesana, ka tsy hita intsony izy fa nafindran'Andriamanitra, ary talohan'ny namindrana azy dia voalaza fa nankasitrahan'Andriamanitra izy. 
58N	11	6	0,00000	 Raha tsy misy finoana, dia tsy misy ahazoana sitraka amin'Andriamanitra koa: satria izay manatona an'Andriamanitra dia tsy maintsy hino fa misy izy, sady mamaly soa izay mitady azy. 
58N	11	7	0,00000	 Ny finoana no nandrafetan'i Noe ny sambo fiara hamonjena ny fianakaviany, fa natahotra izy nony efa nilazan'Andriamanitra ny zavatra mbola tsy hita; ary izany no nanamelohany an'izao tontolo izao sy nahatongavany ho mpandova ny fahamarinana izay azo amin'ny finoana. 
58N	11	8	0,00000	 Ny finoana no naneken'i Abrahama ny fiantsoan'Andriamanitra azy, handeha ho any amin'ny tany izay horaisiny ho lova, ka niainga izy nefa tsy fantany akory izay halehany. 
58N	11	9	0,00000	 Ny finoana no nitoerany tany amin'ny tany nampanantenaina toy ny any an-tany fivahiniana, tranolay no nitoerany; toy izany koa Isaaka sy Jakoba izay mpandova izany tany nampanantenaina izany koa; 
58N	11	10	0,00000	 fa nanantena ilay tanàna mafy orina manana an'Andriamanitra ho tompo-marika sy ho mpanao izy. 
58N	11	11	0,00000	 Ny finoana koa no nahazoan'i Sarà hery hanana anaka, na dia efa antitra tsy tokony hiteraka intsony aza izy, satria nino izy fa mahatoky ilay nampanantena. 
58N	11	12	0,00000	 Koa dia taranaka maro toy ny kintana eny an-danitra, sy tsy hita isa hoatra ny fasika eny amoron-dranomasina no avy amin'ny olona anankiray izay efa toy ny maty. 
58N	11	13	0,00000	 Ireo rehetra ireo dia maty tamin'ny finoana, nefa tsy mbola nahazo ny nampanantenaina, fa nahatazana azy lavitra fotsiny, dia niarahaba azy tamin-karavoana sy fiekena hoe: vahiny sy mpivahiny izy no ety an-tany. 
58N	11	14	0,00000	 Manambara mazava izay milaza izany fa mitady tanin-drazana honenany izy. 
58N	11	15	0,00000	 Ary raha ny tany nialany no heveriny amin'izany dia ho azony atao ny miverina any indray; 
58N	11	16	0,00000	 fa tany tsara lavitra no irìny, dia ny lanitra izany. Ka noho Andriamanitra efa namboatra tanàna ho azy, dia tsy menatra izy hantsoina hoe: Andriamanitr'izy ireo. 
58N	11	17	0,00000	 Ny finoana no nanoloran'i Abrahama an'Isaaka ho sorona, raha nozahan-toetra izy. Dia izy izay nandray ny teny fampanantenana, 
58N	11	18	0,00000	 sy nilazana hoe: Avy amin'Isaaka no hihavian'ny taranakao; eny, natolony io zanany lahitokana io; 
58N	11	19	0,00000	 satria ninoany fa na dia maty aza izy dia hain'Andriamanitra atsangana, ka dia noraisiny indray ny zanany, ary tandindon-javatra izany. 
58N	11	20	0,00000	 Ny finoana no nitsofan'Isaaka rano an'i Jakoba sy Esao ny amin'ny zavatra ho avy. 
58N	11	21	0,00000	 Ny finoana no nitsofan'i Jakoba rano ny zanak'i Josefa roa lahy, rahefa ho faty izy, sy nivavahany niankina tamin'ny loha tehiny. 
58N	11	22	0,00000	 Ny finoana no nilazan'i Josefa ny hialan'ny zanak'Israely, rahefa ho faty izy, sy nanafarany ny amin'ny taolam-balony. 
58N	11	23	0,00000	 Ny finoana no nanafenan-drainy aman-drenin'i Moizy azy telo volana, nony efa teraka izy, satria hitany fa zaza tsara tarehy izy, ary tsy natahorany ny didin'ny mpanjaka. 
58N	11	24	0,00000	 Ny finoana no namoizan'i Moizy ny anarana hoe zanaky ny zanakavavin'i Faraona, nony efa lehibe izy, 
58N	11	25	0,00000	 fa naleony miaraka ory amin'ny vahoakan'Andriamanitra toy izay miarana amin'ny hafaliana mandalon'ny fahotana; 
58N	11	26	0,00000	 nataony ho harena be lavitra noho ny zava-tsoan'i Ejipta ny fijalian'ny Kristy, satria nijery ny valisoa izy. 
58N	11	27	0,00000	 Ny finoana no nialany tany Ejipta, tsy aman-tahotra ny fahatezeran'ny mpanjaka akory, fa nijoro toy ny mahita ilay tsy fahita izy. 
58N	11	28	0,00000	 Ny finoana no nanaovany ny Paka sy ny famafazan-dra mba tsy ho tratr'ilay nandringana ny lahimatoa ny zanak'Israely. 
58N	11	29	0,00000	 Ny finoana no nitàn'izy ireo ny ranomasina Mena, toy ny mandeha an-tanety; nony mba nanaraka kosa ny tera-tany Ejipsiana, dia nosaforan'ny rano. 
58N	11	30	0,00000	 Ny finoana no nampirodana ny mandan'i Jerikao, rahefa nohodidinina hafitoana. 
58N	11	31	0,00000	 Ny finoana no tsy nahafatesan-dRahaba vehivavy janga niaraka tamin'ny fahavalo, satria nandray ny tily tamim-pihavanana izy.
58N	11	32	0,00000	 Ary inona koa no holazaiko? Tsy ho ampy ny andro hilazako ny amin'i Jedeona, Baràka, Samsona, Jefte, Davida, Samoela, mbamin'ny mpaminany: 
58N	11	33	0,00000	 fa noho ny finoana koa izy ireo dia nandresy fanjakana maro, niasa ara-drariny, nahazo ny nampanantenaina, nanakombona ny vavan'ny liona, 
58N	11	34	0,00000	 namono ny herin'ny afo, afaka tamin'ny lelan'ny sabatra, nositranina tamin'ny aretina, nampiseho herim-po tamin'ny ady, nampandositra ny miaramilan'ny fahavalo; 
58N	11	35	0,00000	 nandraisan'ny vehivavy ny zanany maty voatsangana tamin'ny maty. Ny sasany nampijalina ho faty, nefa tsy nety nanao izay hahafahany, mba hahazoany fitsanganana amin'ny maty tsaratsara kokoa; 
58N	11	36	0,00000	 ny sasany niaritra fanesoana sy kapoka ary gadra mbamin'ny tranomaizina; 
58N	11	37	0,00000	 notoraham-bato izy, notsofana, nalaim-panahy, novonoina tamin'ny sabatra, nirenireny nitafy hoditr'ondry sy hoditr'osy, tsy nanana na inona na inona, nenjehina, nampahorina, 
58N	11	38	0,00000	 nefa tsy mendrika ho nitoerany akory izao tontolo izao, nirenireny tany an'efitra izy, sy tany an-tendrombohitra, ary tany an-johy mbamin'ny tany an-davatany. 
58N	11	39	0,00000	 Na dia nankalazaina noho ny finoana aza anefa izy rehetra ireo, dia tsy nisy nahazo ny nampanantenaina, 
58N	11	40	0,00000	 fa isika no namboaran'Andriamanitra zavatra tsaratsara kokoa, ka tsy tonga amin'ny fahatanterahana ireo raha tsy efa mby eo koa isika.
58N	12	1	0,00000	[NY FAHARETANA - NY FIZAHAN'ANDRIAMANITRA TOETRA ANTSIKA - FIHAVANANA - FAHAMARINANA - FANEKENA NY KRISTY] Koa amin'izany, noho isika voahodidin'ny vavolombelona zavon-tany toy izany, dia aoka koa isika hanesotra ny zavatra rehetra mitambesatra amintsika, sy ny fahotana izay manarona antsika, ary hihazakazaka amim-paharetana amin'izao fifanalana hazakazaka naroso hataontsika izao, 
58N	12	2	0,00000	 mibanjina an'i Jeso filohany sy mpanefa an-davany sy an-tsakany ny finoana, izay nahazo nifidy ny hafaliana natao teo anoloany, nefa naleony niaritra ny hazo fijaliana, sy tsy nitandro henatra koa; ary efa mipetraka eo an-kavanan'ny seza fiandrianan'Andriamanitra. 
58N	12	3	0,00000	 Hevero fa niaritra ny famelezana mafy nafitsoky ny mpanota taminy izy, mba tsy ho ketraky ny fanarian-toky hianareo. 
58N	12	4	0,00000	 Hianareo tsy mbola niady nanohitra ny ota hatramin'ny fahalatsahan'ny ranareo, 
58N	12	5	0,00000	 ary efa hadinonareo ny fananarana milaza aminareo toy ny amin'ny zanaka hoe: Anaka, aza manamafy ny famaizan'ny Tompo, ary aza mba ketraka amin'ny fananarany anao; 
58N	12	6	0,00000	 fa izay tian'ny Tompo no faiziny, ary izay rehetra raisiny ho zanaka no kapohiny. 
58N	12	7	0,00000	 Fampianarana ho anareo ny fikapohany; fa toy ny zanaka no itondran'Andriamanitra anareo, ka iza no zanaka tsy faizin'ny rainy? 
58N	12	8	0,00000	 Raha tsy faizina toy ny zanaka rehetra hianareo, dia tsy mba zanaka fa zaza sary. 
58N	12	9	0,00000	 Ary na ny raintsika ara-batana aza nohajaintsika na dia nikapoka antsika aza; vao mainka ny Raintsika ara-panahy no tsy maintsy ekentsika mba ho velona isika. 
58N	12	10	0,00000	 Izy ireo aloha dia manafay antsika andro vitsivitsy ihany, araka ny sitra-pony; fa Andriamanitra kosa manao izany araka izay hahatonga antsika hiombona amin'ny fahamasinany. 
58N	12	11	0,00000	 Marina fa mampahory amin'ny andro anaovana azy ny famaizana rehetra, fa tsy mba mahafaly; nefa any aoriana kosa, dia hahavokatra fahamarinana amam-piadanana ho an'izay nandray azy izy. 
58N	12	12	0,00000	 Koa henjano ny tànana miraviravy sy ny lohalika miketraka; 
58N	12	13	0,00000	 ary ahitsio ny dian'ny tongotrareo, mba tsy hibirioka ny mandringa, fa hijoro mahitsy tsara. 
58N	12	14	0,00000	 Mitadiava fihavanana amin'ny olona rehetra, ary mikatsaha fahamasinana, fa izay tsy manana azy dia tsy mba hahita ny Tompo. 
58N	12	15	0,00000	 Tandremo fandrao misy manary ny fahasoavan'Andriamanitra; aza avela hisy faka mangidy maniry, sao manakorontana sy mandoto ny maro. 
58N	12	16	0,00000	 Aoka tsy hisy mpijangajanga aminareo, na mpanazimba ny zavatra masina tahaka an'i Esao, izay nivarotra ny fizokiany hahazoany hanina indraim-bava. 
58N	12	17	0,00000	 Fa fantatrareo ny nanariana azy taty aoriana, nony naniry hahazo ny tso-drano izy; fa tsy azony nahodina intsony izay natao, na dia nangataka tamin-dranomaso aza izy. 
58N	12	18	0,00000	 Hianareo tsy mba nanatona zavatra azo tsapaina sy mirehitra afo, sy izay rahona sy aizim-be sy kotro-baratra, 
58N	12	19	0,00000	 ary feon-trompetra sy feo niteny mafy tsy tantin'ireo nandre, ka nangataka tsy handre izany intsony izy ireo; 
58N	12	20	0,00000	 fa tsy tohany ilay fandrahonana hoe: Na biby aza mikasika ny tendrombohitra dia hotoraham-bato. 
58N	12	21	0,00000	 Loza loatra no niseho tamin'izay, ka Moizy avy no vaky hoe: Tsiravina sy rano an-dravina aho! 
58N	12	22	0,00000	 Fa ny nohatoninareo, dia ny tendrombohitr'i Siona tanànan'Andriamanitra velona, izay Jerosalema any an-danitra, sy ny fivorian'ny anjely alinalina, 
58N	12	23	0,00000	 ny fiangonan'ny zokinareo izay voasoratra any an-danitra, ny Mpitsara izay Andriamanitry ny olon-drehetra, ny fanahin'ny olo-marina efa amin'ny fanaperana, 
58N	12	24	0,00000	 sy Jeso mpanalalana amin'ny fanekena vaovao, ary ny ran'ny famafazana izay miteny tsaratsara kokoa noho ny an'i Abela. 
58N	12	25	0,00000	 Tandremo fandrao mandà izay miteny hianareo; fa na ry zareo nandà izay niteny teto an-tany aza tsy afa-nandositra, ka mainka isika raha mandà ilay miteny amintsika avy any an-danitra, 
58N	12	26	0,00000	 dia ilay nanonzongozona ny tany fahizany tamin'ny feony, sy manome teny indray ankehitriny manao hoe: Indro hozongozoniko indray maka koa, tsy ny tany ihany, fa ny lanitra koa. 
58N	12	27	0,00000	 Ny teny hoe indray maka koa milaza fa ny zavatra hozongozonina dia hovàna araka ny fomban-javatra natao, mba haharetan'izay zavatra tsy hozongozonina. 
58N	12	28	0,00000	 Ary noho isika mandray fanjakana tsy azo hozongozonina, dia tano mafy ny fahasoavana, hoentintsika manao fanompoam-pivavahana ankasitrahan'Andriamanitra amim-panajana sy fahatahorana azy. 
58N	12	29	0,00000	 Fa ny Andriamanitsika dia afo mandevona koa.
58N	13	1	0,00000	[ANATRA SAMIHAFA - NY FANARAHANA TSARA NY FINOANA - NY FANARAHAN-DIA AN'I JESO - FAMARANAN-TENY - FANAOVAM-BELOMA] Mahareta amin'ny fitiavana ny rahalahy.
58N	13	2	0,00000	 Ary aza manadino ny fandraisam-bahiny, fa ny sasany nanaraka izany dia efa nisy nampiantrano anjely, nefa tsy nahalala azy.
58N	13	3	0,00000	 Tsarovy izay mifatotra, aoka ho toy ny miara-mifatotra aminy hianareo; ary izay ampahorina koa, fa mbola ao anatin'ny nofo koa hianareo.
58N	13	4	0,00000	 Aoka hanan-kaja amin'ny olona rehetra ny fanambadiana, ary aoka tsy ho voaloto ny fandrian'ny mpivady, fa hohelohin'Andriamanitra ny mpijangajanga sy ny mpaka vadin'olona.
58N	13	5	0,00000	 Aza mba mitondra tena amim-pahidiana; mionòna amin'izay anananareo, fa tenin'Andriamanitra no nilaza hoe: Tsy handao anao aho, na hahafoy anao akory;
58N	13	6	0,00000	 ka sahintsika ny manao amim-pahatokiana hoe: Andriamanitra no vonjiko, ka tsy hatahotra na inona na inona aho; inona no azon'ny olona atao amiko?
58N	13	7	0,00000	 Tsarovy ny mpitondra anareo, izay nitory ny tenin'Andriamanitra taminareo; diniho ny niafaran'ny fiainany, ka alao tahaka ny finoany;
58N	13	8	0,00000	 Jeso-Kristy dia tsy miova omaly sy anio ary mandrakizay. 
58N	13	9	0,00000	 Aza mety havilin'ny fampianarana samihafa hianareo, fa aleo mampiorina ny fo amin'ny fahasoavana toy izay amin'ny hanina izay tsy mahasoa ny miraiki-po aminy. 
58N	13	10	0,00000	 Manana otely tsy azon'ny mpivavaka ao an-tranolay ihinanana isika. 
58N	13	11	0,00000	 Satria izay biby entin'ny mpisorombe ao amin'ny fitoerana masina ny rany hatao fanatitra noho ny ota, dia dorana any ivelan'ny toby ny fatiny. 
58N	13	12	0,00000	 Ary toy izany koa ny nijalian'i Jeso tany ivelan'ny vavahady, mba hanamasinany ny olona amin'ny rany. 
58N	13	13	0,00000	 Koa mba hankanesantsika any aminy, dia aoka hivoaka any ivelan'ny toby isika, sy hitondra ny latsa nentiny. 
58N	13	14	0,00000	 Fa fonena-mandalo no antsika ety an-tany, fa mitady ny ho avy isika. 
58N	13	15	0,00000	 Koa aoka àry isika hanolotra fanati-piderana ho an'Andriamanitra amin'ny alalany mandrakariva; izany hoe, ny vokatry ny molotra mankalaza azy. 
58N	13	16	0,00000	 Ary aza manadino ny fanaovan-tsoa sy ny fiantrana, fa ny fanatitra toy ireny no ankasitrahan'Andriamanitra.
58N	13	17	0,00000	 Maneke ny lehibenareo, ary ankatoavy ny teniny, fa miambina ny fanahinareo toy ny olona mbola hampamoahina izy ireo, - mba ho an-kafaliana no hanaovany an'izany, fa tsy ho amin'alahelo, fa tsy mahasoa anareo izany.
58N	13	18	0,00000	 Mivavaha ho anay, fa te-hanao tsara amin'ny zavatra rehetra izahay, ary matoky fa marina ny hitsim-ponay. 
58N	13	19	0,00000	 Ny angatahako ny hanaovanareo izany indrindra anefa, dia ny mba hiverenako any aminareo faingampaingana. 
58N	13	20	0,00000	 Ary enga anie ka ny Andriamanitry ny fiadanana, izay nanatsoaka tamin'ny fahafatesana an'ilay Mpiandry ondry lehibe noho ny ran'ny fanekena mandrakizay, dia Jeso Tompontsika, 
58N	13	21	0,00000	 no hanomana anareo amin'ny asa soa rehetra, mba hanatanterahanareo ny sitra-pony, amin'ny fanaovanareo ao anatinareo izay tsara eo imasony, amin'ny alalan'i Jeso-Kristy: ho azy anie ny voninahitra mandrakizay mandrakizay. Amena. 
58N	13	22	0,00000	 Mangataka aminareo aho, ry rahalahy, mba hankasitraka ity teny fananarana ity; fa teny fohifohy ihany no nosoratako ho anareo. 
58N	13	23	0,00000	 Aoka ho fantatrareo fa efa afaka Timote rahalahintsika; ka raha tonga faingampaingana izy, dia hiaraka aminy hamangy anareo aho. 
58N	13	24	0,00000	 Veloma any amin'ny lehibenareo rehetra, sy ny olo-masina rehetra. Manao veloma anareo koa ny rahalahy aty Italia. 
58N	13	25	0,00000	 Ho aminareo rehetra anie ny fahasoavana. Amena.
59N	1	1	0,00000	[MAHASOA NY FANDEFERANA - NY FAHENDRENA MARINA - NY AMIN'NY FAKAM-PANAHY - AVY ANY AMBONY NY FAHASOAVANA - NY FANATANTERAHANA NY LALÀNA - NY FAHAFEHEZAM-BAVA] Jakoba, mpanompon'Andriamanitra sy Jeso-Kristy, miarahaba ny foko roa ambin'ny folo, izay miely any rehetra any.
59N	1	2	0,00000	 Raiso ho fifaliana avokoa, ry rahalahy, ny fizahan-toetra samihafa rehetra midòna aminareo, 
59N	1	3	0,00000	 satria fantatrareo fa ny fizahan-toetra ny finoanareo dia mahatonga fandeferana. 
59N	1	4	0,00000	 Ary aoka ny fandeferana homban'asa lavorary, mba ho lavorary sy tonga ohatra hianareo, ka tsy hisy zavatra tsy hanananareo. 
59N	1	5	0,00000	 Raha misy tsy manam-pahendrena aminareo, dia aoka izy hangataka izany amin'Andriamanitra, fa homeny azy tokoa izany; satria, sady manome malalaka ho an'ny olona rehetra izy no tsy mba mandatsa. 
59N	1	6	0,00000	 Aoka anefa hangataka amim-pinoana izy, fa tsy hisalasala; fa izay misalasala dia toy ny onjan-dranomasina atopatopa amana hetsiketsehin'ny rivotra. 
59N	1	7	0,00000	 Ka ny olona toy izany dia aza mba manampò hahazo zavatra amin'ny Tompo, 
59N	1	8	0,00000	 fa olona miroa saina sy mivadibadika amin'izay alehany rehetra.
59N	1	9	0,00000	 Aoka ny rahalahy ambany toetra hanao ny fisandratany ho reharehany; 
59N	1	10	0,00000	 ary ny manan-karena kosa, ny fietreny ho voninahiny, fa hihelina toy ny vonin'ny ahitra izy. 
59N	1	11	0,00000	 Nony miposaka ny masoandro mahamay, dia mandazo ny ahitra, ka mihintsana ny voniny, ary levona ny hatsaran-tarehiny rehetra: toy izany koa ny mpanan-karena, halazo amin'izay alehany izy. 
59N	1	12	0,00000	 Sambatra ny olona izay maharitra ny fizahan-toetra; fa rahefa voazaha toetra izy, dia handray ny satro-boninahitry ny fiainana, izay nampanantenain'Andriamanitra homena izay tia azy. 
59N	1	13	0,00000	 Aoka izay alaim-panahy tsy hisy hanao hoe: Andriamanitra no maka fanahy ahy; fa Andriamanitra tsy azo alaim-panahy ho amin'ny ratsy, sady maka fanahy olona. 
59N	1	14	0,00000	 Fa isam-batan'olona dia samy taomin'ny filan-dratsiny, izay manjono sy mitarika azy tsirairay avy. 
59N	1	15	0,00000	 Ny filan-dratsy kosa, rahefa torontoronina, dia miteraka ota, ary ny ota, rahefa tanteraka, dia miteraka fahafatesana. 
59N	1	16	0,00000	 Aza diso hevitra, ry rahalahy malalako. 
59N	1	17	0,00000	 Ny fanomezan-tsoa rehetra sy ny fahasoavana tanteraka rehetra dia avy any ambony, ka midina avy amin'ny Rain'ny fahazavana, izay tsy manam-piovaovana, na aloka avy amin'ny fihodinana. 
59N	1	18	0,00000	 Niteraka antsika an-tsitra-po tamin'ny tenin'ny fahamarinana izy, mba ho santatry ny zava-boariny isika. 
59N	1	19	0,00000	 Araka ny fantatrareo rahateo, ry rahalahy malalako, dia aoka ny olona rehetra hazoto mihaino, fa tsy ho maika hiteny, sy tsy halaky tezitra. 
59N	1	20	0,00000	 Fa ny fahatezeran'ny olona tsy mba fanatanterahana ny fahamarinan'Andriamanitra. 
59N	1	21	0,00000	 Koa ario ny fahalotoana rehetra, sy ny faharatsiana rehetra; ary raiso amim-pahalemem-panahy ny teny voafafy aminareo, izay mahavonjy ny fanahinareo.
59N	1	22	0,00000	 Aza mamita-tena amin'ny hevi-poana anefa, fa miezaha ho mpanatanteraka ny teny, fa tsy ho mpihaino fotsiny. 
59N	1	23	0,00000	 Satria, izay mihaino ny teny nefa tsy manatanteraka azy, dia toy ny olona mijery ny tarehiny ao amin'ny fitaratra: 
59N	1	24	0,00000	 vatany vao hitany ny tenany dia lasa izy, ka hadinony miaraka amin'izay ny toe-tarehiny. 
59N	1	25	0,00000	 Fa izay mandinika ny lalàna lavorary kosa, dia ny lalàn'ny fahafahana, ka tsy mba mpihaino manadino fotsiny, fa mpanatanteraka sy maharitra tokoa, dia ho sambatra amin'ny fanaovany an'izany. 
59N	1	26	0,00000	 Raha misy mihambo ho mpivavaka nefa tsy mahafehy ny vavany, dia mamita-tena izy, fa foana ny fivavahana ataony. 
59N	1	27	0,00000	 Izao no fivavahana madio sy tsy misy tsiny eo anatrehan'Andriamanitra Ray: ny manampy ny kamboty sy ny mpitondratena amin'ny fahoriany; ary ny miaro tena tsy ho voaloton'izao tontolo izao.
59N	2	1	0,00000	[NY TSY FIZAHAN-TAVAN'OLONA - NY FINOANA TSY MISY ASA TSY MAHAVONJY] Ry rahalahy, aza asiana fizahan-tavan'olona ny finoana an'i Jeso-Kristy Tompontsika be voninahitra. 
59N	2	2	0,00000	 Raha, ohatra, ka misy olona miditra amin'ny fivorianareo: ny iray miperatra volamena sy mitafy saro-bidy, ary ny iray kosa mahantra ratsy fitafiana, 
59N	2	3	0,00000	 ka ilay mitafy saro-bidy no jerenareo sy ataonareo hoe: Mipetraha hianao eto amin'ny toerana aloha; fa ilay mahantra kosa ilazanareo hoe: Mitsangàna erý, na mipetraha eto amin'ny fitoeran-tongotro; 
59N	2	4	0,00000	 moa tsy miangatra va hianareo amin'izany, sy tonga mpitsara ratsy hevitra loatra? 
59N	2	5	0,00000	 Henoy ange, ry rahalahy malalako: Moa tsy ny mahantra eo imason'izao tontolo izao va no nofidin'Andriamanitra ho mpanan-karena amin'ny finoana, sy ho mpandova ny fanjakana nampanantenainy an'izay tia azy? 
59N	2	6	0,00000	 Ary hianareo kosa ka ny mahantra indray no alanareo baràka! Moa tsy ny mpanan-karena va no mampahory anareo, sy mitarika anareo ho any amin'ny fitsarana? 
59N	2	7	0,00000	 Ary moa tsy izy ireny ihany koa va no miteny ratsy ny anarana tsara iantsoana anareo? 
59N	2	8	0,00000	 Raha hianareo mitandrina ny didy ambony indrindra voalazan'ny Soratra Masina hoe: Tiavo ny namanao tahaka ny tenanao, dia manao tsara hianareo; 
59N	2	9	0,00000	 fa raha mizaha tavan'olona kosa hianareo, dia manota, ka helohin'ny Lalàna ho mpanota. 
59N	2	10	0,00000	 Fa na zovy na zovy nitandrina ny Lalàna manontolo, nefa diso amin'ny anankiray monja, dia meloka amin'izy rehetra. 
59N	2	11	0,00000	 Satria ilay nanao hoe: Aza mijangajanga ihany no nanao hoe: Aza mamono olona koa. Ka na tsy mijangajanga aza hianao, nefa mamono olona, dia mpandika lalàna ihany. 
59N	2	12	0,00000	 Mitenena sy manaova toy ny olona hotsarain'ny lalàn'ny fahafahana. 
59N	2	13	0,00000	 Fa fitsarana tsy misy famindram-po no ho anjaran'izay tsy mamindra fo; ary ny famindram-po no maharesy ny fitsarana. 
59N	2	14	0,00000	 Raha misy olona milaza azy ho manam-pinoana, nefa tsy manana asa, inona no soa ho azony? Moa hahavonjy azy va izany finoana izany? 
59N	2	15	0,00000	 Raha misy rahalahy na anabavy tsy manan-kitafy sy tsy manan-kohanina isan'andro, 
59N	2	16	0,00000	 ka ilazan'ny iray aminareo hoe: Mandehana amim-piadanana, mamindroa sy mivokisa, nefa tsy omeny izay ilain'ny vatany, inona no soa azony amin'izany? 
59N	2	17	0,00000	 Mba toy izany ihany koa ny finoana, raha tsy omban'asa izy, dia tena maty mihitsy. 
59N	2	18	0,00000	 Hamaly koa ny olona hanao hoe: Hianao manam-pinoana, hono, ary izaho manana asa koa. Asehoy ahy hoe ny finoanao tsy misy asa, ary izaho kosa haneho aminao ny finoako amin'ny asako. 
59N	2	19	0,00000	 Hianao mino fa misy Andriamanitra iray; tsara ny ataonao; ny demony koa anefa mino izany, ka mangovitra.
59N	2	20	0,00000	 Fa moa te-hiaiky va hianao, ry olom-poana, fa tsy vanona ny finoana tsy omban'asa? 
59N	2	21	0,00000	 Moa tsy ny asa va no nanamarinana an'i Abrahama razantsika, tamin'izy nanolotra an' Isaaka zanany teo ambonin'ny otely? 
59N	2	22	0,00000	 Hitanao fa niara-nanao ny finoana sy ny asany; ary ny asa aza no nahatontosa ny finoany. 
59N	2	23	0,00000	 Dia tanteraka ny Soratra Masina hoe: Ary Abrahama nino an'Andriamanitra ka notanana ho fahamarinany izany, sady nantsoina hoe sakaizan'Andriamanitra izy. 
59N	2	24	0,00000	 Hitanao amin'izany fa hamarinina amin'ny asa ny olona, fa tsy amin'ny finoana fotsiny ihany. 
59N	2	25	0,00000	 Toy izany koa Rahaba, vehivavy janga; moa tsy nohamarinina tamin'ny asa va izy, dia tamin'ny nandraisany an'ireo irak'i Josoe, sy nampandehanany azy tamin'ny làlan-kafa? 
59N	2	26	0,00000	 Toy ny ahafatesan'ny vatana tsy misy fanahy no ahafatesan'ny finoana tsy omban'asa koa.
59N	3	1	0,00000	[FOTOTRY NY HARATSIANA MARO NY LELA - NY FAHENDRENA MARINA SY NY TSY MARINA] Ry rahalahiko, aza dia maro loatra aminareo no ho mpampianatra, satria fantatrareo fa ho mafimafy kokoa ny fitsarana anay. 
59N	3	2	0,00000	 Fa manota amin'ny zavatra maro isika rehetra. Raha misy tsy manota amin'ny teny, olona lavorary izy, ka mahafehy ny tenany rehetra koa. 
59N	3	3	0,00000	 Raha te-hitondra ny soavaly isika, ny vavany no asiantsika lamboridy, dia zakantsika mbamin'ny tenany rehetra koa. 
59N	3	4	0,00000	 Jereo koa ange ny sambo: fanamory kely foana no anodinan'ny mpitondra azy amin'izay tiany, na toy inona habeny, na ahoana hamafin'ny rivotra manoha azy. 
59N	3	5	0,00000	 Toy izany koa ny lela: rantsam-batana kely foana izy, nefa zava-dehibe no mety ho vitany. Jereo izay afo kely foana: dia ala lehibe manao ahoana no doroany! 
59N	3	6	0,00000	 Ny lela koa dia afo; fototry ny haratsiana maro izy. Eo amin'ny rantsam-batantsika, dia izy no mandoto ny tenantsika manontolo; arehitry ny gehen'afo izy, ka mandrehitra ny fandehan'ny andro iainantsika. 
59N	3	7	0,00000	 Azo folahina avokoa ny biby isan-karazany, ny vorona, ny biby mandady, mbamin'izay any an-dranomasina, ka efa voafolaky ny olombelona; 
59N	3	8	0,00000	 fa tsy misy olona nahafolaka ny lela na dia iray aza. Zava-mandoza tsy laitra tohanana izy, sady feno poizina mahafaty. 
59N	3	9	0,00000	 Izy no isaorantsika an'Andriamanitra Raintsika, nefa izy ihany koa no anozonantsika ny olona izay natao mitovy endrika amin'Andriamanitra: 
59N	3	10	0,00000	 koa iray ihany no ivoahan'ny fisaorana sy ny fanozonana. Tsy mety anefa ny toy izany, ry rahalahiko. 
59N	3	11	0,00000	 Moa ny vavan'ny loharano iray va mamoaka rano mamy sy mangidy? 
59N	3	12	0,00000	 Moa ny aviavy, ry rahalahiko, mety mamoa oliva; na ny foto-boaloboka va, mamoa voan'aviavy? Toy izany koa, ny loharano masirasira tsy mahay mamoaka rano mamy.
59N	3	13	0,00000	 Iza eo aminareo no hendry sy manan-tsaina? Aoka hasehony amin'ny fitondrany tena tsara ny asan'ny halemem-panahy amam-pahendreny. 
59N	3	14	0,00000	 Fa raha fialonana mangidy sy fifampiandaniana no ao am-ponareo, dia aza mirehareha, fa mandainga manohitra ny marina. 
59N	3	15	0,00000	 Tsy mba fahendrena avy any ambony izany, fa avy amin'ny tany, sy ara-batana, ary avy amin'ny demony; 
59N	3	16	0,00000	 satria izay misy fialonana sy fifampiandaniana, dia tsy maintsy misy fikorontanana sy izao asa ratsy rehetra izao koa. 
59N	3	17	0,00000	 Fa ny fahendrena avy any ambony kosa dia madio aloha, ary koa tia fihavanana, mandefitra, mora toroana, be indra fo amana voka-tsoa, tsy miangatra, tsy mihatsaravelatsihy. 
59N	3	18	0,00000	 Ary izay mampihavana dia mamafy ny vokatry ny fahamarinana amin'ny fihavanana.
59N	4	1	0,00000	[NY FOTOTRY NY ADY - NY FANOHERANA NY RATSY REHETRA - NY TSY FITSARANA NY NAMANA - NY TSY HIREHAREHANA FOANA] Avy aiza ny ady amam-pifandirana ao aminareo? Moa tsy avy amin'ny filan-dratsinareo izay miady ao anatin'ny nofonareo va? 
59N	4	2	0,00000	 Mitsiriritra hianareo, nefa tsy mahazo; mamono sy mialona hianareo, nefa tsy mety manana; mifanditra sy miady hianareo; ary hianareo no tsy mahazo, dia satria tsy mangataka hianareo; 
59N	4	3	0,00000	 mangataka hianareo, fa ratsy fangataka, dia ny hahazo izay hiaranan'ny filan-dratsinareo, ka tsy mahazo hianareo.
59N	4	4	0,00000	 Ry mpisintaka mijangajanga ô, tsy fantatrareo va fa fankahalana an'Andriamanitra ny fisakaizana amin'izao tontolo izao? Koa na iza na iza te-ho sakaizan'izao tontolo izao, dia milatsaka ho fahavalon'Andriamanitra. 
59N	4	5	0,00000	 Ary moa ataonareo ho teny foana va ny lazain'ny Soratra Masina hoe: Tia anareo sy saro-piaro anareo aza ny Fanahy izay nampitoeriny ao anatinareo? 
59N	4	6	0,00000	 Lehibe toy izany koa anefa ny fahasoavana omeny, araka ny lazain'ny Soratra Masina hoe: Manohitra ny mpiavonavona Andriamanitra, fa manome fahasoavana ny manetry tena. 
59N	4	7	0,00000	 Koa maneke an'Andriamanitra hianareo, ary manohera ny demony, dia handositra anareo izy. 
59N	4	8	0,00000	 Manatòna an'Andriamanitra, dia hanatona anareo izy. Diovy ny tànanareo, ry mpanota; ary ataovy mangarangarana ny fonareo, ry mpiroa saina. 
59N	4	9	0,00000	 Fantaro ny fahorianareo, ka manaova fisaonana, dia mitomania. Aoka hanjary ranomaso ny hehinareo, ary hody alahelo ny hafalianareo. 
59N	4	10	0,00000	 Manetre tena eo anatrehan'Andriamanitra, dia hanandratra anareo izy.
59N	4	11	0,00000	 Aza mifanaratsy, ry rahalahy. Izay manaratsy ny rahalahiny, na mitsara ny rahalahiny, dia manaratsy ny Lalàna, sy mitsara ny Lalàna. Ary izay manaratsy ny Lalàna dia tsy mba mpankatò ny Lalàna, fa mihambo ho mpitsara azy. 
59N	4	12	0,00000	 Iray monja no Mpanao lalàna sy Mpitsara, dia ilay mahay mamonjy na mamery. 
59N	4	13	0,00000	 Ary hianao kosa mba iza, no mitsara ny namana? Ary inty ny aminareo izay manao hoe: Hankany ananona izahay, anio na rahampitso, dia hitoetra any herin-taona, ka hivarotra sy hahazo tombom-barotra: 
59N	4	14	0,00000	 kanefa tsy mahalala izay ho ampitso akory hianareo; 
59N	4	15	0,00000	 fa inona moa ny ainareo? - Zavona kely miseho vetivety, dia levona indray. Koa izao no tokony hatao: Raha sitra-pon'Andriamanitra, ka velona ny aina, dia hanao izao, na izany izahay.
59N	4	16	0,00000	 Fa izao dia mirehareha amin'ny fahasahianareo hianareo; ka ratsy ny fireharehana rehetra toy izany. 
59N	4	17	0,00000	 Ary izay efa mahalala ny mety hatao nefa tsy manao, dia meloka.
59N	5	1	0,00000	[FANANARANA NY MPANAN-KARENA TSY MARINA - NY FAHARETANA MANDRA-PIHAVIN'NY TOMPO - NY TSY TOKONY IANIANANA - NY FANOSORANA NY MARARY - NY IFAMPIVAVAHANA] Anareo mpanan-karena kosa indray izao: Mitomania sy migogogogoa, fa indro ny lozanareo efa midona. 
59N	5	2	0,00000	 Ny harenareo efa lò; ny fitafianareo efa lanin'ny kalalao; 
59N	5	3	0,00000	 ny volamena sy volafotsinareo efa harafesina; ary ny harafesiny dia hiampanga anareo, sy handevona ny nofonareo toy ny afo. Efa nanangona hatezerana ho anareo ho amin'ny andro farany hianareo. 
59N	5	4	0,00000	 Indro, mitaraina ny karaman'ny mpiasa nijinja ny taninareo izay nofetsenareo; ary efa mbý ao an-tsofin'ny Tompon'ny tafika ny fitarainany.
59N	5	5	0,00000	 Nivelona teto an-tany tamin'ny hanim-py hianareo sy nanaram-batana tamin'ny fahafinaretana; namoky ny fonareo tamin'ny andro fandringanana hianareo. 
59N	5	6	0,00000	 Nanameloka sy namono ny olo-marina hianareo, fa tsy nanohitra anareo izy. 
59N	5	7	0,00000	 Koa mahareta àry, ry rahalahiko, mandra-pihavin'ny Tompo. Jereo ange ny mpiasa tany izay manantena ny voka-tsoan'ny tany: mandry amim-paharetana izy, mandra-pahazony ny ranonorana aloha sy aoriana. 
59N	5	8	0,00000	 Aoka àry hianareo haharitra koa; ary ankaherezo ny fonareo, fa efa akaiky ny fihavian'ny Tompo. 
59N	5	9	0,00000	 Aza mifampimonomonona, ry rahalahiko, fandrao dia helohina hianareo. Indro efa mby eo am-baravarana anie ny mpitsara! 
59N	5	10	0,00000	 Aoka ny mpaminany, izay niteny tamin'ny anaran'Andriamanitra, ry rahalahy, no hataonareo fakan-tahaka ny fandeferana sy ny faharetana. 
59N	5	11	0,00000	 Indro ataontsika antso avo hoe sambatra izay efa nandefitra. Efa renareo ny niaretan'i Joba; ary efa hitanareo koa ny nataon'ny Tompo ho azy tamin'ny farany. Fa sady antra olona ny Tompo, no be indrafo indrindra.
59N	5	12	0,00000	 Fa alohan'ny zavatra rehetra, ry rahalahiko, dia aza mianiana akory, na amin'ny lanitra, na amin'ny tany, na amin'ny zavatra hafa; fa aoka ny fanaikinareo ho eny, ary ny fandavanareo ho tsia, mba tsy hiharan'ny fitsarana hianareo.
59N	5	13	0,00000	 Misy azom-pahoriana va ao aminareo? Aoka izy hivavaka. Misy mifaly va? Aoka izy hihira fiderana. 
59N	5	14	0,00000	 Misy marary va ao aminareo? Aoka izy hampaka ny Pretran'ny Eglizy; ary aoka ireo no hivavaka eo amboniny sy hanosotra diloilo azy amin'ny anaran'ny Tompo. 
59N	5	15	0,00000	 Ary ny vavaky ny finoana dia hamonjy ny marary; hanasitrana azy ny Tompo, ary raha nanota izy dia havela ny fahotany. 
59N	5	16	0,00000	 Koa mifampieke fahotana hianareo; ary mifampivavaha mba ho sitrana hianareo; fa mahefa be ny vavaka ataon'ny olo-marina an-kafanam-po. 
59N	5	17	0,00000	 Elia dia olona nety tra-pahoriana tahaka antsika ihany koa. Nivavaka fatratra anefa izy mba tsy hilatsahan'ny ranonorana amin'ny tany, ka tsy nilatsaka teto an-tany ny ranonorana mandritra ny telo taona sy enim-bolana; 
59N	5	18	0,00000	 ary nivavaka indray izy, vao nandatsaka ranonorana ny lanitra, ka nahavokatra ny tany.
59N	5	19	0,00000	 Ry rahalahiko, raha misy ao aminareo miala amin'ny fahamarinana, ka misy anankiray mampibebaka azy, 
59N	5	20	0,00000	 dia aoka ho fantatrareo, fa izay mampibebaka ny mpanota hiala amin'ny làlan'ny fahadisoany, dia sady hanafaka ny fanahiny amin'ny fahafatesana no hanarona fahotana betsaka.
60N	1	1	0,00000	[SOA LEHIBE NY FINOANA SY NY FANANTENANA MAHA-KRISTIANINA ANTSIKA - FAMPORISIHANA HIKATSAKA FAHAMASINANA] Piera, Apostolin'i Jeso-Kristy, mamangy ny mpivahiny izay miely any Ponto, Galatia, Kapadosia, Asia ary Bitinia, dia ny olom-boafidy, 
60N	1	2	0,00000	 araka ny fahalalan'Andriamanitra Ray rahateo, tamin'ny fanamasinan'ny Fanahy, mba hankatò ny finoana, sy hanana anjara amin'ny famafazana ny ran'i Jeso-Kristy: hitombo fahasoavana sy fiadanana hatrany hatrany anie hianareo! 
60N	1	3	0,00000	 Isaorana anie Andriamanitra, Rain'i Jeso-Kristy Tompontsika, izay niteraka antsika indray, araka ny haben'ny famindram-pony, noho ny fitsanganan'i Jeso-Kristy tamin'ny maty, ho amin'ny fanantenana velona, 
60N	1	4	0,00000	 hahazo ny lova tsy mety simba, tsy misy pentina, tsy mety levona, izay voatahiry ho anareo any an-danitra, 
60N	1	5	0,00000	 dia anareo izay arovan'ny herin'Andriamanitra amin'ny finoana ho amin'ny famonjena, izay efa vonon-kaseho amin'ny andro farany. 
60N	1	6	0,00000	 Ny fiheverana an'izany no iravoravoanareo nefa mbola tsy maintsy hampahorin'ny fitsapana samihafa vetivety ihany hianareo, 
60N	1	7	0,00000	 ka rahefa voazaha toetra ny finoanareo izay ambony lavitra noho ny volamena (io anefa mba zahan-toetra amin'ny afo ihany na dia zavatra mety simba aza), dia ho hita fa manjary dera sy voninahitra ary haja ho anareo izany, amin'ny andro hisehoan'i Jeso-Kristy. 
60N	1	8	0,00000	 Tia azy hianareo, na dia mbola tsy nahita azy na oviana na oviana aza; mino azy hianareo na dia izao aza mbola tsy mibanjina azy; izany no iontanan'ny fonareo amin'ny hafaliana tsy azo lazaina sy be voninahitra, 
60N	1	9	0,00000	 sady matoky hianareo fa hahazo ny antenain'ny finoanareo, dia ny famonjena ny fanahinareo.
60N	1	10	0,00000	 Izany famonjena izany no zavatra nokatsahiny sy nokarohin'ny mpaminany izay naminany ny fahasoavana voatendry ho anareo. 
60N	1	11	0,00000	 Nohadihadin'izy ireo izay andro sy toe-javatra nambaran'ny Fanahin'ny Kristy izay tao anatiny, ka nampahafantatra azy rahateo ny fijaliana hanjo ny Kristy sy ny voninahitra hanaraka izany. 
60N	1	12	0,00000	 Ary nambara tamin'izy ireo fa izany no nomena horaharahainy dia tsy mba ho azy ireo fa ho anareo; ary ireo olona nitory ny Evanjely taminareo ankehitriny, tamin'ny Fanahy Masina nirahina avy any an-danitra, no nampandre anareo izany zavatra izany, izay irin'ny Anjely hojerena. 
60N	1	13	0,00000	 Koa amin'izany, sikino ny valaham-panahinareo, ka mahonòna tena, ary aoka ny fahasoavana izay hatolotra anareo amin'ny hisehoan'i Jeso-Kristy no halehan'ny fanantenanareo rehetra. 
60N	1	14	0,00000	 Aoka ho zanaka manaiky hianareo, ka tsy hanaraka ny filan-dratsinareo intsony, toy ny nataonareo fahiny tamin'ny andron'ny tsy fahalalanareo; 
60N	1	15	0,00000	 fa araka ny fahamasinan'ilay niantso anareo no aoka ho fahamasinanareo koa, amin'ny fitondran-tenanareo rehetra, 
60N	1	16	0,00000	 araky ny voasoratra hoe: Aoka ho masina hianareo, satria masina aho. 
60N	1	17	0,00000	 Ary raha ilay tsy mizaha tavan'olona, fa mitsara ny olona rehetra araka ny asany avy no antsoinareo hoe Ray, dia aoka hitondra tena amim-pahatahorana hianareo, mandritra ny andron'ny fivahinianareo ety 
60N	1	18	0,00000	 satria fantatrareo fa ny nanavotana anareo ho afaka tamin'ny fitondran-tena adala nentim-paharazana, dia tsy zavatra mety simba toy ny volamena na ny volafotsy, 
60N	1	19	0,00000	 fa ny ra sarobidin'ny Kristy, ilay zanak'ondry tsy manan-tsiny aman-kilema, 
60N	1	20	0,00000	 dia ilay talohan'ny nahariana an'izao tontolo izao no efa voatendry, fa tamin'izao andro farany izao no vao naseho, noho ny aminareo. 
60N	1	21	0,00000	 Tamin'ny alalany no nahazoanareo finoana an'Andriamanitra, izay nanangana azy tamin'ny maty, sy nanome voninahitra azy, ka zary fanantenana an'Andriamanitra koa ny finoanareo. 
60N	1	22	0,00000	 Noho hianareo efa nandio ny fonareo tamin'ny fanarahana ny fahamarinana, sy efa nilatsa-tenany tamin'izany hanaraka ny fitiavana marina ny rahalahy, dia mifankatiava fatratra amin'ny fo tokoa; 
60N	1	23	0,00000	 fa efa nateraka indray hianareo, tsy tamin'ny voa mety lò, fa amin'ny voa tsy mety lò, dia ny tenin'Andriamanitra izay velona sy maharitra mandrakizay. 
60N	1	24	0,00000	 Fa ny nofo rehetra dia tahaka ny ahitra, ary ny voninahiny rehetra dia toy ny vonin'ny ahitra: nony maina ny ahitra, dia mihintsana ny voniny; 
60N	1	25	0,00000	 fa ny tenin'Andriamanitra kosa dia maharitra mandrakizay. Ary izany no tenin'ny Evanjely izay notorina taminareo.
60N	2	1	0,00000	[NY KRISTY NO FOTOTRY NY FAHAMASINANA - NY FANOHERANA NY FILAN-DRATSY - NY FANEKENA NY LEHIBE SY NY TOMPO - NY FIOMBONANA AMIN'NY FIJALIAN'NY KRISTY] Koa esory avokoa ny faharatsiana rehetra, ny fitaka rehetra, ny fihatsarambelatsihy, ny fialonana, ary ny fanaratsiana rehetra;
60N	2	2	0,00000	 maniria fatratra ny rononom-panahy tsy misy famahony, toy ny zaza vao teraka, mba hampitomboany anareo amin'ny famonjena,
60N	2	3	0,00000	 rahefa nandramanareo fa mamy ny Tompo.
60N	2	4	0,00000	 Manatòna azy, izay vato velona nolavin'ny olona ihany tokoa, nefa voafidy sy sarobidy eo anatrehan'Andriamanitra kosa;
60N	2	5	0,00000	 ary hianareo koa dia mirafeta eo amboniny, toy ny vato velona, mba hitsangana ho tempoly fanahy, ho mpisorona masina, ka hanolotra fanati-panahy ankasitrahan'Andriamanitra, amin'ny alalan'i Jeso-Kristy.
60N	2	6	0,00000	 Fa izany no ilazan'ny Soratra Masina hoe: Indro aho mametraka vato fehizoro ao Siona, dia vato voafidy sy sarobidy, ary izay mino azy tsy hangaihay.
60N	2	7	0,00000	 Koa voninahitra ho anareo izay mino; fa ho an'izay tsy mino kosa dia: Ny vato nolavin'ny mpanao trano no efa tonga fehizoro,
60N	2	8	0,00000	 ary vato mahasolafaka sy vatolampy mahatafintohina; fa tafintohina amin'ny teny izy ireo satria tsy nanaiky, sady izany rahateo no nanendrena azy.
60N	2	9	0,00000	 Fa hianareo kosa dia taranaka voafidy, mpisorona manjaka, firenena masina, vahoaka navotana, mba hitorianareo ny hatsaran'ilay niantso anareo hiala tamin'ny aizina, ho amin'ny fahazavany mahagaga:
60N	2	10	0,00000	 dia hianareo izay tsy vahoakany akory taloha, fa efa vahoakan'izy Andriamanitra kosa ankehitriny, ary tsy nahazo famindram-po koa taloha, fa efa nahazo ny famindram-pony kosa ankehitriny.
60N	2	11	0,00000	 Ry malala, mamporisika anareo hifady ny fanirian'ny nofo izay manohitra ny fanahy aho, noho ny maha-vahiny sy mpivahiny anareo.
60N	2	12	0,00000	 Manaova fitondran-tena tsara eo afovoan'ny jentily, mba hankalazany an'Andriamanitra amin'ny andron'ny famangiana, rahefa hitany ny asa soa ataonareo, na dia amin'ny zavatra anaovany anareo ho mpanao ratsy aza.
60N	2	13	0,00000	 Koa, noho ny Tompo, dia maneke ny lehibe rehetra voatendrin'ny olona: na ny mpanjaka, satria ambony izy,
60N	2	14	0,00000	 na ny mpanapaka, satria nirahiny hamay ny manao ratsy, sy hidera ny manao soa izy.
60N	2	15	0,00000	 Fa izany no sitra-pon'Andriamanitra, mba hanampenanareo ny vavan'ny adala sy tsy mahalala anareo, amin'ny asa soa ataonareo.
60N	2	16	0,00000	 Olona afaka hianareo, nefa aoka ny fahafahana tsy hoenti-manarona ny ratsy, fa manaova toy ny mpanompon'Andriamanitra.
60N	2	17	0,00000	 Hajao ny olona rehetra, tiavo ny rahalahy, matahora an'Andriamanitra, ary omeo voninahitra ny mpanjaka.
60N	2	18	0,00000	 Hianareo mpanompo, maneke ny tomponareo, amin-tahotra sy fanajana lehibe, tsy ny tsara sy ny malemy fanahy ihany, fa ny saro-po koa.
60N	2	19	0,00000	 Fa zavatra ankasitrahan'Andriamanitra ny fiaretan'ny olona ny fampahoriana afitsoka azy tsy an-drariny, noho ny fitiavana azy.
60N	2	20	0,00000	 Inona tokoa àry no ho fahamendrehanareo, raha manao ratsy hianareo ka miaritra ny kapoka valin'izany? Fa raha manao soa hianareo no ampahorina, ka miaritra amim-pandeferana, dia izany no ankasitrahan'Andriamanitra. 
60N	2	21	0,00000	 Sady izany koa no niantsoana anareo, satria ny Kristy nijaly ho anareo koa, ka namela fianarana ho anareo, mba hanarahanareo ny diany: 
60N	2	22	0,00000	 dia izy, ilay tsy nanota akory, na mba niloa-bava hilaza fitaka velively; 
60N	2	23	0,00000	 izy ilay notevatevaina, nefa tsy nanevateva, nijaly nefa tsy mba nandrahona, fa nanolo-tena tamin'ny mpitsara azy tsy an-drariny; 
60N	2	24	0,00000	 izy ilay nitondra ny fahotantsika tamin'ny tenany teo ambony hazo, mba ho faty isika raha ny amin'ny ota, fa ho velona kosa amin'ny fahamarinana; ary ny dian-kapoka taminy no nahasitrana anareo. 
60N	2	25	0,00000	 Fa efa toy ny ondry nania hianareo, ary indro ankehitriny efa tafaverina amin'ny Mpiandry sy Mpitondra ny fanahinareo.
60N	3	1	0,00000	[NY ADIDIN'NY MPIVADY - NY FIFANKATIAVANA SY FIFANAOVAN-TSOA - NY FANDEFERANA NY FANENJEHANA TAHAKA NY KRISTY] Toy izany koa hianareo vehivavy, maneke ny vadinareo, ka raha misy ny sasany tsy mino ny Evanjely, dia mba ho voataonan'ny fitondran-tenan'ny vadiny na dia tsy amin'ny fitorian-teny aza, 
60N	3	2	0,00000	 rahefa mahita ny fitondran-tenanareo madio sy feno fahatahorana. 
60N	3	3	0,00000	 Aoka ny firavakareo tsy ho zavatsoa ivelany fotsiny, toy ny randram-bolo kanto, na ny firava-bolamena amana didy akanjo ara-pomba, 
60N	3	4	0,00000	 fa ny olona ao anaty tsy miseho no ravaho halemem-panahy tsy miovaova sy fiadanana: izany no tena zavatra eo imason'Andriamanitra. 
60N	3	5	0,00000	 Fa toy izao no firavaky ny vehivavy masina fahiny izay nanantena an'Andriamanitra sy nanaiky ny vadiny; 
60N	3	6	0,00000	 tahaka an'i Sarà izay nanaiky an'i Abrahama sy nanao azy ho tompony; ary zanany hianareo, raha manao soa tsy aman-tahotra na inona na inona fampitahorana anareo. 
60N	3	7	0,00000	 Hianareo lehilahy kosa, mahaiza mitondra ny vadinareo amim-pahendrena, toy ny fanao amin'ny fanaka malemy; ento amim-panajana izy, fa mpiara-mandova ny fahasoavan'ny fiainana hianareo, mba tsy hisy hanampontsapona ny fivavahanareo. 
60N	3	8	0,00000	 Farany, miraisa saina hianareo rehetra, miombòna alahelo, mifankatiava toy ny mpirahalahy, mifamindrà fo, manetre tena. 
60N	3	9	0,00000	 Aza mamaly ratsy ny ratsy, na mamaly ompa ny ompa, fa aleo aza misaotra; satria ho amin'izany no niantsoana anareo, mba hahatonga anareo ho mpandova ny fitahiana. 
60N	3	10	0,00000	 Fa izay te-ho tia ny fiainana sy hahita andro tsara, dia aoka hiaro ny lelany amin'ny ratsy, sy ny molony tsy hiteny fitaka; 
60N	3	11	0,00000	 aoka hiala amin'ny ratsy izy ka hanao soa, ary hitady fihavanana sy hanaraka azy. 
60N	3	12	0,00000	 Fa eo amin'ny olo-marina ny mason'ny Tompo, ary ho amin'ny fitarainany ny sofiny; fa eo amin'ny mpanao ratsy kosa ny tavan'ny Tompo. 
60N	3	13	0,00000	 Ary iza no hahavita ratsy aminareo, raha mikely aina hanao soa hianareo? 
60N	3	14	0,00000	 Fa na ampahorina noho ny fahamarinana aza hianareo, dia vao mainka sambatra, ka aza matahotra izay fandrahonany, na mihorohoro amin'izany akory. 
60N	3	15	0,00000	 Ny Kristy Tompo no ankamasino ao am-ponareo. Aoka ho vonona mandrakariva hianareo hamaly amin-kamoram-po sy fanajana an'izay rehetra manontany anareo ny amin'ny antony fanantenana izay ao anatinareo. 
60N	3	16	0,00000	 Aoka ho tsara ny hitsim-ponareo, mba ho amin'izay anendrikendrehana anareo indrindra no hampahamenatra an'ireo mpanaratsy ny fitondran-tena tsara ataonareo ao amin'ny Kristy. 
60N	3	17	0,00000	 Fa aleo amin'ny fanaovan-tsoa no miaritra fahoriana, raha izany no sitra-pon'Andriamanitra, toy izay amin'ny fanaovan-dratsy. 
60N	3	18	0,00000	 Na ny Kristy koa aza, niaritra fahafatesana indray mandeha noho ny otantsika, dia izy marina ho an'ny tsy marina, mba hanolorany antsika amin'Andriamanitra, ka novonoina tamin'ny nofo izy, fa novelomina tamin'ny fanahy. 
60N	3	19	0,00000	 Ary tamin'io fanahy io ihany koa no nandehanany nitory teny tamin'ireo fanahy tao an-tranomaizina, 
60N	3	20	0,00000	 dia ireo fanahy tsy nino fahiny, fony niandry ny fahari-pon'Andriamanitra tamin'ny andron'i Noe, mandritra ny nandrafetana ny sambo fiara, izay nampidirana olona vitsy, dia valo monja, sy namonjena azy ireo tamin'ny rano. 
60N	3	21	0,00000	 Ary amin'ny rano ihany koa ankehitriny, dia amin'ny batemy izay tenan'io tandindona io, sy tsy fanadiovana ny loton'ny vatana, fa fangatahana fo tsara amin'Andriamanitra, no amonjena anareo noho ny nitsanganan'i Jeso-Kristy tamin'ny maty, 
60N	3	22	0,00000	 dia ilay nandevona ny fahafatesana mba hahatonga antsika ho mpandova ny fiainana mandrakizay, ary efa lasa any an-danitra, mipetraka eo an-kavanan'Andriamanitra, eken'ny Anjely sy ny fahefana ary ny hery.
60N	4	1	0,00000	[NY TSY HIVERENANA AMIN'NY FOMBAN'NY JENTILY - NY FIKEZAHANA AMIN'NY HATSARAM-PANAHY REHETRA - NY FIARAHANA MIJALY AMIN'NY KRISTY] Koa noho ny Kristy efa nijaly tamin'ny nofo ho antsika àry, dia raiso ho fidiana izao hevitra izao: izay nijaly tamin'ny nofo dia nitsahatra tamin'ny ota, 
60N	4	2	0,00000	 mba tsy handaniany ny andro sisa hiainanay amin'ny nofo, araka ny danin'ny kibon'olombelona intsony, fa araka ny sitra-pon'Andriamanitra. 
60N	4	3	0,00000	 Ampy ny nanarahanareo ny fanaon'ny jentily fahizany, izay nanarananareo fo tamin'ny fitondran-tena ratsy, fanirian-dratsy, fimamoana, fihinanana amam-pisotro tafahoatra, ary ny fanompoan-tsampy mahameloka indrindra.
60N	4	4	0,00000	 Gaga izy ireo izao, fa tsy miara-manaram-po aminy amin'ny ratsy hianareo, ka manozona no ataony. 
60N	4	5	0,00000	 Nefa hampamoahan'ilay vonon-kitsara ny velona sy ny maty izy. 
60N	4	6	0,00000	 Fa izany no nitoriana ny Evanjely tamin'ny maty koa, dia mba ho velona araka an'Andriamanitra izy amin'ny fanahy, rahefa notsaraina araka ny fomban'ny olona amin'ny nofo. 
60N	4	7	0,00000	 Ary efa akaiky ny faran'ny zavatra rehetra, ka hendre, mahonòna tena mba ho afa-mivavaka. 
60N	4	8	0,00000	 Fa indrindra indrindra, mifankatiava fatratra, fa ny fitiavana manarona fahotana maro. 
60N	4	9	0,00000	 Mifampiantranoa, ka aza asiana monjomonjo. 
60N	4	10	0,00000	 Mifanompoa manaraka ny fanomezam-pahasoavana noraisinareo avy, fa samy manana ny soa nomen'Andriamanitra azy avy, ka mahaiza mizara tsara. 
60N	4	11	0,00000	 Izay miteny aoka ho toy ny milaza ny tenin'Andriamanitra; izay manana fandraharahana, aoka ho toy ny omban'Andriamanitra fitahiana; mba hankalaza an'Andriamanitra amin'ny zavatra rehetra, amin'ny alalan'i Jeso-Kristy, izay Tompon'ny voninahitra sy ny fahefana mandrakizay mandrakizay. Amena.
60N	4	12	0,00000	 Ry malala, aza gaga amin'izany toa afo nirehitra tao aminareo ka nanjò anareo ho fitsapan-toetra, na mihevitra izany ho zavatra tsy fahita; 
60N	4	13	0,00000	 fa mifalia arakaraka ny iombonanareo fijaliana amin'i Kristy, mba hanananareo anjara amin'ny fifaliana sy firavoravoana koa amin'ny andro hisehoan'ny voninahiny 
60N	4	14	0,00000	 Sambatra hianareo raha tevatevaina noho ny anaran'ny Kristy, fa mitoetra ao aminareo ny Fanahin'ny voninahitra sy ny fahefana, dia ny Fanahin'Andriamanitra. 
60N	4	15	0,00000	 Aoka tsy hisy mijaly ao aminareo noho izy mpamono olona, na mpangalatra, na mpanao ratsy, na mpitsiriritra fananan'olona; 
60N	4	16	0,00000	 fa raha noho izy kristianina kosa no ijaliany, dia aoka tsy ho menatra amin'izany izy, fa vao mainka hanome voninahitra an'Andriamanitra aza, noho izany anarana izany. 
60N	4	17	0,00000	 Fa indro tonga ny andro hiantombohan'ny fitsarana amin'ny fianakavian'Andriamanitra, ka raha miantomboka amintsika izany, hanao ahoana kosa no hiafaran'izay tsy mino ny Evanjelin'Andriamanitra? 
60N	4	18	0,00000	 Ary raha saika tsy voavonjy ny marina, inona no hanjò ny tsy mivavaka sy ny mpanota? 
60N	4	19	0,00000	 Koa izay miaritra fahoriana araka ny sitra-pon'Andriamanitra, aoka hanolotra ny fanahiny amin'ny fanaovan-tsoa, ho azy Mpahary tsy mivadika.
60N	5	1	0,00000	[NY ADIDIN'NY MPIFEHY SY NY FEHEZINA - ANATRA IOMBONANA - FANAOVAM-BELOMA] Mihanta amin'ny Pretra eo aminareo aho, dia izaho izay Pretra toa azy koa, sy vavolombelon'ny fijalian'ny Kristy, ary mpiombona amin'ny voninahitra izay haseho koa: 
60N	5	2	0,00000	 fahano ny ondrin'Andriamanitra napetraka hiandraiketanareo; aoka hianareo hitandrina azy ireo, tsy an-terivozona fa an-tsitra-po araka an'Andriamanitra; tsy amim-pitiavam-bola fa an-jotom-po;
60N	5	3	0,00000	 tsy amim-pizakazakana ny Eglizy, fa amim-pisehoana ho fakan-tahaky ny ondry; 
60N	5	4	0,00000	 ka rahefa miseho ilay Filohan'ny mpiandry, dia handray satro-boninahitra tsy mety simba hianareo. 
60N	5	5	0,00000	 Ary hianareo mbola tanora kosa, maneke ny Pretra. Samia misikina fanetren-tena hianareo ka mifanompoa, fa manohitra ny mpiavonavona Andriamanitra, ary manome fahasoavana ny manetry tena.
60N	5	6	0,00000	 Koa manetre tena eo ambanin'ny tàna-maherin'Andriamanitra àry, mba hanandratany anareo amin'ny andro voatendriny;
60N	5	7	0,00000	 apetraho aminy ny fiahianareo rehetra, fa izy no miahy anareo.
60N	5	8	0,00000	 Mahalalà onony, ary miambena; fa ny demony fahavalonareo mihaodihaody manodidina anareo mova tsy ny liona mierona mitady izay harapany. 
60N	5	9	0,00000	 Tohero izy, miorena mafy amin'ny finoana, fantaro fa miaritra fahoriana toraka izany koa ny rahalahinareo rehetra eran'izao tontolo izao. 
60N	5	10	0,00000	 Ary Andriamanitry ny fahasoavana rehetra, izay niantso anareo ho amin'ny voninahiny mandrakizay, no handavorary sy hampiorina ary hanamafy anareo, rahefa miaritra kelikely hianareo. 
60N	5	11	0,00000	 Ho azy irery anie ny voninahitra amam-pahefana mandrakizay. Amena. 
60N	5	12	0,00000	 Amin'ny alalan'i Silvano izay rahalahy mahatoky fantatro tsara fa ahy, no anoratako ho anareo ireo teny vitsivitsy ireo mba hilaza aminareo sy hampatoky anareo fa ny fahasoavan'Andriamanitra marina tokoa no iorenanareo. 
60N	5	13	0,00000	 Manao veloma anareo ny Eglizin'i Babilona, voafidy toy anareo, sy Marka zanako. 
60N	5	14	0,00000	 Mifampiarahabà amin'ny fifanoroham-pitiavana. Ho aminareo rehetra izay ao amin'ny Kristy Jeso anie ny fiadanana. Amena.
61N	1	1	0,00000	[SOA LEHIBE NO AZONTSIKA KA AOKA HIKEZAKA AMIN'NY HATSARAM-PANAHY - NY ANTONY ANORATANY] Simona Piera, mpanompo sy Apostolin'i Jeso-Kristy, mamangy an'izay nahazo ny finoana saro-bidy toa anay, noho ny fahamarinan'i Jeso-Kristy Andriamanitra Mpamonjy antsika: 
61N	1	2	0,00000	 Hitombo ao aminareo anie ny fahasoavana amam-piadanana amin'ny fahalalana an'Andriamanitra sy Jeso Tompontsika. 
61N	1	3	0,00000	 Ny herin'izy Andriamanitra no nanome antsika ny zavatra rehetra momba ny fiainana sy ny fitiavam-bavaka, fa izy no nampahalala antsika tsara an'ilay niantso antsika noho ny voninahiny sy ny fahatsarany; 
61N	1	4	0,00000	 dia noho ireo koa no nanomezany antsika ny zava-dehibe sy sarobidy indrindra nampanantenaina antsika, mba ho tongan'izany ho mpiombona amin'ny fomban'Andriamanitra hianareo, rahefa afaka tamin'ny fahalòvan'ny filan-dratsin'izao tontolo izao. 
61N	1	5	0,00000	 Ka noho izany, aoka kosa hianareo hikely aina fatratra, ka ny finoanareo asio hatsaram-panahy; ny hatsaram-panahy, fahalalana; 
61N	1	6	0,00000	 ny fahalalana, fahalalana onony; ny fahalalana onony, fandeferana; ny fandeferana, fitiavam-bavaka; 
61N	1	7	0,00000	 ny fitiavam-bavaka, fitiava-namana; ny fitiava-namana, fiavana an'Andriamanitra.
61N	1	8	0,00000	 Fa raha manana avokoa ireo zavatra ireo hianareo, sady manam-be, dia tsy havelan'ireo ho malaina na tsy hahavokatra ho amin'ny fahalalana tsara an'i Jeso-Kristy Tompontsika. 
61N	1	9	0,00000	 Fa izay tsy manana an'ireo kosa dia jamba sy tsy mahajery lavitra ary manadino ny nanadiovana azy tamin'ny fahotany fahiny. 
61N	1	10	0,00000	 Koa amin'izany, ry rahalahy, mikeleza aina kokoa mba handraikitra ny fiantsoana sy ny fifidianana anareo amin'ny fanaovan-tsoa; fa raha manao izany hianareo, dia tsy hivaona na oviana na oviana. 
61N	1	11	0,00000	 Ary amin'izany dia homena fidirana malalaka amin'ny fanjakan'i Jeso-Kristy Tompo sy Mpamonjy antsika hianareo.
61N	1	12	0,00000	 Noho izany, hazoto mampahatsiaro anareo an'izany zavatra izany mandrakariva aho, na dia efa mahalala sy miorina mafy amin'ny fahamarinana efa ao aminareo aza hianareo. 
61N	1	13	0,00000	 Ataoko fa raha mbola amin'ity tranolay ity koa aho, dia adidiko ny mamoha anareo amin'ny fananarana, 
61N	1	14	0,00000	 satria fantatro fa akaiky ny hialako amin'ny tranolaiko araka izay nambaran'i Jeso-Kristy Tompontsika tamiko, 
61N	1	15	0,00000	 ka hanao izay zakako aho, mba hahatsiarovanareo izany zavatra izany mandrakariva rahefa lasa aho. 
61N	1	16	0,00000	 Fa tsy nanaraka angano tsara lahatra foana izahay, raha nampahafantatra anareo ny hery amam-pahatongavan'i Jeso Kristy Tompontsika, fa tena nahita maso ny fiandrianany tokoa. 
61N	1	17	0,00000	 Endrey izany haja amam-boninahitra nomen'Andriamanitra Ray azy, raha tonga teo aminy ilay feo avy tamin'ny voninahitra lehibe nanao hoe: Ity no Zanako malalako izay sitrako indrindra. 
61N	1	18	0,00000	 Ary renay io feo avy tany an-danitra io, raha niara-nipetraka taminy tany an-tendrombohitra masina izahay. 
61N	1	19	0,00000	 Ary mafy orina kokoa ho antsika amin'izany ny Soratra faminaniana, izay tsara raha dinihinareo, fa toy ny jiro manazava ao amin'ny toerana maizimaizina izany, mandra-pipoaky ny andro, sy iposahan'ny kintana fitarik'andro ao am-ponareo. 
61N	1	20	0,00000	 Fantaro tsara anefa fa tsy avy amin'ny fisainan'olona fotsiny ny faminaniana rehetra ao amin'ny Soratra Masina; 
61N	1	21	0,00000	 satria na oviana na oviana tsy nisy faminaniana nentin'ny sitra-pon ny olona, fa ny Fanahy Masina no nampiteny ny olo-masin'Andriamanitra izay notsindriany.
61N	2	1	0,00000	[NY AMIN'NY MPAMPIANATRA SANDOKA - NY HARATSIANY - NY HANJO AZY] Ary toy ny nisian'ny mpaminany sandoka teo amin'ny vahoaka fahiny, no hisian'ny mpampianatra tsy marina eo aminareo koa, izay hampiditra an-tsokosoko fampianaran-diso mahavery sady handà ny Tompo izay nanavotra azy, ka hitari-doza tampoka ho an'ny tenany. 
61N	2	2	0,00000	 Maro no hanaraka ny fitondran-tena ratsiny, ka avy amin'izy ireo no mety ho voatsiny ny fampianarana ny marina. 
61N	2	3	0,00000	 Hataony varotra amin'ny teny manodòka hianareo, mba hahazoany vola; nefa ny fanamelohana azy hatry ny ela tsy mitsahatra, ary ny fahaverezany koa tsy miato. 
61N	2	4	0,00000	 Fa matoa tsy namindra fo tamin'ny anjely nanota Andriamanitra, fa namarina sy nanjera azy any an-davaka maizina izay itànany azy ho amin'ny fitsarana; 
61N	2	5	0,00000	 matoa tsy namindra fo tamin'izao tontolo izao fahiny izy, afa-tsy tamin'i Noe valo mianaka, mpitory ny fahamarinana, fony izy nahatonga safo-drano tamin'izao tontolo ratsy fanahy izao; 
61N	2	6	0,00000	 matoa nohelohiny hofongorana sy hanjary lavenona ny tanànan'i Sodoma sy Gomora, ary nataony ho anatry ny mpanao ratsy aty aoriana; 
61N	2	7	0,00000	 ary matoa izy namonjy an'i Lota olo-marina, izay nijaly noho ny haratsiam-pitondran-tenan-dry zareo tsy misoro-doza, 
61N	2	8	0,00000	 (fa ory loatra ny fanahin'io olo-marina io mahita sy mandre isan'andro ny fandikan'izy ireo ny Lalàna, fony izy niara-nitoetra taminy): 
61N	2	9	0,00000	 dia satria hain'izy Tompo ny manafaka ny olona tsara fanahy amin'ny fahoriana itsapany azy, sy ny mitahiry ho amin'ny andron'ny fitsarana ny ratsy fanahy mba hosazìna, 
61N	2	10	0,00000	 indrindra fa ireo manaram-po amin'ny filan-dratsin'ny nofo, sy manamavo ny fahandrianana. Sahy zavatra sy mirehareha loatra izy ireo, fa tsy matahotra ny hiteny ratsy ireo voninahitra akory, 
61N	2	11	0,00000	 nefa na ny anjely izay mahery kokoa sy ambony fahefana aza, tsy mitsara sy tsy miteny ratsy azy ireo eo anatrehan'ny Tompo. 
61N	2	12	0,00000	 Fa izy ireo kosa dia sahy maniratsira ny zava-tsy fantany akory, mova tsy ny biby tsy manan-tsaina natao ho fisambotra sy famono fotsiny, ka dia ho very amin'ny fahalotoany izy ireo: 
61N	2	13	0,00000	 izany no ho valin'ny faharatsiany. Ny mahafinaritra azy ireo dia ny fý sendra isan'andro, ka feno tsiny amam-pondro izy; ataony fifaliana ho azy ny mamitaka anareo, amin'ny fiaraha-mihinam-py aminareo. 
61N	2	14	0,00000	 Ny masony feno fijangajangana sy liam-pahotana lalandava; ny tsy miorin-tsaina tsara, angoleny; ny fony zatry ny fitiavam-bola; eny, zanaky ny fanozonana izy ireo. 
61N	2	15	0,00000	 Niala tamin'ny làla-mahitsy izy ireo, ary nivily nanaraka ny làlan'i Balaama zanak'i Bosora, izay nankasitraka ny tambin'ny tsy fahamarinana, 
61N	2	16	0,00000	 nefa nahazo anatra noho ny fivadihany ity mpaminany, fa niteny hoatra ny olona ny boriky moana, nisakana ny hadalany. 
61N	2	17	0,00000	 Fantsakana ri-drano izy ireo, ary rahona avoivoin'ny tadio, ka aizina mainty be no miandry azy. 
61N	2	18	0,00000	 Teny manodoka sy tsy misy heviny no itarihany an'izay vao nandao ny olon-dratsy hevitra hanaraka ny fanirian-dratsin'ny nofo sy ny fahalotoana. 
61N	2	19	0,00000	 Ampanantenainy fahafahana izy ireo, nefa ny tenany aza andevon'ny fahalotoana, satria izay resy dia andevon'izay naharesy azy. 
61N	2	20	0,00000	 Ary raha olona efa niala tamin'ny faholotoan'izao tontolo izao, noho ny fahalalana an'i Jeso-Kristy Tompo sy Mpamonjy antsika, no mety ho lavo sy voasingotr'izany indray, dia ratsy noho ny voalohany ny toetrany farany. 
61N	2	21	0,00000	 Satria aleo tsy nahalala ny làlan'ny fahamarinana izy, toy izay efa nahalala vao hihemotra handao ny lalàna masina nampianarina azy. 
61N	2	22	0,00000	 Tanteraka amin'ireny ilay ohabolana marina hoe: Ny alika miverina amin'ny loany, ary ny kisoa voasasa mihosim-potaka indray.
61N	3	1	0,00000	[NY AMIN'NY FAHATONGAVAN'NY TOMPO, SY NY FARANDRO] Ry malala, ity no fanindroan'ny epistolà nosoratako ho anareo; ary izy roa dia samy entiko mampifoha ny sainareo mahitsy hitadidy tsara, 
61N	3	2	0,00000	 mba hahatsiarovanareo ny zavatra nambaran'ny didin'ny Tompo sy Mpamonjy antsika nampianarin'ny Apostolinareo.
61N	3	3	0,00000	 Fantaro tsara aloha fa any am-parany any, dia hisy mpaniratsira fetsy ratsy, izay hanaraka ny danin'ny kibony, 
61N	3	4	0,00000	 ka hilaza hoe: Aiza ity fampanantenany hoe ho avy? Fa hatrizay nahafatesan'ny razana izay, tsy misy miova ny zavatra rehetra, fa toy ny hatramin'ny nahariana izao tontolo izao ihany. 
61N	3	5	0,00000	 Odian'izy ireo tsy fantatra fa hatramin'ny voalohany dia efa nisy tokoa ny lanitra, ary toy izany koa ny tany, izay niseho avy amin'ny rano sy natao tamin'ny rano, noho ny tenin'Andriamanitra, 
61N	3	6	0,00000	 ary rano ihany koa no efa nandravana an'izao tontolo izao fahizany, tamin'ny nanasaforany azy. 
61N	3	7	0,00000	 Ary raha ny amin'ny lanitra sy ny tany ankehitriny, dia mbola ny tenin'Andriamanitra ihany koa no mitana sy mitahiry azy hodorana amin'ny andro fitsarana sy fandringanana ny ratsy fanahy. 
61N	3	8	0,00000	 Izao zavatra iray loha izao anefa no aoka ho fantatrareo, ry malala: amin'ny Tompo, ny indray andro dia hoatra ny arivo taona, ary ny arivo taona dia hoatra ny indray andro. 
61N	3	9	0,00000	 Koa tsy ahemotry ny Tompo araka ny hevitry ny sasany akory ny fampanantenany, fa miandry anareo amim-pandeferana izy, mba tsy hisy very na dia iray aza, fa samy hanatona sy hibebaka daholo. 
61N	3	10	0,00000	 Ho avy toy ny mpangalatra ny andron'ny Tompo, ary amin'izany andro izany, ny lanitra hirimorimo mankarenina, ny tenan-javatra rehetra ho levon'ny afo, ny tany mbamin'ny asa rehetra eo aminy hodorana.
61N	3	11	0,00000	 Koa raha tsy maintsy ho levona àry izao rehetra izao, ho toy inona no tokony ho fahamasinan'ny fitondran-tena amam-pitiavam-bavakareo, 
61N	3	12	0,00000	 amin'ny fiandrasana sy fanafainganana ny hihavian'ny andron'ny Tompo, izay hahamay sy hahalevona ny lanitra, ary handoro sy hampiempo ny tenan'ny zavatra rehetra? 
61N	3	13	0,00000	 Eny, araka ny fampanantenany, dia manantena ny lanitra vaovao sy tany vaovao isika, izay hanjakan'ny fahamarinana. 
61N	3	14	0,00000	 Amin'ny fiandrasana izany, dia ataovy izay tratry ny ainareo, mba ho tsy manan-tsiny amam-pondro ary mihavana tsara no hahitan'ny Tompo anareo. 
61N	3	15	0,00000	 Minoa fa ny haelan'ny fandeferan'ny Tompontsika dia ho an'ny famonjena anareo, toy ny nanoratan'i Paoly rahalahy malalantsika taminareo koa, araka ny fahendrena nomena azy. 
61N	3	16	0,00000	 Toy izany koa no ataony amin'ny epistolàny rehetra izay ilazàny ny amin'izany zavatra izany; misy teny saro-pantarina anefa amin'ireny, izay aolan'ny sasany kely fahalalana sy ratsy orina, toy ny ataony amin'ny Soratra hafa koa, ka tonga fahaverezana ho azy. 
61N	3	17	0,00000	 Izao àry, ry malala, dia efa nampahalalaina izany rahateo hianareo, koa mitandrema sao voatariky ny hevi-dison'ny ratsy fanahy, ka hiala amin'izay niorenanareo. 
61N	3	18	0,00000	 Fa mitomboa amin'ny fahasoavana sy ny fahalalana an'i Jeso-Kristy Tompo sy Mpamonjy antsika. Ho azy anie ny voninahitra, ankehitriny sy mandrakizay. Amena.
62N	1	1	0,00000	[IZAY HITANY NY AMIN'NY KRISTY NO LAZAINY - NY FANDEHANANA AMIN'NY MAZAVA] Izay efa nisy hatramin'ny voalohany, sy efa renay, efa hitan'ny masonay, efa nodinihinay, ary efa notsapain'ny tànanay, dia ny Teny fiainana;  
62N	1	2	0,00000	 - fa efa naseho ny fiainana, sy efa hitanay, ary vavolombelona izahay, ka manambara aminareo ny fiainana mandrakizay izay tao amin'ny Ray sy naseho taminay, - 
62N	1	3	0,00000	 eny, izay efa hitanay sy renay no ambaranay aminareo kosa, mba hanananareo fikambanana aminay koa; ary ny fikambananay dia amin'ny Ray sy amin'i Jeso-Kristy Zanany. 
62N	1	4	0,00000	 Ary izahay no manoratra izany aminareo, dia mba ho feno ny fifalianareo. 
62N	1	5	0,00000	 Izao no teny renay taminy, sy ambaranay aminareo: Andriamanitra dia fahazavana, ary tsy misy aizina akory ao aminy. 
62N	1	6	0,00000	 Raha milaza ho manana fikambanana aminy isika, nefa mandeha amin'ny maizina, dia mandainga sy tsy manao ny marina. 
62N	1	7	0,00000	 Fa raha mandeha amin'ny mazava toa azy ao amin'ny mazava koa isika, dia mifampikambana isika rehetra, ary ny ran'i Jeso-Kristy Zanany dia manadio antsika amin'ny ota rehetra. 
62N	1	8	0,00000	 Raha milaza antsika ho tsy manam-pahotana isika, dia mamita-tena, ary tsy ao anatintsika ny marina. 
62N	1	9	0,00000	 Fa raha miaiky ny fahotantsika isika, dia mahatoky sy marina Andriamanitra, ka hamela ny fahotantsika sy hanadio antsika amin'ny tsy fahamarinanana rehetra. 
62N	1	10	0,00000	 Raha milaza antsika ho tsy nanota isika, dia mampandainga azy isika, ary tsy ao anatintsika ny teniny.
62N	2	1	0,00000	[NY KRISTY MPISOLO VAVA ANTSIKA - NY FITANDREMANA NY DIDY - NY FITIAVANA - NY TSY FITIAVANA IZAO TONTOLO IZAO - NY TOKONY HITOERANA AO AMIN'NY KRISTY] Anaka, nanoratra izany aminareo aho, mba tsy hanotanareo. Ary raha misy nanota, manana mpisolo vava ao amin'ny Ray isika, dia Jeso-Kristy, ilay marina. 
62N	2	2	0,00000	 Izy no sorom-pifonana mahafaka ny fahotantsika; ary tsy ny antsika ihany, fa ny an'izao tontolo izao koa. 
62N	2	3	0,00000	 Ary izao no ahafantarantsika fa mahalala azy isika, dia raha mitandrina ny didiny isika. 
62N	2	4	0,00000	 Izay milaza ho mahalala azy, nefa tsy mitandrina ny didiny, dia mpandainga, ary tsy ao anatiny ny marina. 
62N	2	5	0,00000	 Fa izay mitandrina ny didiny no manana ny fitiavana an'Andriamanitra lavorary ao aminy tokoa ; ary amin'izany no ahafantarana fa ao aminy isika. 
62N	2	6	0,00000	 Izay milaza fa mitoetra ao aminy izy, dia tsy maintsy mandeha toy ny nandehanany koa.
62N	2	7	0,00000	 Ry malala, tsy didy vaovao no soratako aminareo, fa didy ela izay efa azonareo hatramin'ny voalohany; ary izany didy ela izany dia ilay teny efa renareo teo. 
62N	2	8	0,00000	 Didy vaovao ihany koa anefa no soratako aminareo, izay hita marina amin'ny Kristy sy aminareo, fa efa misava ny aizina, ary miposaka sahady ny fahazavana marina. 
62N	2	9	0,00000	 Izay milaza azy ho ao amin'ny fahazavana, nefa mankahala ny rahalahiny, dia mbola ao amin'ny aizina ihany. 
62N	2	10	0,00000	 Izay tia ny rahalahiny no mitoetra ao amin'ny mazava, ka tsy misy fanafintohinana ao aminy. 
62N	2	11	0,00000	 Fa izay mankahala ny rahalahiny dia ao anatin'ny aizina sy mandeha amin'ny maizina, ka tsy mahalala izay halehany, fa voajamban'ny aizina ny masony.
62N	2	12	0,00000	 Manoratra ho anareo zanaka aho, satria voavela ny helokareo noho ny anarany. 
62N	2	13	0,00000	 Manoratra ho anareo aho, ry ray, satria nahalala ilay hatramin'ny voalohany hianareo. Manoratra ho anareo aho, ry zatovo, satria naharesy ilay ratsy hianareo. 
62N	2	14	0,00000	 Nanoratra ho anareo ankizy aho, satria efa nahalala ny Ray hianareo. Nanoratra ho anareo ray aho, satria efa nahalala ilay hatramin'ny voalohany hianareo. Nanoratra ho anareo zatovo aho, satria mahery hianareo ka mitoetra ao aminareo ny tenin'Andriamanitra, sady efa naharesy ilay ratsy hianareo. 
62N	2	15	0,00000	 Aza tia izao tontolo izao, na ny zavatra amin'izao tontolo izao. Fa izay tia an'izao tontolo izao dia tsy manana ny fitiavana ny Ray ao anatiny. 
62N	2	16	0,00000	 Satria ny zavatra rehetra amin'izao tontolo izao, ny filàn'ny nofo, ny fitiavan'ny maso, ny rehaka amin'izao fiainana izao, dia tsy avy amin'ny Ray, fa avy amin'izao tontolo izao. 
62N	2	17	0,00000	 Mandalo izao tontolo izao sy ny filàny, fa izay manao ny sitra-pon'Andriamanitra no maharitra mandrakizay.
62N	2	18	0,00000	 Anaka, izao no ora farany. Fa araka ny efa renareo dia ho avy ny antikristy, ary indro efa misy antikristy maro ankehitriny, ka izany no ahafantarantsika fa izao no ora farany. 
62N	2	19	0,00000	 Teo amintsika no niala ihany izy ireo, nefa tsy anisantsika; fa raha anisantsika izy, dia ho niara-nitoetra tamintsika; izy no niala dia mba hampiharihary fa tsy anisantsika izy rehetra. 
62N	2	20	0,00000	 Fa hianareo kosa dia voahosotr'ilay masina, ka mahalala ny zavatra rehetra. 
62N	2	21	0,00000	 Tsy noho hianareo tsy mahalala ny marina no nanoratako ho anareo, fa noho hianareo mahalala izany indrindra, ary mahafantatra fa ny lainga rehetra dia tsy avy amin'ny marina. 
62N	2	22	0,00000	 Iza no mandainga raha tsy izay mandà fa i Jeso no Kristy? Ary ny antikristy dia izay mandà ny Ray sy ny Zanaka. 
62N	2	23	0,00000	 Izay rehetra mandà ny Zanaka, dia tsy manana ny Ray koa; fa izay manaiky ny Zanaka ihany no manana ny Ray. 
62N	2	24	0,00000	 Koa aoka hitoetra ao anatinareo izay renareo hatramin'ny voalohany. Fa raha mitoetra ao anatinareo izay renareo hatramin'ny voalohany, dia mitoetra ao amin'ny Zanaka sy ny Ray koa hianareo. 
62N	2	25	0,00000	 Ary ny zavatra nampanantenainy antsika dia ny fiainana mandrakizay. 
62N	2	26	0,00000	 Nanoratra izany ho anareo aho, ny amin'ireo manangoly anareo. 
62N	2	27	0,00000	 Ary hianareo, ilay fanosorana noraisinareo taminy no mitoetra ao aminareo, ka tsy mila hampianarin'olona hianareo, fa izany fanosorana izany no mampianatra anareo ny zavatra rehetra, ary marina fa tsy lainga ny fampianarany, ka tomoera ao aminy araka ny fampianarany anareo. 
62N	2	28	0,00000	 Ary ankehitriny, anaka, mitoera ao aminy, mba hanan-toky isika rahefa miseho izy, fa tsy horoahina hiala aminy amin-kenatra amin'ny andro hahatongavany.
62N	2	29	0,00000	 Raha fantatrareo fa marina izy, dia fantaro fa izay rehetra manao ny marina dia zanany naterany.
62N	3	1	0,00000	[NY ZANAK'ANDRIAMANITRA SY NY ZANAKY NY DEMONY - NY FITIAVANA NY RAHALAHY - NY FANATONANA AN'ANDRIAMANITRA AMIN-TOKY] Endrey ity haben'ny fitiavan'Andriamanitra antsika, amin'ny iantsoana antsika hoe zanak'Andriamanitra, sady tena izany tokoa isika! Fa izao tontolo izao no tsy mahalala antsika, dia noho izy tsy mahalala azy.
62N	3	2	0,00000	 Ry malala, zanak'Andriamanitra isika ankehitriny, nefa mbola tsy naseho izay ho tena toetrantsika; fa amin'ny andro hampisehoana izany, dia fantatsika fa hanahaka azy isika, satria hahita azy araka ny tena toetrany.
62N	3	3	0,00000	 Izay rehetra manana izany fanantenana izany ao aminy dia manadio ny tenany, mba ho madio tahaka azy.
62N	3	4	0,00000	 Izay rehetra manota dia mandika ny lalàna, satria ny ota dia fandikana ny lalàna. 
62N	3	5	0,00000	 Fantatrareo anefa fa izy no niseho dia mba hanala ny fahotana; ary tsy mba misy ota ao aminy. 
62N	3	6	0,00000	 Izay rehetra mitoetra ao aminy, dia tsy mba manota; ary izay manota dia tsy mba nahita azy na nahalala azy. 
62N	3	7	0,00000	 Anaka, aza mety hofitahin'olona hianareo, fa izay manao ny marina ihany no marina toa azy marina koa.
62N	3	8	0,00000	 Izay manota dia avy amin'ny demony, fa mpanota hatrany am-boalohany ny demony. Ary ny handrava ny asan'ny demony no nisehoan'ny Zanak'Andriamanitra. 
62N	3	9	0,00000	 Izay rehetra naterak'Andriamanitra dia tsy manota, satria mitoetra ao aminy ny voa nafafin'Andriamanitra, sady naterak'Andriamanitra izy ka tsy mahazo manota. 
62N	3	10	0,00000	 Amin'izany no ahafantarana izay zanak'Andriamanitra sy izay zanaky ny demony. Izay rehetra tsy manao ny marina dia tsy avy amin'Andriamanitra, toy izany koa izay tsy tia ny rahalahiny. 
62N	3	11	0,00000	 Satria araka ny teny azo sy renareo hatramin'ny voalohany dia tsy maintsy mifankatia isika, 
62N	3	12	0,00000	 fa tsy mba hanahaka an'i Kaina izay avy amin'ilay ratsy ka namono nahafaty ny rahalahiny. Ary ahoana moa no namonoany azy? - Dia satria ratsy ny asany, fa ny an'ny rahalahiny kosa dia marina.
62N	3	13	0,00000	 Aza gaga, ry rahalahy, raha halan'izao tontolo izao hianareo. 
62N	3	14	0,00000	 Isika dia mahalala fa niala tamin'ny fahafatesana ho amin'ny fiainana, satria tia rahalahy. Izay tsy tia kosa mitoetra ao amin'ny fahafatesana. 
62N	3	15	0,00000	 Izay rehetra mankahala ny rahalahiny dia mpamono olona, ary fantatrareo fa tsy misy mpamono olona manana ny fiainana mandrakizay mitoetra ao anatiny. 
62N	3	16	0,00000	 Izao no nahafantarantsika ny fitiavana: nahafoy ny ainy ho antsika izy. Koa tsy maintsy mahafoy ny aintsika ho an'ny rahalahy koa isika. 
62N	3	17	0,00000	 Raha misy manan-karena amin'izao fiainana izao, ka mahita ny rahalahiny mahantra, nefa mihirim-belona aminy, ahoana no itoeran'ny fitiavana an'Andriamanitra ao anatiny? 
62N	3	18	0,00000	 Anaka, aza tia am-bava sy amin'ny teny fotsiny, fa amin'ny asa sy amin'ny fo tokoa. 
62N	3	19	0,00000	 Izany no hahafantarantsika fa avy amin'ny marina isika, sy hahazoantsika mampatoky ny fontsika eo anatrehan'Andriamanitra. 
62N	3	20	0,00000	 Fa raha ny fontsika aza manameloka antsika, mainka fa Andriamanitra, izay lehibe noho ny fontsika, sady mahalala ny zavatra rehetra. 
62N	3	21	0,00000	 Ry malala, raha tsy manameloka antsika ny fontsika, dia mahazo manatona an'Andriamanitra amin-toky isika. 
62N	3	22	0,00000	 Ary na inona na inona angatahantsika dia ho azontsika, satria mitandrina ny didiny sy manao izay tsara eo imasony isika. 
62N	3	23	0,00000	 Ary izao no didiny, dia ny hinoantsika an'i Jeso-Kristy Zanany, sy ny hifankatiavantsika, araka ny didy nomeny antsika. 
62N	3	24	0,00000	 Izay mitandrina ny didiny, dia mitoetra ao aminy, ary izy kosa ao aminy; ary ny ahafantarantsika fa mitoetra ao amintsika izy, dia ny Fanahy izay nomeny antsika.
62N	4	1	0,00000	[IZAY FANAHIN'NY FAHAMARINANA, SY IZAY FANAHIN'NY HADISOAN-KEVITRA - MANAM-PITIAVANA NY ZANAK'ANDRIAMANITRA - NY FITIAVANA LAVORARY - NY TAHOTRA] Ry malala, aza mino ny fanahy rehetra, fa zahao toetra ny fanahy raha avy amin'Andriamanitra na tsia; satria maro ny mpaminany sandoka efa miely amin'izao tontolo izao. 
62N	4	2	0,00000	 Izao no ahafantarana ny fanahy avy amin'Andriamanitra: ny fanahy rehetra izay manaiky fa efa tonga nofo Jeso-Kristy dia avy amin'Andriamanitra. 
62N	4	3	0,00000	 Ary ny fanahy rehetra izay tsy manaiky an'i Jeso, dia tsy mba avy amin'Andriamanitra, fa fanahin'ny antikristy, izay efa renareo fa ho avy, sady efa tonga eo amin'izao tontolo izao sahady aza ankehitriny.
62N	4	4	0,00000	 Avy amin'Andriamanitra hianareo, anaka, sady efa nandresy an'ireny, satria lehibe izay ao aminareo noho izay ao amin'izao tontolo izao. 
62N	4	5	0,00000	 Avy amin'izao tontolo izao izy ireny, ka izany no anaovany fitenin'izao tontolo izao, sy ihainoan'izao tontolo izao azy. 
62N	4	6	0,00000	 Fa izahay kosa dia avy amin'Andriamanitra, ka izay mahalala an'Andriamanitra no mihaino anay, fa izay tsy avy amin'Adriamanitra tsy mba mihaino anay; izany no ahafantarantsika izay fanahin'ny fahamarinana, sy izay fanahin'ny hadisoan-kevitra. 
62N	4	7	0,00000	 Ry malala, aoka hifankatia isika, fa ny fitiavana dia avy amin'Andriamanitra, ary izay rehetra tia dia avy amin'Andriamanitra, sy mahalala an'Andriamanitra. 
62N	4	8	0,00000	 Izay tsy tia dia tsy mahalala an'Andriamanitra, satria Andriamanitra dia fitiavana.
62N	4	9	0,00000	 Ary nampiseho ny fitiavany antsika izy, tamin'ny nanirahany ny Zanany lahitokana ho amin'izao tontolo izao, mba hahavelona antsika amin'ny alalany.
62N	4	10	0,00000	 Ary toy izany fitiavana izany: tsy isika no tia an'Andriamanitra rahateo, fa izy no tia antsika mialoha, sy naniraka ny Zanany ho sorom-panavotana antsika amin'ny fahotantsika.
62N	4	11	0,00000	 Ry malala, raha toy izany no nitiavan'Andriamanitra antsika, dia tokony mba hifankatia koa isika.
62N	4	12	0,00000	 Tsy mbola nisy olona nahita an'Andriamanitra na oviana na oviana. Fa raha mifankatia isika dia mitoetra ao amintsika Andriamanitra, ary lavorary ao amintsika ny fitiavana azy. 
62N	4	13	0,00000	 Ny fananantsika ny Fanahiny no ahafantarantsika fa mitoetra ao aminy isika, ary izy ao amintsika. 
62N	4	14	0,00000	 Ary efa nahita izahay, ka manambara fa naniraka ny Zanany ho mpamonjy an'izao tontolo izao ny Ray. 
62N	4	15	0,00000	 Na iza na iza hanaiky an'i Jeso ho Zanak'Andriamanitra, dia mitoetra ao aminy Andriamanitra, ary izy ao amin'Andriamanitra. 
62N	4	16	0,00000	 Ary izahay efa nahalala sy nino ny fitiavan'Andriamanitra antsika. Andriamanitra dia fitiavana; koa izay mitoetra amin'ny fitiavana dia mitoetra ao amin'Andriamanitra, ary Andriamanitra ao aminy. 
62N	4	17	0,00000	 Ary izao no mahalavorary ny fitiavana ao amintsika: hanan-toky marimarina isika amin'ny andro fitsarana, satria nanahaka azy tamin'ity fiainana ity. 
62N	4	18	0,00000	 Tsy mba misy tahotra ny fitiavana, fa mandroaka ny tahotra ny fitiavana lavorary, satria milaza sazy ny tahotra; koa mbola tsy lavorary ny fitiavan'izay matahotra. 
62N	4	19	0,00000	 Aoka ho tia an'Andriamanitra àry isika, fa izy no efa tia antsika taloha.
62N	4	20	0,00000	 Raha misy milaza azy ho tia an'Andriamanitra, nefa mankahala ny rahalahiny, dia mpandainga izy, satria, raha ny rahalahiny hitany aza tsy tiany, hataony ahoana no fitia an'Andriamanitra tsy hitany? 
62N	4	21	0,00000	 Sady izao no didiny efa azontsika: izay tia an'Andriamanitra dia tsy maintsy tia ny rahalahiny koa.
62N	5	1	0,00000	[NY FINOANA NO IHAVIAN'NY FITIAVANA, SADY ANTOKY NY FIAINANA MANDRAKIZAY - MIHAINO ANTSIKA NY TOMPO - ANATRA FARANY] Izay rehetra mino fa i Jeso no Kristy, dia naterak'Andriamanitra; ary izay rehetra tia ilay niteraka azy, dia tia azy naterany koa. 
62N	5	2	0,00000	 Ny marika ahafantarantsika fa tia ireo zanak'Andriamanitra isika, dia ny fitiavantsika an'Andriamanitra sy ny fitandremana ny didiny. 
62N	5	3	0,00000	 Fa ny fitandremana ny didiny no fitiavana an'Andriamanitra, ary tsy mavesatra ny didiny, 
62N	5	4	0,00000	 satria izay naterak'Andriamanitra dia mandresy an'izao tontolo izao, ary ny fandresena izay naharesy an'izao tontolo izao dia ny finoantsika. 
62N	5	5	0,00000	 Iza àry no maharesy an'izao tontolo izao, afa-tsy izay mino fa Jeso no Zanak'Andriamanitra? 
62N	5	6	0,00000	 Dia izy no ilay avy tamin'ny rano sy ny rà; tsy tamin'ny rano ihany, fa tamin'ny rano sy ny rà; ary ny Fanahy no manambara, satria ny Fanahy no fahamarinana. 
62N	5	7	0,00000	 Fa misy telo no manambara[any an-danitra, dia ny Ray sy ny Teny sy ny Fanahy Masina; ary izy telo ireo dia mifanaraka. 
62N	5	8	0,00000	 Misy telo koa no manambara ety an-tany], dia ny fanahy sy ny rano sy ny rà; ary mifanaraka tsara izy telo ireo. 
62N	5	9	0,00000	 Raha ny fanambaran'ny olona aza raisintsika, mainka fa ny fanambaran'Andriamanitra izay lehibe lavitra; ary ny fanambaran'Andriamanitra, dia ny nanambarany ny Zanany indrindra. 
62N	5	10	0,00000	 Koa izay mino ny Zanak'Andriamanitra dia manana izany fanambarana izany ao anatiny; fa izay tsy mino kosa dia mampandainga an'Andriamanitra, satria tsy mino ny fanambarany ny Zanany. 
62N	5	11	0,00000	 Ary izany fanambarana izany dia izao: nomen'Andriamanitra ny fiainana mandrakizay isika, ary ao amin'ny Zanany izany fiainana izany. 
62N	5	12	0,00000	 Koa izay manana ny Zanaka dia manana ny fiainana; fa izay tsy manana ny Zanak'Andriamanitra kosa, dia tsy manana ny fiainana.
62N	5	13	0,00000	 Izaho no nanoratra izany aminareo, dia ny mba hahafantaranareo fa manana ny fiainana mandrakizay hianareo izay mino ny anaran'ny Zanak'Andriamanitra.
62N	5	14	0,00000	 Ary izao no toky lehibe ananantsika eo anatrehan'Andriamanitra: raha mangata-javatra araka ny sitra-pony isika, dia mihaino antsika izy. 
62N	5	15	0,00000	 Ary raha fantatsika fa mihaino antsika izy, dia fantatsika koa fa na inona na inona angatahantsika aminy dia azontsika.
62N	5	16	0,00000	 Raha misy mahita ny rahalahiny manao fahotana tsy ho amin'ny fahafatesana, aoka hivavaka ho azy izy, ary Andriamanitra no hanome azy ny fiainana, dia an'izay manota tsy ho amin'ny fahafatesana. Misy fahotana ho amin'ny fahafatesana; tsy mba ny amin'izany no ilazako hoe tokony hivavaka. 
62N	5	17	0,00000	 Fahotana avokoa ny tsy fahamarinana rehetra fa misy fahotana tsy ho amin'ny fahafatesana. 
62N	5	18	0,00000	 Fantatsika fa izay rehetra naterak'Andriamanitra dia tsy manota; fa miaro tena izay naterak'Andriamanitra, ka tsy mikasika azy ilay ratsy. 
62N	5	19	0,00000	 Fantatsika fa avy amin' Andriamanitra isika, ary izao tontolo izao kosa mipetraka ao amin'ilay ratsy avokoa. 
62N	5	20	0,00000	 Ary fantatsika fa tonga ny Zanak'Andriamanitra, ka nanome fahazavan-tsaina antsika, mba hahalalantsika an'Andriamanitra marina; ary ao amin'izany Andriamanitra marina izany isika; satria ao amin'i Jeso-Kristy Zanany izay Andriamanitra marina sy fiainana mandrakizay. 
62N	5	21	0,00000	 Anaka, tandremo fandrao manompo sampy hianareo.
63N	1	1	0,00000	[NY TOKONY HIFANKATIAVANA - NY TSY HANDRAISANA NY MPAMPIANATRA SANDOKA] Izaho anti-dahy, mamangy an'Itompokovavy voafidy sy ny zanany, izay tiako araka ny marina - ary tsy izaho ihany, fa izay rehetra mahalala ny marina koa, - 
63N	1	2	0,00000	 noho ny fahamarinana izay mitoetra ao amintsika sy ho ao amintsika mandrakizay: 
63N	1	3	0,00000	 ho aminareo ny fahasoavana sy ny famindram-po ary ny fiadanana, amin'ny fahamarinana sy ny fitiavana, avy amin'Andriamanitra Ray, sy Jeso-Kristy, Zanaky ny Ray!
63N	1	4	0,00000	 Faly dia faly aho, fa nahita ny zanakao sasany mandeha amin'ny fahamarinana, araka ny didy noraisintsika tamin'ny Ray. 
63N	1	5	0,00000	 Ary ankehitriny mihanta aminao aho, tompokovavy, - tsy toy ny manoratra didy vaovao aminao, fa ny efa azontsika hatramin'ny voalohany ihany - aoka hifankatia isika. 
63N	1	6	0,00000	 Ny fitiavana dia izao: ny mandeha araka ny didiny; ary ny didiny, araka ny renareo hatramin'ny voalohany, dia izao: ny mandeha amin'ny fitiavana.
63N	1	7	0,00000	 Fa maro no efa mitsangana ho mpamitaka amin'izao tontolo izao, izay tsy manaiky fa efa tonga tamin'ny nofo Jeso-Kristy; ireny no mpamitaka sy antikristy. 
63N	1	8	0,00000	 Tandremo àry, mba tsy hanafoana ny fisasaranay, fa mba handray valisoa tanteraka hianareo. 
63N	1	9	0,00000	 Izay rehetra tafahoatra fa tsy mitoetra amin'ny fampianaran'ny Kristy dia tsy manana an'Andriamanitra; fa izay mitoetra amin'ny fampianarana no manana ny Ray sy ny Zanaka. 
63N	1	10	0,00000	 Raha misy olona tonga ao aminareo, ka tsy mintondra izao fampianarana izao, dia aza mandray azy ao an-tranonareo na miarahaba azy akory. 
63N	1	11	0,00000	 Fa izay miarahaba azy dia miombona amin'ny ratsy ataony. 
63N	1	12	0,00000	 Manan-javatra maro hosoratana aminareo aho fa tsy tiako atao an-taratasy na amin'ny ranomainty izany, fa ho any aminareo aho, ka dia hiteny mifanatrika aminareo, mba ho feno ny hafalianareo. 
63N	1	13	0,00000	 Manao veloma anao ny zanaky ny rahavavinao voafidy.
64N	1	1	0,00000	[FIDERANA AN'I GAIOSA - FANINIANA AN'I DIOTREFESA SY FIDERANA AN'I DEMETRIOSA] Izaho anti-dahy, mamangy an'Gaiosa malala, izay tiako araka ny marina. 
64N	1	2	0,00000	 Ry malala, iriko ho toraka ny an'ny fanahinao koa ny fanambinana ny raharahanao rehetra amam-pahasalamanao. 
64N	1	3	0,00000	 Faly loatra aho, fa nisy rahalahy tonga nanambara ny fahamarinanao, na ny andehananao araka ny fahamarinana. 
64N	1	4	0,00000	 Tsy misy mahafaly ahy mihoatra noho ny mandre fa mandeha araka ny fahamarinana ny zanako.
64N	1	5	0,00000	 Ry malala, tsara tokoa ny ataonao rehetra amin'ny rahalahy, fa indrindra amin'ireo vahiny; 
64N	1	6	0,00000	 ka nambaran'izy ireo teo anatrehan'ny Eglizy ny fitiavanao namana. Ary tsara raha mamatsy azy araka ny mendrika an'Andriamanitra hianao, amin'ny fandehanan'izy ireo;
64N	1	7	0,00000	 fa ho voninahitry ny Anarany no nandehanan'izy ireo, ka tsy nandray na inona na inona tamin'ny jentily izy.
64N	1	8	0,00000	 Tsy maintsy manohana ny olona toy ireny isika, mba ho mpiara-miasa aminy amin'ny fahamarinana.
64N	1	9	0,00000	 Nanoratra kely tamin'ny Eglizy aho, nefa tsy te-handray anay Diotrefesa izay te-ho lohan'izy ireo.
64N	1	10	0,00000	 Ka rahefa tonga aho dia hopotsiriko ny nataony, sy ny bedibedy foana anaratsiany anay. Sady tsy afa-po amin'izany ihany izy; fa ny tenany, tsy mandray ny rahalahy; izay te-handray ireo koa, sakanany sy roahiny amin'ny eglizy.
64N	1	11	0,00000	 Ry malala, aza ny ratsy no alain-tahaka, fa ny tsara. Izay manao ny tsara no avy amin'Andriamanitra; fa izay manao ny ratsy tsy mba nahita an'Andriamanitra.
64N	1	12	0,00000	 Milaza soa an'i Demetriosa ny olona rehetra mbamin'ny fahamarinana aza; izahay koa milaza izany, ary fantatrao fa marina ny filazanay. 
64N	1	13	0,00000	 Manan-javatra maro hosoratana aminao aho, fa tsy tiako atao amin'ny ranomainty sy ny penina izany. 
64N	1	14	0,00000	 Fa manantena hahita anao faingana aho, ka dia hiresaka mifanatrika isika. 
64N	1	15	0,00000	 Ho aminao anie ny fiadanana. Manao veloma anao ny sakaizantsika. Veloma any amin'ny sakaizantsika tsirairay avy.
65N	1	1	0,00000	[NY ANTON'NY TARATASY - HASIAN'ANDRIAMANITRA NY MPAMPIANATRA SANDOKA - NY FAHARATSIANY MIHOA-PAMPANA - FANANARANA SY FAMPORISIHANA - FIDERANA AN'ANDRIAMANITRA] Joda, mpanompon'i Jeso-Kristy, sy rahalahin'i Jakoba, mamangy ireo olom-boafidy izay malalan'Andriamanitra Ray, sy voatahiry ho an'i Jeso-Kristy; 
65N	1	2	0,00000	 ho feno anie ny famindram-po sy fiadanana ary ny fitiavana nomena anareo. 
65N	1	3	0,00000	 Ry malala, noho ny faniriako mafy hanoratra aminareo ny amin'ny famonjena iombonantsika, dia voatery hanoratra ity taratsy ity ho anareo aho, mba hamporisika anareo hikely aina hiaro ny finoana, izay natolotra ny olo-masina indray mandeha monja. 
65N	1	4	0,00000	 Fa misy olona sasany tafiditra an-tsokosoko aminareo, dia olona voasoratra hatry ny ela fa hanamelo-tena amin'izany, olona ratsy fanahy, mamadika ny fahasoavan'Andriamanitra ho fahalotoana, sady mandà an'i Jeso-Kristy, Andrian-tokana sy Tompontsika.
65N	1	5	0,00000	 Tiako ny hampahatsiaro anareo ny zavatra efa renareo taloha, fa nony efa novonjen'ny Tompo ho afaka tany Ejipta ny vahoakany, dia naringany indray izay tsy nino taty aoriana. 
65N	1	6	0,00000	 Ary ny anjely tsy nahatana ny fiamboniany fa nitsoa-ponenana, dia tànany am-patorana mandrakizay ao anatin'ny aizina, sy tahiriziny ho amin'ny andro fitsarana lehibe. 
65N	1	7	0,00000	 Toy izany Sodoma sy Gomora, mbamin'ny tanàna manodidina izay nijangajanga toa azy koa sy nanao ratsy tamin'ny nofo hafa, ka indro miampatra eo ho fananarana, miaritra ny afo mandoro azy mandrakizay. 
65N	1	8	0,00000	 Ireo olona ireo koa, milentika amin'ny redirediny, ka mandoto ny nofony toy izany, manamavo ny fahandrianana, ary manevateva ireo voninahitra. 
65N	1	9	0,00000	 Kanefa na i Misely Arkanjely aza, raha niady tamin'ny demony, nifanditra taminy ny amin'ny fatin'i Moizy, dia tsy sahy nanameloka azy tamin'ny teny fanozonana, fa izao fotsiny no nataony: Hofaizin'ny Tompo anie hianao. 
65N	1	10	0,00000	 Fa ry zareo ireo kosa, sady manevateva ny zavatra tsy fantany no mandoto ny tenany amin'ny zavatra fantany fotsiny izao toy ny biby tsy manan-tsaina. 
65N	1	11	0,00000	 Loza ho azy ireo, fa tafiditra amin'ny làlan'i Kaina izy, sy tafahitsoky ny tamby amin'ny hadisoan'i Balaama, ary nanary tena amin'ny fikomian'i Kore. 
65N	1	12	0,00000	 Amin'ny sakafo iarahanareo mihinana, dia ireo no vato manafintohina, miletra tsy aman-kenatra tsy mihevitra afa-tsy ny hamoky tena. Rahona tsy misy rano ireo, ka avoivoin'ny rivotra befahatany; hazo fararano, ka sady tsy am-boa no indroa maty sy voaongotra;
65N	1	13	0,00000	 onjan-dranomasina misamboaravoara, mandoa vorin'ny fahafaham-baràka ho azy; ary kintana mirenireny, fiandrin'ny aizim-pito mandrakizay.
65N	1	14	0,00000	 Ireo koa no efa novinanin'i Enoka, ilay fahafito avy amin'i Adama, hoe: Indro avy ny Tompo, omban'ny olo-masiny tsy tambo isaina,
65N	1	15	0,00000	 hitsara ny olona tsy an-kanavaka: hampiharihary ny halozan'ny asa ratsy rehetra nataon'ny ratsy fanahy, sy ny haratsian'ny teny rehetra nanevatevan'ny mpanota mankahala ny fivavahana an'Andriamanitra.
65N	1	16	0,00000	 Olona mpimonjomonjo lava izy ireo, tsy mionona amin'ny anjarany na oviana na oviana, manaraka ny danin'ny kibony hatrany hatrany, miavonavom-piteny izay tsy izy, ary mandoka ny sasany mba hahazoany vola.
65N	1	17	0,00000	 Fa hianareo kosa, ry malala, dia tsarovy ny teny voalazan'ny Apostolin'i Jeso-Kristy Tompontsika fahiny,
65N	1	18	0,00000	 izay nanambara taminareo fa amin'ny andro farany dia hisy olona mpamitaka, handeha araka ny filan-dratsiny mahamenatra, 
65N	1	19	0,00000	 hitarika fitokotokoana, dia olona ara-batana, fa tsy mba manana ny Fanahy.
65N	1	20	0,00000	 Aoka hianareo, ry malala, hiorina mafy amin'ny fototry ny finoanareo masina indrindra, hivavaka amin'ny alalan'ny Fanahy Masina, 
65N	1	21	0,00000	 hitahiry tena amin'ny fitiavana an'Andriamanitra, ary hiankina amin'ny famindram-pon'i Jeso-Kristy Tompontsika, mba hahazo ny fiainana mandrakizay. 
65N	1	22	0,00000	 Amindrao fo ny sasany izay mihanahana; 
65N	1	23	0,00000	 afaho amin'ny afo no famonjy ny sasany; ary ny sasany indray amindrao fo, fa amin-tahotra, ka ankahalao na hatramin'ny akanjo voaloton'ny nofo aza. 
65N	1	24	0,00000	 Ary aoka anie ho an'ilay manam-pahefana hiaro anareo tsy ho lavo, sy hampiseho anareo ho tsy manan-tsiny amam-peno haravoana eo anatrehan'ny fiandrianany, 
65N	1	25	0,00000	 dia ho an'Andriamanitra tokana Mpamonjy antsika, amin'ny alalan'i Jeso-Kristy Tompontsika, ny voninahitra sy ny fiamboniana, ary ny hery sy ny fanjakana, hatrizay hatrizay, sy ankehitriny ary mandrakizay doria. Amena.
66N	1	1	0,00000	[SASIN-TENY - FIARAHABANA NY EGLIZY FITO - FAHITANA MIALOHA TAO PATMOSY - FISEHOAN'NY TOMPO TEO AFOVOAN'NY FANAOVAN-JIRO FITO] Fanambaran'i Jeso-Kristy, izay nomen'Andriamanitra azy, mba hanehoany amin'ireo mpanompony ny zavatra tsy maintsy ho tonga faingana sy nanirahany anjely hampahalalaina an'i Joany mpanompony; 
66N	1	2	0,00000	 ka dia io no nanambara ny tenin'Andriamanitra sy ny filazan'i Jeso-Kristy, araka ny zavatra rehetra hitany. 
66N	1	3	0,00000	 Sambatra izay mamaky sy ny mihaino ny tenin'ity faminaniana ity ka mitandrina izay voasoratra ato anatiny; fa antomotra ny fotoana.
66N	1	4	0,00000	 Mamangy ny Eglizy fito any Asia aho, Joany: ho aminareo anie ny fahasoavana sy ny fiadanana, avy amin'ilay ankehitriny sy taloha ary ho avy; avy amin'ny Fanahy fito eo anoloan'ny seza fiandrianany; 
66N	1	5	0,00000	 ary avy amin'i Jeso-Kristy, ilay Vavolombelona mahatoky, Lahimatoa amin'ny maty, ary Filohan'ny mpanjakan'ny tany. Ho an'ilay tia antsika anie, ka nanasa ny otantsika tamin'ny rany, 
66N	1	6	0,00000	 sy nanao antsika ho fanjakana amam-pisoron'Andriamanitra Rainy, eny, ho azy anie ny voninahitra amam-pahefana mandrakizay doria. Amena.
66N	1	7	0,00000	 Indro izy avy eo amin'ny rahona, ka hahita azy ny maso rehetra, na dia ny an'ireo nandefona azy aza; ary handon-tratra ny firenena rehetra ambonin'ny tany amin'ny fahitana azy. Eny. Amena. 
66N	1	8	0,00000	 Izaho no Alfà sy Omegà, fiandohana sy fiafarana, hoy ny Tompo Andriamanitra, dia ilay ankehitriny sy taloha ary ho avy, mahefa ny zavatra rehetra.
66N	1	9	0,00000	 Izaho Joany, rahalahinareo sy namanareo amin'ny fahoriana sy fanjakana ary fandeferana ao amin'i Jeso-Kristy, dia tao amin'ny nosy anankiray atao hoe Patmosy, noho ny amin'ny tenin'Andriamanitra sy ny fanambaran'i Jeso.
66N	1	10	0,00000	 Notsindrian'ny Fanahy tamin'ny andron'ny Tompo aho, ka nandre feo mahery tao ivohoko, toy ny feon-trompetra,
66N	1	11	0,00000	 nanao hoe: Soraty amin'ny boky izay hitanao, ka ampitondray any amin'ny Eglizy fito any Asia, dia any Efezy, Smirna, Pergama, Tiatira, Sarda, Filadelfia, ary Laodisea.
66N	1	12	0,00000	 Dia niherika nankany amin'ilay feo niteny tamiko aho, ka nony tafatodika dia nahita fanaovan-jiro fito, maro rantsana.
66N	1	13	0,00000	 Ary teo afovoan'ireo fanaovan-jiro ireo, dia nisy anankiray toy ny Zanak'olona, niakanjo akanjo rebareba, nihetra fehikibo volamena teo amin'ny tratrany;
66N	1	14	0,00000	 ny lohany sy ny volony dia fotsy toy ny volon'ondry fotsy, ary mangatsakatsaka toy ny oram-panala; ny masony tahaka ny lelafo;
66N	1	15	0,00000	 ny tongony toy ny varahina manganohano voadio tamin'ny memy afo, ary ny feony toy ny firohondrohon'ny rano be.
66N	1	16	0,00000	 Ny tànany havanana nitana kintana fito, ny vavany nivoahan'tsabatra marani-dany roa, ary ny tarehiny toy ny masoandro mamirapiratra amin'ny heriny indrindra.
66N	1	17	0,00000	 Vao nahita azy aho, dia nitsingidina teo an-tongony toy ny maty; fa nanendry ahy tamin'ny tànany havanana izy, ka nanao hoe: Aza matahotra; izaho no Voalohany sy Farany ary Velona;
66N	1	18	0,00000	 efa maty aho, nefa indro velona mandrakizay mandrakizay, sady manana ny fanalahidin'ny fahafatesana sy ny afobe.
66N	1	19	0,00000	 Koa soraty ny zavatra efa ahitanao, sy izay ankehitriny, ary izay mbola ho avy koa any aoriana;
66N	1	20	0,00000	 izao no hevitry ny kintana fito hitanao teo an-tànako an-kavanana, sy ny fanaovan-jiro volamena fito: ny kintana fito moa dia ny anjelin'ny Eglizy fito; ary ny fanaovan-jiro fito kosa dia ny Eglizy fito.
66N	2	1	0,00000	[NY TENY HO AN'NY EGLIZY FITO - HO AN'NY EGLIZY ANY EFEZY - HO AN'NY EGLIZY ANY SMIRNA - HO AN'NY EGLIZY ANY PERGAMA - HO AN'NY EGLIZY ANY TIATIRA] Manorata ho an'ny anjelin'ny Eglizin'i Efezy: Izao no lazain'ilay mitana ny kintana fito eo an-tànany an-kavanana, sy mandeha eo afovoan'ny fanaovan-jiro volamena fito:
66N	2	2	0,00000	 Fantatro ny asanao sy ny fikelezanao aina ary ny fandeferanao, mbamin'ny tsy fahazakanao ny ratsy fanahy; fantatro fa nozahanao toetra ireo manao azy ho apostoly nefa tsy izy, ka hitanao fa mpandainga ireny;
66N	2	3	0,00000	 ary manana fandeferana hianao, ka niaritra noho ny anarako, ary tsy ketraka. 
66N	2	4	0,00000	 Saingy izao no aniniako anao: nihemotra tamin'ny fitiavana voalohany hianao. 
66N	2	5	0,00000	 Koa tsarovinao izay nihemoranao, dia mibebaha, ka miverena amin'ny asanao voalohany; fa raha tsy izany, dia ho avy aminao aho, ka hanesotra ny fanaovan-jironao amin'ny fitoerany raha tsy mibebaka hianao. 
66N	2	6	0,00000	 Misy anananao sitraka ihany anefa, dia izao: mankahala ny asan'ny Nikolaita izay halako koa hianao. 
66N	2	7	0,00000	 Izay manan-tsofina aoka hihaino ny lazain'ny Fanahy amin'ny Eglizy: Izay mandresy, havelako hihinanany ny hazon'ny fiainana izay ao amin'ny paradizin'Andriamanitra.
66N	2	8	0,00000	 Manorata koa ho an'ny anjelin'ny Eglizin'i Smirna: Izao no lazain'ilay Voalohany sy Farany, izay efa maty ka velona indray:
66N	2	9	0,00000	 Fantatro ny fahoriana amam-pahantranao, nefa manan-karena hianao; ary fantatro ny fitenenan-dratsin'ireo manao azy ho Jody, nefa tsy izy, fa sinagogan'i Satana. 
66N	2	10	0,00000	 Aza matahotra na inona na inona amin'izay efa hiaretanao. Indro, efa handatsaka ny sasany aminareo an-tranomaizina ny demony, mba hovoazaha toetra hianareo, sy hiari-pahoriana hafoloana. Mahareta ambara-pahafaty, dia homeko anao ny satro-boninahitry ny fiainana. 
66N	2	11	0,00000	 Izay manan-tsofina aoka hihaino ny lazain'ny Fanahy amin'ny Eglizy: Izay mandresy dia tsy hosimban'ny fahafatesana faharoa. 
66N	2	12	0,00000	 Manorata koa ho an'ny anjelin'ny Eglizin'i Pergama: Izao no lazain'ilay manana ny sabatra marani-dany roa: 
66N	2	13	0,00000	 Fantatro ny itoeranao, dia eo amin'ny misy ny seza fiandrianan'i Satana; nefa mitana mafy ny anarako hianao, ka tsy nandà ny finoana ahy na dia tamin'ny andron'i Antipasy martiriko aza, izay lehilahy mahatoky ahy sy novonoina teo aminareo, dia teo amin'izay onenan'i Satana. 
66N	2	14	0,00000	 Manan-teny kely aminao anefa aho, fa ao aminao dia misy mitana ny fampianaran'i Balaama, izay nanome fo an'i Balàka hanisy fanafintohinana eo anoloan'ny zanak'Israely, mba hitarika azy hihinan-kena naterina tamin'ny sampy sy hijangajangana. 
66N	2	15	0,00000	 Toy izany koa, ao aminao dia misy olona manaraka fampianarana manahaka ny an'ny Nikolaita. 
66N	2	16	0,00000	 Koa mibebaha, fa raha tsy izany dia ho avy aminao faingana aho, ka hamely an'ireo amin'ny sabatry ny vavako. 
66N	2	17	0,00000	 Izay manan-tsofina aoka hihaino ny lazain'ny Fanahy amin'ny Eglizy. Izay mandresy dia homeko màna miafina, sady homeko vato fotsy misy anaram-baovao voasoratra tsy misy mahalala afa-tsy izay mandray azy ihany.
66N	2	18	0,00000	 Manorata koa ho an'ny anjelin'ny Eglizin'i Tiatira: Izao no lazain'ny Zanak'Andriamanitra, izay toy ny lelafo ny masony, ary ny tongony tahaka ny varahina manganohano:
66N	2	19	0,00000	 Fantatro avokoa ny asanao, ny finoanao, ny fitiavanao, ny fiantranao, ny fandeferanao, ary ny asanao farany dia be noho ny voalohany. 
66N	2	20	0,00000	 Manan-teny kely aminao anefa aho, satria i Jezabela ilay vehivavy manao azy ho mpaminany, avelanao hampianatra sy hanangoly ny mpanompoko hijangajanga sy hihinan-kena natolotra tamin'ny sampy. 
66N	2	21	0,00000	 Efa nomeko andro hibebahana izy, nefa tsy mety mibebaka amin'ny fijangajangany. 
66N	2	22	0,00000	 Ka indro hampandamahiko eo am-pandriana izy, ary hozoim-pahoriana lehibe izay mijangajanga aminy, raha tsy mibebaka amin'ny asa nampianarin-dravehivavy azy. 
66N	2	23	0,00000	 Hasiako amin'ny fahafatesana ny zanany, dia ho fantatry ny Eglizy rehetra fa izaho no mandinika ny voa sy ny fo, ary homeko araka ny asanareo avy hianareo rehetra. 
66N	2	24	0,00000	 Ary indreo hianareo mpino sisa any Tiatira, izay tsy manana izany fampianarana izany, sy izay rehetra tsy nahalala ireny antsoin'ny sasany hoe sain-dalin'i Satana ireny, dia izao kosa no lazaiko aminareo: Tsy hovesarako entana hafa hianareo, 
66N	2	25	0,00000	 fa tano mafy aloha izay anananareo, mandra-pihaviko. 
66N	2	26	0,00000	 Ary izay handresy ka haharitra amin'ny asako hatramin'ny farany, dia homeko fahefana amin'ny firenena; 
66N	2	27	0,00000	 hifehy azy amin'ny tehim-by izy, ary hanorotoro azy, toy ny vilany tany, 
66N	2	28	0,00000	 araka izay efa noraisiko tamin'ny Raiko, ary homeko azy ny kintana fitarika andro. 
66N	2	29	0,00000	 Izay manan-tsofina aoka hihaino ny lazain'ny Fanahy amin'ny Eglizy.
66N	3	1	0,00000	[HO AN'NY EGLIZY ANY SARDA - HO AN'NY EGLIZY ANY FILADELFIA - HO AN'NY EGLIZY ANY LAODISEA] Manorata koa ho an'ny anjelin'ny Eglizin'i Sarda: Izao no lazain'ilay manana ny Fanahy fiton'Andriamanitra sy ny kintana fito: Fantatro ny asanao; malaza hoe velona hianao, nefa maty. 
66N	3	2	0,00000	 Miambena, ary hamafiso ny sisa efa ho faty. Hitako fa tsy lavorary eo anatrehan'Andriamanitra ny asanao. 
66N	3	3	0,00000	 Koa tsarovy ny fampianarana noraisinao sy nohenoinao, dia tano izany, ka mibebaha. Fa raha tsy miambina hianao, dia ho avy ao aminao toy ny mpangalatra aho, ka tsy ho fantatrao izay ora hihaviako ao aminao. 
66N	3	4	0,00000	 Misy olona vitsy tsy nandoto ny fitafiany anefa aty aminao aty Sarda, ka ireo dia hiara-mandeha amiko mitafy lamba fotsy, satria mendrika. 
66N	3	5	0,00000	 Izay handresy dia hampitafina lamba fotsy toy izany koa; ary tsy hamono ny anarany ao amin'ny bokin'ny fiainana aho, fa hankalaza ny anarany eo anatrehan'ny Raiko, sy eo anatrehan'ny anjeliny. 
66N	3	6	0,00000	 Izay manan-tsofina aoka hihaino ny lazain'ny Fanahy amin'ny Eglizy.
66N	3	7	0,00000	 Manorata koa ho an'ny anjelin'ny Eglizin'i Filadelfia: Izao no lazain'ilay masina, ilay marina, ilay manana ny fanalahidin'i Davida, ilay mamoha, tsy misy mahahidy, ary manidy, tsy misy mahavoha:
66N	3	8	0,00000	 Fantatro ny asanao. Fa manan-kery kely ihany hianao, ka nitandrina ny teniko sy tsy nandà ny anarako; koa indro, varavarana mivoha tsy misy mahahidy no nataoko teo anoloanao. 
66N	3	9	0,00000	 Indro, atolotro anao ny sasany amin'ny sinagogan'i Satana, izay mihambo ho Jody, nefa tsy izy, fa mandainga; indro, hataoko tonga hiankohoka eo an-tongotrao izy ireo, dia ho fantany fa tia anao aho. 
66N	3	10	0,00000	 Ary noho hianao nitandrina ny teniko ny amin'ny fandeferana, izaho kosa hitandrina anao amin'ny andron'ny fakam-panahy, izay ho tonga amin'izao tontolo izao ho fitsapan-toetra ny mponina eto an-tany. 
66N	3	11	0,00000	 Indro, avy faingana aho; tano mafy izay anananao, mba tsy hisy haka ny satro-boninahitrao. 
66N	3	12	0,00000	 Izay handresy dia hataoko andry eo amin'ny tempolin'Andriamanitra, sady tsy hiala ao intsony; ary hosoratako eo aminy ny anaran'Andriamanitro, sy ny anaran'ny tanànan'Andriamanitro, dia Jerosalema vaovao, izay midina avy any an-danitra, avy amin'Andriamanitro, sy ny anarako vaovao. 
66N	3	13	0,00000	 Izay manan-tsofina aoka hihaino ny lazain'ny Fanahy amin'ny Eglizy.
66N	3	14	0,00000	 Manorata koa ho an'ny anjelin'ny Eglizin'i Laodisea: Izao no lazain'ny Amena, ilay Vavolombelona mahatoky sy marina, Fototry ny zava-boarin'Andriamanitra.
66N	3	15	0,00000	 Fantatro ny asanao: tsy mangatsiaka na mafana hianao: nefa aleo mangatsiaka na mafana hianao; 
66N	3	16	0,00000	 fa noho hianao matimaty, na hoe tsy mangatsiaka tsy mafana, dia efa haloan'ny vavako hianao. 
66N	3	17	0,00000	 Hianao mihambo hoe: mpanan-karena aho, nahazo fananam-be, tsy manan-java-mahory aho; kanjo tsy fantatrao, fa hianao dia olona ory, fadiranovana, mahantra, jamba, ary mitanjaka aza. 
66N	3	18	0,00000	 Koa manoro hevitra anao aho mba hividy amiko volamena voadio tamin'ny afo, dia hanan-karena hianao; sy fitafiana fotsy hitafianao, mba tsy hisehoan'ny henatrao noho ny fitanjahanao; ary ody maso hahosotrao ny masonao, dia hahiratra hianao. 
66N	3	19	0,00000	 Izay rehetra tiako no anariko sy faiziko; mazotoa àry, ka mibebaha. 
66N	3	20	0,00000	 Indro, mitsangana eo am-baravarana aho, sady mandondòna; ka raha misy mihaino ny feoko, sy mamoha ny varavarana, dia hiditra ao aminy aho, ka hiara-misakafo aminy, ary izy hiaraka amiko.
66N	3	21	0,00000	 Izay handresy dia hasaiko miara-mipetraka amiko eo amin'ny seza fiandrianako; toa ahy nandresy koa, ka miara-mipetraka amin'ny Raiko, eo amin'ny seza fiandrianany. 
66N	3	22	0,00000	 Izay manan-tsofina aoka hihaino ny lazain'ny Fanahy amin'ny Eglizy.
66N	4	1	0,00000	[FAHITANA MIALOHA - ANDRIAMANITRA EO AMIN'NY FIKETRAHANY - NY ANTI-DAHY 24 SY NY ZAVA-MANANA AINA 4] Taorian'izany, dia hitako fa indro nisy varavarana mivoha teny an-danitra; ary ilay feo voalohany efa reko, toy ny an'ny trompetra, dia niteny tamiko hoe: Miakara aty, dia hasehoko anao ny zavatra tsy maintsy ho avy any aoriana any. 
66N	4	2	0,00000	 Niaraka tamin'izay, dia voatsindrin'ny Fanahy aho, ka indro nisy seza fiandrianana niarina tany an-danitra, ary nisy nipetraka teo ambonin'ny seza fiandrianana. 
66N	4	3	0,00000	 Toy ny vato jaspa sy sardoana ny tarehin'ilay nipetraka; ary voahodidina avana miendrik'emeraoda ny seza fiandrianana.
66N	4	4	0,00000	 Nisy seza fiandrianana efatra amby roapolo nanodidina ilay seza fiandrianana anankiray, ka Anti-dahy efatra amby roapolo koa no nipetraka tambonin'ireo; fitafiana fotsy no nentiny, ary satro-boninahitra volamena no teny an-dohany. 
66N	4	5	0,00000	 Helatra sy feo aman-kotroka no nivoaka tamin'ilay seza fiandrianana, ary fanaovan-jiro fito mirehitra no teo anoloany, dia ny Fanahy fiton'Andriamanitra izany.
66N	4	6	0,00000	 Nisy toa ranomasina fitaratra miendri-kristaly teo anoloan'ilay seza fiandrianana, ary Zava-manana aina efatra feno maso avokoa ny anoloany sy an-damosiny no teo afovoany sy nanodidina azy. 
66N	4	7	0,00000	 Ilay Zava-manana aina voalohany moa toy ny liona, ny faharoa tahaka ny zanak'omby, ny fahatelo nanan-tava toy ny an'ny olona, ary ny fahefatra sahala amin'ny voromahery manidina. 
66N	4	8	0,00000	 Samy nanana elatra enina avy ireo Zava-manana aina efatra ireo, feno maso ny manodidina ny tenany sy ny tao anatiny, ary tsy nitsahatra izy ireo, fa nilaza andro aman'alina hoe: Masina, masina, masina ny Tompo Andriamanitra, mahefa ny zavatra rehetra, izay taloha sy ankehitriny ary ho avy. 
66N	4	9	0,00000	 Nony injay ireo Zava-manana aina manome haja amam-boninahitra sy saotra an'ilay mipetraka eo ambonin'ny seza fiandrianana sy velona mandrakizay mandrakizay, 
66N	4	10	0,00000	 ireo Anti-dahy efatra amby roapolo kosa dia miankohoka eo anoloan'ilay mipetraka amin'ny seza fiandrianana koa, sy mitsaoka an'ilay velona mandrakizay mandrakizay, ary manipy ny satro-boninahiny eo anoloan'ny seza fiandrianany, ka manao hoe: 
66N	4	11	0,00000	 Hianao, ry Tomponay sy Andriamanitray no mendrika handray ny haja amam-boninahitra ary fahefana, fa hianao no nahary ny zavatra rehetra, ary noho ny sitra-ponao ihany no nisiany sy naha-àry azy.
66N	5	1	0,00000	[ILAY BOKY NISY TOMBO-KASE FITO - NY NANKALAZANA NY ZANAK'ONDRY] Ary indro, hitako teny an-tànana an-kavanan'ilay mipetraka eo amin'ny seza fiandrianana boky voasoratra tao anatiny sy teo ivelany, voaisy tombo-kase fito.
66N	5	2	0,00000	 Dia indro, nisy anjely mahery anankiray niantso tamin'ny feo mafy hoe: Iza no mendrika hanokatra ny boky sy hamaha ny tombo-kaseny?
66N	5	3	0,00000	 Ary tsy nisy, na tany an-danitra, na tety an-tany, na tany ambanin'ny tany, nahasokatra na nahajery azy akory. 
66N	5	4	0,00000	 Koa nitomany mafy aho, fa tsy hita izay mendrika hanokatra ny boky sy hijery azy. 
66N	5	5	0,00000	 Dia hoy ny anankiray tamin'ny Anti-dahy tamiko: Aza mitomany, fa indro, efa nandresy ny Liona avy amin'ny fokon'i Jodà sy solofon'i Davida, ka hanokatra ny boky sy hamaha ny tombo-kaseny fito.
66N	5	6	0,00000	 Ary hitako, fa indro, teo afovoan'ny seza fiandrianana sy ny Zava-manana aina efatra, sy teo afovoan'ireo Anti-dahy, dia nisy Zanak'ondry nitsangana, tahaka ny voavono, nanan-tandroka fito sy maso fito, dia ny Fanahy fiton'Andriamanitra nirahina any amin'ny tany rehetra. 
66N	5	7	0,00000	 Dia tonga izy ka nandray ny boky teny an-tànan'ilay mipetraka eo ambonin'ny seza fiandrianana.
66N	5	8	0,00000	 Nony nandray ny boky izy, dia niankohoka teo anoloan'ny Zanak'ondry ny Zava-manana aina efatra sy ny Anti-dahy efatra amby roapolo, izay samy nanana lokanga sy lovia volamena feno zava-manitra, dia ny fivavahan'ny olon-masina izany. 
66N	5	9	0,00000	 Ary nanao hira vaovao izy ireo nanao hoe: Hianao no mendrika handray ny boky sy hamaha ny tombo-kaseny. Fa voavono hianao, ka ny rànao no nanavotanao ho an'Andriamanitra ny fokom-pirenena rehetra sy ny samihafa fiteny, mbamin'ny fanjakana sy ny firenena rehetra. 
66N	5	10	0,00000	 Nataonao fanjakana sy mpisorona ho an'Andriamanitra izy ireo, ka manjaka ety ambonin'ny tany. 
66N	5	11	0,00000	 Dia hitako, sady reko koa ny feon'anjely maro, manodidina ny seza fiandrianana sy ny Zava-manana aina ary ireo Anti-dahy, ka ny isany dia alinalina sy arivoarivo, 
66N	5	12	0,00000	 nanao tamim-peo mahery hoe: Ny Zanak'ondry izay voavono no mendrika handray ny fahefana, ny harena, ny fahendrena, ny hery, ny haja, ny voninahitra, ary ny saotra. 
66N	5	13	0,00000	 Ary reko ny voary rehetra any an-danitra sy ety an-tany ary any ambanin'ny tany, mbamin'izay any anaty ranomasina, sy ny zavatra rehetra ao anatin'ireo indray nilaza hoe: Ho an'ilay mipetraka eo amin'ny seza fiandrianana sy ho an'ny Zanak'ondry anie ny dera sy haja, ary ny voninahitra amam-pahefana mandrakizay mandrakizay! 
66N	5	14	0,00000	 Dia novalian'ny Zava-manana aina efatra hoe: Amena. Ary ny Anti-dahy efatra amby roapolo niankohoka nitsaoka an'ilay velona mandrakizay mandrakizay.
66N	6	1	0,00000	[SOKAFANA NY TOMBO-KASE EFATRA VOALOHANY - SOKAFANA NY FAHADIMY SY NY FAHENINA] Ary hitako fa nosokafan'ny Zanak'ondry ny iray tamin'ny tombo-kase fito; ka reko niteny toy ny kotro-baratra ny iray amin'ny Zava-manana aina efatra, nanao hoe: Avia hijery. 
66N	6	2	0,00000	 Dia nijery aho, ka indro nisy soavaly fotsy; ary ilay nitaingina azy dia nanana tsipìka, sy nomena satro-boninahitra, ary lasa toy ny mpandresy ndeha handresy.
66N	6	3	0,00000	 Nony nosokafany ny tombo-kase faharoa, dia reko ny Zava-manana aina faharoa nanao hoe: Avia hijery. 
66N	6	4	0,00000	 Dia nisy soavaly hafa mena kosa nivoaka, ary ilay nitaingina azy dia navela hanesotra ny fihavanana amin'ny tany, mba hifamonoan'ny olona, ka nomena sabatra lehibe izy.
66N	6	5	0,00000	 Nony nosokafany ny tombo-kase fahatelo, dia reko ny Zava-manana aina fahatelo nanao hoe: Avia hijery. Dia nijery aho, ka indro nisy soavaly mainty, ary ilay nitaingina azy dia nitana mizàna teny an-tànany. 
66N	6	6	0,00000	 Sady nisy toy ny feo koa reko avy tao afovoan 'ny Zava-manana aina efatra, nanao hoe: Denie iray ny varim-bazaha eran'ny fatam-bary; denie iray ny vary orja intelon'ny fatam-bary; ary aza manimba ny divay sy ny diloilo. 
66N	6	7	0,00000	 Nony nosokafany ny tombo-kase fahefatra, dia reko ny feon'ny Zava-manana aina fahefatra, nanao hoe: Avia hijery. 
66N	6	8	0,00000	 Dia nijery aho, ka indro nisy soavaly hatsatra, ary ilay nitaingina azy dia atao hoe i Fahafatesana, sady nanaraka azy ny Fonenan'ny maty. Nomena fahefana amin'ny ampahefatry ny tany izy ireo, hamono amin'ny mosary amam-tsabatra, sy amin'ny fahafatesana mbamin'ny biby masiaka ety an-tany. 
66N	6	9	0,00000	 Nony nosokafany ny tombo-kase fahadimy, dia hitako teo ambany otely ny fanahin'ireo novonoina noho ny tenin'Andriamanitra sy ny fanambaran'i Jeso izay nananany. 
66N	6	10	0,00000	 Ary niantso tamim-peo mahery izy ireo, nanao hoe: Ry Tompo masina sy marina ô! rahoviana re hianao vao hitsara sy hanadina ny ranay amin'ny mponina eny ambonin'ny tany? 
66N	6	11	0,00000	 Dia nomena akanjo fotsy iray avy izy ireo, sy nasaina hiandry kely aloha mandra-pahafenon'ny isan'ny mpanompo namany sy ny rahalahiny, izay hovonoina toa azy koa.
66N	6	12	0,00000	 Nony nosokafany ny tombo-kase fahenina, dia hitako, fa indro nisy horohoron-tany mafy, ary ny masoandro tonga mainty toy ny akanjo malailay volom-biby; ny volana manontolo nanjary toy ny rà; 
66N	6	13	0,00000	 ary ny kintan'ny lanitra niraraka tamin'ny tany, toy ny voan'aviavy manta mihintsana fa voahozongozon'ny rivotra mafy. 
66N	6	14	0,00000	 Ny lanitra niampirina toy ny horonan-taratasy, ary ny nosy amam-tendrombohitra rehetra nesorina tamin'ny toerany. 
66N	6	15	0,00000	 Ny mpanjakan'ny tany, ny lehibe sy ny mpifehy arivo, ny mpanan-karena sy ny olo-mahery, ary ny andevo sy ny olom-potsy dia nisitrika tany amin'ny zohy sy vaton'ny tendrombohitra, 
66N	6	16	0,00000	 ary nilaza tamin'ny tendrombohitra sy ny vatolampy hoe: Mianjerà aminay, ka afeno amin'ny tavan'ilay mipetraka eo amin'ny seza fiandrianana sy amin'ny fahatezeran'ny Zanak'ondry izahay; 
66N	6	17	0,00000	 fa tonga ny androm-pahatezerany lehibe, ka iza no mahajanona?
66N	7	1	0,00000	[NY HANAFAHANA AMIN'NY LOZA NY MPANOMPON'ANDRIAMANITRA VOAISY FITOMBOKA - NY HASAMBARANY RAHEFA TONGA ANY AN-DANITRA] Taorian'izany, nahita Anjely efatra aho, nitsangana tamin'ny vazan-tany efatra, nihazona ny rivotra efatra amin'ny tany mba tsy hisy rivotra hitsoka, na amin'ny tany, na amin'ny ranomasina, na amin'ny hazo iray akory.
66N	7	2	0,00000	 Dia nahita anjely iray hafa koa aho, niakatra avy amin'ny fiposahan'ny masoandro, nitana ny fitombok'Andriamanitra velona, ary niantso mafy an'ireo anjely efatra nasaina hanimba ny tany aman-dranomasina, 
66N	7	3	0,00000	 nanao hoe: Aza manimba ny tany na ny ranomasina na ny hazo, mandra-panisinay fitomboka eo amin'ny handrin'ny mpanompon'Andriamanitsika. 
66N	7	4	0,00000	 Ary reko ny isan'izay voaisy fitomboka tamin'ny fokon'Israely rehetra, ka efatra arivo sy efatra alina sy iray hetsy izy: 
66N	7	5	0,00000	 dia roa arivo sy iray alina voaisy fitomboka avy amin'ny fokon'i Joda; roa arivo sy iray alina avy amin'ny fokon'i Robena;roa arivo sy iray alina avy amin'ny fokon'i Gada; 
66N	7	6	0,00000	 roa arivo sy iray alina avy amin'ny fokon'i Asera; roa arivo sy iray alina avy amin'ny fokon'i Neftalý; roa arivo sy iray alina avy amin'ny fokon'i Manase; 
66N	7	7	0,00000	 roa arivo sy iray alina avy amin'ny fokon'i Simeona; roa arivo sy iray alina avy amin'ny fokon'i Levý; roa arivo sy iray alina avy amin'ny fokon'Isakara; 
66N	7	8	0,00000	 roa arivo sy iray alina avy amin'ny fokon'i Zabolona; roa arivo sy iray alina avy amin'ny fokon'i Josefa, ary roa arivo sy iray alina avy amin'ny fokon'i Benjamina no voaisy fitomboka.
66N	7	9	0,00000	 Nanaraka izany, dia nahita vahoaka be tsy azon'olona isaina aho, avy amin'ny firenena rehetra, sy ny fokom-pirenena ary ny fanjakana mbamin'ny samihafa fiteny rehetra, nitsangana teo anoloan'ny seza fiandrianana sy ny Zanak'ondry, miakanjo fotsy sy mitana sampan-drofia. 
66N	7	10	0,00000	 Niantso tamin'ny feo mahery izy ireo nanao hoe: An'Andriamanitra izay mipetraka eo amin'ny seza fiandrianana, sy ny Zanak'ondry ny famonjena! 
66N	7	11	0,00000	 Dia nitsangana nanodidina ny seza fiandrianana sy ireo Anti-dahy ary ny Zava-manana aina efatra ny anjely rehetra, ka niankohoka teo anoloan'ny seza fiandrianana, nitsaoka an'Andriamanitra, 
66N	7	12	0,00000	 nanao hoe: Amena! An'Andriamanitsika mandrakizay mandrakizay ny dera amam-boninahitra, ny fahendrena amam-pankasitrahana, ny haja amam-pahefana, ary ny hery!
66N	7	13	0,00000	 Tamin'izay, ny iray tamin'ireo Anti-dahy nanao tamiko hoe: Iza moa ireo miakanjo fotsy, ary avy aiza no nihaviany?
66N	7	14	0,00000	 Dia hoy ny navaliko azy: Hianao no mahalala, Tompoko. Ary hoy izy tamiko: Ireo no avy tamin'ny fampijaliana lehibe, nanasa sy namotsy ny akanjony tamin'ny ran'ny Zanak'ondry.
66N	7	15	0,00000	 Koa indreo izy eo anoloan'ny seza fiandrianan'Andriamanitra, namompo azy andro aman'alina ao an-tempoliny, ary hamponenin'ilay mipetraka eo amin'ny seza fiandrianana ao an-tranony.
66N	7	16	0,00000	 Tsy ho noana na hangetaheta intsony ireo, ary tsy hampaninona azy na hainandro na zava-mandoro hafa. 
66N	7	17	0,00000	 Fa ny Zanak'ondry, izay mipetraka eo afovoan'ny seza fiandrianana, no ho Mpiandry azy, sy hitondra azy ho amin'ny loharanon'aina, ary Andriamanitra no hamaoka ny ranomaso rehetra amin'ny masony.
66N	8	1	0,00000	[SOKAFANA NY TOMBO-KASE FAHAFITO - NY TROMPETRA FITO - ILAY ANJELY NITANA FANEMBOHANA - NY NITSÒFANA NY TROMPETRA SY NY NIPOAHAN'NY LOZA MARO] Nony nosokafan'ny Zanak'ondry ny tombo-kase fahafito, dia nisy fahanginana sahabo ho an-tsasak'adiny tany an-danitra.
66N	8	2	0,00000	 Nony afaka izay, dia nahita ireo Anjely fito mitsangana eo anatrehan'Andriamanitra aho, ary nomena trompetra fito izy ireo. 
66N	8	3	0,00000	 Dia indro koa nisy Anjely anankiray hafa, nitsangana teo anoloan'ny otely, nitana fanembohana volamena, ary nomena emboka manitra betsaka mba hanolotra ny vavaky ny olo-masina rehetra eo ambony otely volamena, izy eo anoloan'ny seza fiandrianan'Andriamanitra; 
66N	8	4	0,00000	 ary ny fofon'ny emboka manitra, avy amin'ny vavaky ny olo-masina, dia niakatra ho eo anatrehan'Andriamanitra avy amin'ny tànan'ny Anjely. 
66N	8	5	0,00000	 Ary nalain'ilay Anjely ny fanembohana, nofenoiny afo avy teo ambony otely, dia nazerany tamin'ny tany, ka nisy feo aman-kotroka sy tsela-baratra, sady nihorohoro ny tany.
66N	8	6	0,00000	 Ary niomana hitsoka ny trompetra ny Anjely fito izay nitondra ny trompetra fito.
66N	8	7	0,00000	 Dia nitsoka ny trompetra ny anjely voalohany, ka nisy havandra sy afo miharo ra nalatsaka tamin'ny tany, ary may ny ampahatelon'ny tany, may ny ampahatelon'ny hazo, may koa ny ahi-maitso rehetra. 
66N	8	8	0,00000	 Nitsoka ny trompetra indray ny anjely faharoa, dia nisy toa tendrombohitra mirehitra nazera tany anaty ranomasina, ka nanjary ra ny ampahatelon'ny ranomasina, 
66N	8	9	0,00000	 maty ny ampahatelon'ny zava-manana aina tao amin'ny ranomasina, ary levona ny ampahatelon'ny sambo. 
66N	8	10	0,00000	 Nitsoka ny trompetra koa ny anjely fahatelo, dia nisy kintana lehibe anankiray, mirehitra toy ny fanilo, nilatsaka avy any an-danitra, nianjera tamin'ny ampahatelon'ny ony, sy tamin'ny loharano. 
66N	8	11	0,00000	 Imangidy no anaran'io kintana io, ka tonga mangidy ny ampahatelon'ny rano, ary maro ny olona matin'ny rano, noho izy tonga mangidy.
66N	8	12	0,00000	 Nitsoka ny trompetra indray ny anjely fahefatra, dia voa ny ampahatelon'ny masoandro sy ny ampahatelon'ny volana ary ny ampahatelon'ny kintana, ka tonga maizina ny ampahatelon'ireo, tsy nazava intsony ny ampahatelon'ny andro, ary toraka izany koa ny alina.
66N	8	13	0,00000	 Nanaraka izany dia nijery aho, ary nandre feom-boromahery anankiray nanidina teny afovoan'ny lanitra, niantso tamin'ny feo mahery hoe: Loza, loza, loza ho an'izay monina eny ambonin'ny tany, noho ny feon'ny trompetra telo sisa izay efa hotsofin'ny anjely.
66N	9	1	0,00000	[NY TROMPETRA FAHADIMY - NY VALALA - NY TROMPETRA FAHENINA - NY MIARAMILA AN-TSOAVALY TSY HITA ISA] Dia nitsoka ny trompetra ny anjely fahadimy, ka hitako kintana anankiray avy any an-danitra, nilatsaka tety an-tany; nomena azy io ny fanalahidin'ny lavaka tsy hita noanoa. 
66N	9	2	0,00000	 Dia nosokafany ny lavaka tsy hita noanoa, ka setroka toy ny avy amin'ny memy lehibe no nipololotra avy any; maizin'ny setroka avy any an-davaka tery ny masoandro sy ny habakabaka. 
66N	9	3	0,00000	 Io setroka io indray, namoaka valala niely tety an-tany, sady nomena hery toy ny an'ny maingoka ety an-tany ireo, 
66N	9	4	0,00000	 ary norarana tsy hanimba ny ahitra amin'ny tany, na ny zava-maitso, na ny hazo, fa ny olona tsy manana ny fitombok'Andriamanitra teo an-kandriny ihany. 
66N	9	5	0,00000	 Tsy ny hamono azy anefa, fa ny hampanaintaina azy dimy volana no nasaina nataon'izy ireo, ary fanaintainana toy ny an'ny olona kekerin'ny maingoka no hafitsony azy; 
66N	9	6	0,00000	 ka hitady ny fahafatesana ny olona amin'izany andro izany, fa tsy hahita azy; ary haniry ny ho faty izy, fa handositra azy ny fahafatesana. 
66N	9	7	0,00000	 Ireo valala ireo dia nanahaka ny soavaly vonon-kiady; satro-boninahitra toa volamena no teny an-dohany; sahala amin'ny tavan'olona ny tavany; 
66N	9	8	0,00000	 tahaka ny volom-behivavy ny volony; ary mitovy amin'ny nifin-diona ny nifiny. 
66N	9	9	0,00000	 Ny fiarovan-tratran'izy ireo dia toy ny akanjo vy; ny fikopakopaky ny elany, sahala amin'ny fikotrokotroky ny kalesy tarihin-tsoavaly maro miriotra hiady; 
66N	9	10	0,00000	 ny rambony tahaka ny an'ny maingoka, sady nisy fitsindrona, ary ny rambony no nanan-kery hampanaintaina ny olona dimy volana. 
66N	9	11	0,00000	 Ny mpanjaka filohan'izy ireo, dia anjelin'ny lavaka tsy hita noanoa, izay atao hoe Abadona amin'ny teny hebrio, ary Apoliona amin'ny teny greka.
66N	9	12	0,00000	 Lasa izay ny loza voalohany; fa indro hisosoka koa ny loza roa sisa.
66N	9	13	0,00000	 Dia nitsoka ny trompetra ny anjely fahenina, ka inay nisy feo reko nivoaka avy tamin'ny zoro efatry ny otely volamena eo anatrehan'Andriamanitra, 
66N	9	14	0,00000	 nilaza tamin'ny anjely fahenina nitana ny trompetra hoe: Vahao ny anjely efatra mifatotra any Eofrata ony lehibe. 
66N	9	15	0,00000	 Dia novahana ireo anjely efatra izay efa voaoman-drahateo ho amin'ny ora sy andro ary volana sy taona voatendry, hamono ny ampahatelon'ny olona; 
66N	9	16	0,00000	 ary roanjato tapitrisa no isan'ny miaramila an-tsoavaly; fa nahare ny isany aho. 
66N	9	17	0,00000	 Ary toy izao no nahitako ny soavaly sy ny mpitaingina azy, tamin'ny fahitana: nivolon'afo sy hiasinta ary solifara ny fiarovan-tratran'ny mpitaingina azy, nilohan-diona ny lohan'ny soavaly, sady nivoaka afo aman-tsetroka sy solifara ny vavany. 
66N	9	18	0,00000	 Ary ireo loza telo nivoaka tamin'ny vavany ireo, dia ny afo sy ny setroka ary ny solifara, no nahafaty ny ampahatelon'ny olona; 
66N	9	19	0,00000	 fa amin'ny vavany sy ny rambony no misy ny herin'ny soavaly, satria toy ny menarana ny rambony sady manan-doha ka amin'izany no amelezany. 
66N	9	20	0,00000	 Tsy nibebaka hiala amin'ny asan-tànany anefa ny olona sisa tsy matin'ireo loza ireo, mba tsy hivavahany amin'ny demony sy ny sampy volamena sy volafotsy sy varahina ary vato aman-kazo, izay tsy mahajery na mahare na afa-mamindra akory; 
66N	9	21	0,00000	 tsy nisy nibebahany koa na ny vonoan'olona, na ny ody mahery, na ny fijangajangana, na ny halatra nataon'izy ireo.
66N	10	1	0,00000	[ILAY ANJELY TEO AMBONY RANOMASINA, SY NY BOKY ENY AN-TÀNANY] Dia nahita anjely mahery anankiray hafa koa aho, nidina avy any an-danitra ka rahona no nitafiany, avana no teo ambony lohany, tahaka ny masoandro ny tarehiny, ary sahala amin'ny andry afo ny tongony. 
66N	10	2	0,00000	 Nitana boky kely nivelatra teny an-tànany izy; ny tongony an-kavanana moa natsatony tamin'ny ranomasina, ary ny an-kavia kosa tamin'ny tany; 
66N	10	3	0,00000	 niantso tamin'ny feo mahery toy ny fieron'ny liona izy, ka vao niantso izy dia nandefa ny feony ny kotrokorana fito. 
66N	10	4	0,00000	 Nony nandre ny feon-kotrokorana fito aho, dia ndeha hanoratra, kanjo nandre feo avy any an-danitra nanao tamiko hoe: Asio tombo-kase ny voalazan'ny kotrokorana fito, fa aza soratana.
66N	10	5	0,00000	 Tamin'izay ilay anjely hitako nitsangana teo ambony ranomasina sy teo ambonin'ny tany dia nanandratra ny tànany an-kavanana tany an-danitra, 
66N	10	6	0,00000	 ka nianiana tamin'ilay velona mandrakizay mandrakizay, dia ilay nahary ny lanitra mbamin'izay ao aminy, sy ny tany mbamin'izay ao aminy ary ny ranomasina mbamin'izay ao aminy, fa tsy hisy andro intsony; 
66N	10	7	0,00000	 fa amin'ny andro hampandrenesan'ny anjely fahafito ny feony, amin'ny fitsofana ny trompetra, dia ho tanteraka ny misterin'Andriamanitra, araka ny nampilazainy ny mpaminany mpanompony.
66N	10	8	0,00000	 Ary niteny tamiko indray ilay feo reko avy any an-danitra, nanao hoe: Mandehana alao ny boky kely mivelatra eny an-tànan'ilay anjely mitsangana eo ambonin'ny ranomasina sy ny tany. 
66N	10	9	0,00000	 Dia nankany amin'ilay anjely aho sy nilaza taminy hanome ahy ny boky, ka hoy ny navaliny ahy: Raiso ka atelemo izy; hangidy izy ao an-kibonao, nefa ho mamy toy ny tantely eo am-bavanao. 
66N	10	10	0,00000	 Noraisiko ny boky teny an-tànan'ilay anjely, dia nateliko avokoa, ka mamy toy ny tantely izy tao am-bavako, fa nony nateliko kosa, dia tsaroako nangidy tao an-kiboko. 
66N	10	11	0,00000	 Tamin'izay dia nisy nilaza tamiko hoe: Olona maro sy firenena maro sy fiteny samihafa ary mpanjaka maro koa no tsy maintsy mbola haminanianao.
66N	11	1	0,00000	[NY VAVOLOMBELONA ROA - NY FAMONOANA AZY SY NY HITSANGANANY AMIN'NY MATY - NY TROMPETRA FAHAFITO - VOHANA NY TEMPOLIN'ANDRIAMANITRA ANY AN-DANITRA] Ary nomena volotara toy ny tehina aho, dia nisy nilaza tamiko hoe: Mitsangàna, refeso ny tempolin'Andriamanitra, sy ny otely, mbamin'izay mivavaka ao. 
66N	11	2	0,00000	 Avelao anefa fa aza refesina ny efi-trano fidirana ivelan'ny tempoly, satria efa nomena ny jentily io, ka hanitsaka ny tanàna masina roa amby efapolo volana izy. 
66N	11	3	0,00000	 Ary ny Vavolombeloko roa, dia homeko hery haminany enim-polo amby roan-jato sy arivo andro; akanjo malailay no hiakanjoany. 
66N	11	4	0,00000	 Izy ireo no fototr'oliva roa sy fanaovan-jiro roa, izay mitsangana eo anatrehan'ny Tompon'ny tany. 
66N	11	5	0,00000	 Ka raha misy te-hanisy ratsy azy ireo, dia hisy afo mivoaka avy any am-bavany handevona ny fahavalony, ary hovonoina toy izany avokoa izay mitady hamely azy. 
66N	11	6	0,00000	 Manam-pahefana hanidy ny lanitra izy ireo, mba tsy hilatsahan'ny ranonorana amin'ny andro haminaniany; sady manam-pahefana amin'ny rano koa izy, ka mahova azy ho rà, sy hamely ny tany amin'ny loza rehetra isaky ny te-hanao izany izy.
66N	11	7	0,00000	 Ary rahefa vita ny fanambaran'izy ireo, dia hiady aminy ilay Biby hiakatra avy amin'ny lavaka tsy hita noanoa, ka haharesy azy sy hahafaty azy; 
66N	11	8	0,00000	 ary ny fatiny dia hiampatra eo an-kianjan'ny tanàna lehibe izay atao amin'ny teny an'ohatra hoe: Sodoma sy Ejipta, eo amin'ilay namantsihana ny Tompony tamin'ny hazo fijaliana.
66N	11	9	0,00000	 Olona samihafa firenena sy foko sy fiteny ary fanjakana no hijery ny fatiny miampatra eo, hateloan'andro sy tapany, fa tsy havelany halevina any am-pasana izy ireo. 
66N	11	10	0,00000	 Hifaly ny mponina ety ambonin'ny tany noho ny amin'izy ireo; hiara-miravoravo sy hifanati-javatra izy ireo, fa nampijaly ny mponina tety an-tany ireo mpaminany roa ireo. 
66N	11	11	0,00000	 Nony afaka hateloana sy tapany anefa, dia nisy fanahin'aina avy amin'Andriamanitra, niditra tamin'ireo faty ireo, ka nijoro tamin'ny tongony izy, ary raiki-tahotra mafy izay nahita azy. 
66N	11	12	0,00000	 Sady injay koa nisy feo avy any an-danitra nanao taminy hoe: Miakara aty. Dia niakatra any an-danitra tao anatin'ny rahona, sy teo anatrehan'ny fahavalony izy ireo. 
66N	11	13	0,00000	 Ary tamin'izany ora izany, dia nisy horohoron-tany mafy, ka nirodana ny ampahafolon'ny tanàna, ary olona fito arivo no matin'izany horohoron-tany izany. Raiki-tahotra ny olona sisa ka nanome voninahitra ny Andriamanitry ny lanitra.
66N	11	14	0,00000	 Lasa ny loza faharoa; indro hisosoka faingana ny loza fahatelo.
66N	11	15	0,00000	 Dia nitsoka ny trompetra ny anjely fahafito, ka nisy feo mahery avy any an-danitra nanao hoe: Lasan'ny Tompontsika sy ny Kristiny ny fanjakan'izao tontolo izao, ka hanjaka mandrakizay mandrakizay izy.
66N	11	16	0,00000	 Tamin'izay ireo Anti-dahy efatra amby roapolo, nipetraka tamin'ny seza fiandrianany teo anatrehan'Andriamanitra, dia niankohoka nitsaoka an'Andriamanitra, 
66N	11	17	0,00000	 nanao hoe: Misaotra anao izahay, Tompo ô, Andriamanitra tsitoha izay ankehitriny sy taloha, fa naneho ny herinao lehibe hianao, ka manjaka izao. 
66N	11	18	0,00000	 Nisarangotra ny firenena, fa tonga ny fahatezeranao, sy ny fotoana hitsarana ny maty, mba hanomezana valisoa ny mpanomponao, dia ny mpaminany, sy ny olo-masina mbamin'izay natahotra ny anaranao, na kely na lehibe, ary mba hamerezana izay nanimba ny tany.
66N	11	19	0,00000	 Dia novohana ny tempolin'Andriamanitra any an-danitra, ka niseho teo anatin'ny tempoliny ny fiaran'ny fanekena; ary nisy tselatra sy tabataba ary kotro-baratra sy horohoron-tany mbamin'ny havandra vaventy.
66N	12	1	0,00000	[NY FAMANTARANA LEHIBE FITO - NY VOALOHANY: ILAY VEHIVAVY SY NY DRAGONA - AZERA AMIN'NY TANY NY DRAGONA, DIA MANENJIKA AN-DRAVEHIVAVY] Nony inona, nisy famantarana lehibe niseho teny an-danitra, dia Vehivavy anankiray nitafy masoandro, ny volana no teo an-tongony, kintana roa ambin'ny folo no satro-boninahitra teny an-dohany. 
66N	12	2	0,00000	 Bevohoka izy, sady nihetsi-jaza, ka nitaraina noho ny fanaintainam-piterahana.
66N	12	3	0,00000	 Ary nisy famantarana hafa koa niseho teny an-danitra, dia Dragona mena lehibe anankiray nitranga tampoka, fito ny lohany, folo ny tandrony, ary satro-boninahitra fito no teny an-dohany. 
66N	12	4	0,00000	 Nofinaokany tamin'ny rambony ny ampahatelon'ny kitan'ny lanitra ka nazerany tamin'ny tany. Dia nijoro teo anoloan-dRavehivavy hiteraka izy mba handrapaka ny Zanany, raha vao teraka. 
66N	12	5	0,00000	 Tera-dahy Ravehivavy, ary io Zanany io no hifehy ny firenena rehetra amin'ny tsora-by, ka nakarina ho any amin'Andriamanitra eo anilan'ny seza fiandrianany. 
66N	12	6	0,00000	 Fa Ravehivavy kosa nandositra nankany an'efitra, fa any no nanamboaran'Andriamanitra toerana ho azy, mba hamelomana azy mandritra ny enim-polo amby roan-jato sy arivo andro. 
66N	12	7	0,00000	 Ary nisy ady tany an-danitra: Misely sy ny anjeliny moa niady tamin'ny Dragona; ny Dragona sy ny anjeliny koa namely, 
66N	12	8	0,00000	 fa tsy nahomby, sady tsy nahazo nitoetra tany an-danitra intsony; 
66N	12	9	0,00000	 ka nazera ity Dragona lehibe, dia ilay menarana antitra atao hoe demony sy Satana, izay mamitaka izao tontolo izao; ny tenany moa nazera tamin'ny tany, ny anjeliny koa nazera niaraka aminy. 
66N	12	10	0,00000	 Dia nandre feo mahery tany an-danitra aho, nanao hoe: Ankehitriny dia an'Andriamanitra ny famonjena sy ny hery ary ny fanjakana; an'ny Kristiny koa ny fahefana; fa efa voazera ilay mpiampanga ny rahalahintsika, dia ilay miampanga azy andro aman'alina eo anatrehan'Andriamanitsika. 
66N	12	11	0,00000	 Nandresy azy ireo koa ny rahalahintsika noho ny ran'ny Zanak'ondry sy ny teny nambarany ary ny tsy fitandroany ny ainy na dia ho faty aza izy. 
66N	12	12	0,00000	 Koa mifalia, ry lanitra, mbaminareo monina ao aminy. Fa loza ho anareo kosa, ry tany aman-dranomasina, fa navarina any aminareo ny demony, misafoaky ny hatezerana lehibe, satria fantany fa kely sisa ny androny. 
66N	12	13	0,00000	 Nony hitan'ilay Dragona fa voazera amin'ny tany izy, dia ilay Vehivavy tera-dahy no nenjehiny. 
66N	12	14	0,00000	 Nomena ela-boromahery lehibe roa anefa Ravehivavy, mba hanidinany ho any an'efitra amin'ny fitoerany, izay namelomana azy fotoana iray, sy fotoana roa, ary antsasaky ny fotoana, mba tsy hahitan'ilay menarana azy. 
66N	12	15	0,00000	 Dia nandefa rano toy ny ony avy amin'ny vavany ilay menarana, hankany amin-dRavehivavy, mba hipaohan'ny ony azy. 
66N	12	16	0,00000	 Kanjo novonjen'ny tany kosa Ravehivavy, fa nivava ny tany, dia nitelina ny ony nalefan'ilay Dragona tamin'ny vavany. 
66N	12	17	0,00000	 Tezitra tamin-dRavehivavy ny Dragona, ka any amin'ny zanany sisa mitandrina ny didin'Andriamanitra sy maharitra amin'ny fanambaran'i Jeso no nifotrohany niadiana; 
66N	12	18	0,00000	 dia teny amin'ny fasi-dranomasina izy no nitsatoka.
66N	13	1	0,00000	 Rahefa izany, dia nahita Biby anankiray niakatra avy amin'ny ranomasina aho; fito ny lohany, folo ny tandrony, satro-boninahitra folo no teny an-tandrony, ary anarana fanevatevana an'Andriamanitra no tamin'ny lohany.
66N	13	2	0,00000	 Sahala amin'ny leoparda ilay Biby hitako; toy ny tongotr'orsa ny tongony, tahaka ny vavan-diona ny vavany. Nomen'ilay Dragona azy ny heriny sy ny seza fiandrianany ary fahefana lehibe. 
66N	13	3	0,00000	 Toa voan'ny ratra mahafaty ny lohany iray, nefa sitrana ihany ilay fery saika nahafaty azy, ary gaga ny tany rehetra, ka sady nanaraka azy 
66N	13	4	0,00000	 no nitsaoka ny Dragona izay nanome fahefana ny Biby, sy nitsaoka ny Biby koa, nanao hoe: Iza moa no tahaka ny Biby, ary iza no mahady aminy? 
66N	13	5	0,00000	 Ary nomena vava mitsaontsaona sy manevateva an'Andriamanitra izy, sady nomena fahefana hanaram-po roa amby efa-polo volana. 
66N	13	6	0,00000	 Dia nanokatra ny vavany izy, ka nanevateva an'Andriamanitra sy nanevateva ny anarany mbamin'ny tranolainy, sy ireo monina any an-danitra. 
66N	13	7	0,00000	 Nomena fahefana hiady amin'ny olo-masina sy handresy ireo koa izy; ary nomena fahefana tamin'ny foko rehetra, sy ny fanjakana mbamin'ny samihafa fiteny sy ny firenena rehetra. 
66N	13	8	0,00000	 Dia hitsaoka azy ny mponina eto an-tany rehetra, izay tsy mba voasoratra anarana teo amin'ny bokin'ny fiainan'ny Zanak'ondry, ilay voavono hatramin'ny nanorenana izao tontolo izao. 
66N	13	9	0,00000	 Izay manan-tsofina aoka hihaino. 
66N	13	10	0,00000	 Izay tokony ho amin'ny fahababoana, dia mankany amin'ny fahababoana; izay mamono amin'ny sabatra tsy maintsy hovonoina amin'ny sabatra. Toy izany no fandeferana sy finoan'ny olo-masina. 
66N	13	11	0,00000	 Dia nahita Biby anankiray hafa koa aho, niakatra avy amin'ny tany; roa toy ny an'ny zanak'ondry ny tandrony, ary niteny toy ny dragona izy. 
66N	13	12	0,00000	 Nampiasainy avokoa ny fahefan'ilay Biby voalohany eo anatrehany, ary nampivavahiny tamin'ilay Biby voalohany, sitrana tamin'ny fery saiky nahafaty azy, ny tany mbamin’ izay monina ao aminy. 
66N	13	13	0,00000	 Nanao fahagagana lehibe teo imason'ny olona izy hatramin'ny nampidinana afo avy any an-danitra ho ety an-tany aza; 
66N	13	14	0,00000	 ary namitaka ny mponina amin'ny tany tamin'ny fahagagana nomena hataony teo anatrehan'ny Biby, nasainy nanao sarin'ilay Biby naratry ny sabatra nefa velona ihany ny mponina eto an-tany; 
66N	13	15	0,00000	 sady navela hanisy aina ny sarin'ny Biby izy, sy hampiteny azy, ary hampamono izay rehetra tsy mivavaka amin'ny sarin'ny Biby. 
66N	13	16	0,00000	 Ny olona rehetra, na kely na lehibe, na mpanan-karena na mahantra, na olom-potsy na andevo, dia nasainy nasiana marika tamin'ny tànany an-kavanana na tamin'ny handriny avokoa; 
66N	13	17	0,00000	 mba tsy hisy hahazo hividy na hivarotra afa-tsy izay voaisy mariky ny anaran'ny Biby, na ny isan'ny anarany. 
66N	13	18	0,00000	 Eto no ilàna fahendrena! Ka aoka izay manan-tsaina hamantatra ny isan'ny Biby, fa isa milaza olona izany, ary enina amby enim-polo sy enin-jato izany isa izany.
66N	14	1	0,00000	[NY FAMANTARANA FAHEFATRA - NY ZANAK'ONDRY SY NY MPANARAKA AZY - NY FAMANTARANA FAHADIMY - IREO ANJELY TELO MPITORY NY FITSARAN'ANDRIAMANITRA - NY FAMANTARANA FAHENINA - NY ZANAK'OLONA SY IREO ANJELY EFA HIJINJA] Nijery indray aho, ka indro nitsangana teo an-tendrombohitr'i Siona ny Zanak'ondry; olona efatra arivo sy efatra alina sy iray hetsy no nanaraka azy, ary voasoratra teo an-kandrin'ireo ny anarany sy ny anaran-dRainy. 
66N	14	2	0,00000	 Dia nandre feo avy any an-danitra aho, tahaka ny firohondrohon'ny ranobe sy ny feon-kotro-baratra mafy; ary ny feony izay reko dia toy ny konsertry ny mpitendry harpa mitendry harpa. 
66N	14	3	0,00000	 Nihira toa hira vaovao izy ireo, teo anoloan'ny seza fiandrianana sy ny Zava-manana aina efatra ary teo anatrehan'ireo Anti-dahy; ka tsy nisy nahazo nanao izany hira izany, afa-tsy izy efatra arivo sy efatra alina sy iray hetsy ireo, izay navotana ho afaka amin'ny tany. 
66N	14	4	0,00000	 Ireo no tsy nandoto tena tamin'ny vehivavy, fa virjiny izy. Ireo no manaraka ny Zanak'ondry na aiza na aiza alehany. Ireo no navotana avy amin'ny olona, ho santatra ho an'Andriamanitra sy ny Zanak'ondry; 
66N	14	5	0,00000	 ary tsy misy lainga eo am-bavan'izy ireo, fa tsy manan-tsiny izy. 
66N	14	6	0,00000	 Dia nahita anjely anankiray hafa koa aho, nanidina teo afovoan'ny lanitra, nitondra ny Evanjely mandrakizay, hotoriny amin'ny mponina eto an-tany, dia amin'ny firenena rehetra, sy amin'ny foko aman-tsamihafa fiteny, mbamin'ny fanjakana rehetra. 
66N	14	7	0,00000	 Izao no nambarany tamin'ny feo mahery: Matahora an'Andriamanitra; omeo voninahitra izy, fa tonga ny andro fitsarany. Mitsaoha an'ilay nahary ny lanitra sy ny tany, mbamin'ny ranomasina sy ny loharano.
66N	14	8	0,00000	 Nanaraka an'io, dia nisy anjely anankiray hafa nanao hoe: Rava, rava, Babilona lehibe, ilay nampisotro ny firenena rehetra ny divaim-pahatezerana tamin'ny fijangajangany.
66N	14	9	0,00000	 Ary nisy anjely fahatelo nanaraka ireo koa, nanao tamin'ny feo mahery hoe: Raha misy mivavaka amin'ny Biby sy ny sariny, ka mandray ny mariny eo amin'ny handriny, na eo amin'ny tànany, 
66N	14	10	0,00000	 dia izy no hisotro ny divain'ny fahaviniran'Andriamanitra, izay naidina ao amin'ny kapoaky ny fahatezerany tsy misy famahony; sady hampijalin'ny afo aman-tsolifara eo anatrehan'ny anjely masina sy ny Zanak'ondry. 
66N	14	11	0,00000	 Ary hiakatra mandrakizay mandrakizay ny setroky ny fijalian'izy ireo, ka tsy hahita hianinana na andro na alina izay nivavaka tamin'ny Biby sy ny sariny, ary izay nandray ny mariky ny anarany.
66N	14	12	0,00000	 Fa indro kosa ny valin'ny fandeferan'ny olo-masina, izay nitandrina ny didin'Andriamanitra sy ny finoana an'i Jeso. 
66N	14	13	0,00000	 Ary nandre feo avy any an-danitra aho, nanao hoe: Soraty: Sambatra hatramin'izao ny maty izay maty ao amin'ny Tompo. Eny, hoy ny Fanahy, aoka hiala sasatra amin'ny asany izy, fa ny asany hanaraka azy.
66N	14	14	0,00000	 Dia nijery aho, ka indro nisy rahona fotsy, ary teo amboniny nisy olona nipetraka sahala amin'ny Zanak'olona; satro-boninahitra volamena no teny an-dohany, antsy fijinjana maranitra no teny an-tànany. 
66N	14	15	0,00000	 Ary nisy anjely iray koa nivoaka avy ao amin'ny tempoly, niantso tamin'ny feo mahery, ka nanao tamin'ilay nipetraka tambonin'ny rahona hoe: Alefaso ny antsy fijinjanao, ka mijinjà, fa tonga ny taom-pinjinjana, satria masaka ny vokatry ny tany. 
66N	14	16	0,00000	 Dia nalefan'ilay nipetraka tamin'ny rahona teny amin'ny tany ny antsy fijinjàny, ka voanjinja ny tany.
66N	14	17	0,00000	 Nisy anjely anankiray hafa koa, nivoaka avy teo amin'ny tempoly any an-danitra, nitana antsy fijinjàna maranitra koa. 
66N	14	18	0,00000	 Dia nivoaka avy eo amin'ny otely ity anjely manam-pahefana amin'ny afo, niantso tamin'ny feo mahery, ka nilaza tamin'ilay nitana antsy fijinjàna maranitra hoe: Alefaso ny antsy fijinjànao, ka otoazy ny sampahom-boaloboka eny amin'ny tanim-boaloboky ny tany, fa efa masaka ny voany. 
66N	14	19	0,00000	 Dia nalefan'ilay anjely tany amin'ny tany ny antsy fijinjàny, ka notoazany ny voaloboky ny tany, ary natsipiny tao anatin'ny famiazana lehibe, dia ny fahatezeran'Andriamanitra izany. 
66N	14	20	0,00000	 Nohosena teny ivelan'ny tanàna ny famiazana, ka ra nahadifotra hatramin'ny vin-damboridin-tsoavaly no nivoaka avy ao, sy nitobaka hatramin'ny enin-jato sy arivo stady.
66N	15	1	0,00000	[NY FAMANTARANA FAHAFITO - IREO ANJELY FITO MITONDRA LOZA FITO - NY KAPOAKA FITO FENO NY FAHATEZERAN'ANDRIAMANITRA] Rahefa izany, dia nahita famantarana hafa sady lehibe no mahagaga tany an-danitra aho, dia anjely fito nitondra loza fito farany, fa amin'ireo no hanaperana ny fahatezeran'Andriamanitra. 
66N	15	2	0,00000	 Ary nahita toa ranomasina fitaratra miharo afo aho; ka izay nandresy ny Biby sy ny sariny ary ny isan'ny anarany no nitsangana teo amoron'io ranomasina fitaratra io, mitana ny harp'Andriamanitra. 
66N	15	3	0,00000	 Ny hiran'i Moizy mpanompon'Andriamanitra sy ny hiran'ny Zanak'ondry no nohirain'izy ireo, ka hoy izy: Lehibe sy mahagaga ny asanao, ry Tompo, Andriamanitra tsitoha! Marina sy mahitsy ny lalànao, ry Mpanjakan'ny taona mandrakizay!
66N	15	4	0,00000	 Iza no tsy hatahotra sy hankalaza ny anaranao, Tompo ô? Fa hianao irery no masina, ka ho avy hiankohoka eo anatrehanao ny firenena rehetra, satria niseho miharihary ny fitsaranao!
66N	15	5	0,00000	 Taorian'izany, indro hitako novohana ny tempoly nisy tranolain'ny fanambarana tany an-danitra, 
66N	15	6	0,00000	 ka nivoaka avy tao amin'ny tempoly ny anjely fito nitondra ny loza fito; niakanjo rongonim-bazaha fotsy mamirapiratra izy ireo, ary nihetra fehin-kibo volamena nanodidina ny tratrany. 
66N	15	7	0,00000	 Dia natolotry ny iray amin'ny Zava-manana aina efatra ny anjely fito ireto kapoaka volamena fito feno ny fahatezeran'Andriamanitra, izay velona mandrakizay mandrakizay, 
66N	15	8	0,00000	 ka feno setroka avy amin'ny voninahitr'Andriamanitra sy ny heriny ny tempoly; ary tsy nisy afa-niditra tao amin'ny tempoly mandra-pahatapitry ny loza fito nentin'ny anjely fito.
66N	16	1	0,00000	[ARARAKA NY AO AMIN'NY KAPOAKA FITO] Ary nandre feo mahery avy tao amin'ny tempoly aho, nilaza tamin'ny anjely fito hoe: Mandehana araraho amin'ny tany ny ao amin'ny kapoaka fito, feno ny fahatezeran'Andriamanitra. 
66N	16	2	0,00000	 Dia nandeha ny voalohany, nandraraka ny tao anaty kapoakany tamin'ny tany, ka nisy vay ratsy sady nampijaly mafy namely ny olona izay nisy ny mariky ny Biby sy izay nivavaka tamin'ny sariny. 
66N	16	3	0,00000	 Nandraraka ny tao anaty kapoakany tamin'ny ranomasina koa ny anjely faharoa, dia tonga tahaka ny ràn'olona maty ny ranomasina, ka maty avokoa ny zava-manana aina rehetra tao anatiny. 
66N	16	4	0,00000	 Nandraraka ny tao anaty kapoakany tamin'ny ony sy ny loharano koa ny anjely fahatelo, dia tonga ra ny rano.
66N	16	5	0,00000	 Ary reko ny anjelin'ny rano nanao hoe: Marina hianao izay ankehitriny sy taloha, ary masina hianao izay nitsara toy izao.
66N	16	6	0,00000	 Fa nandatsaka ny ran'ny olo-masina sy ny mpaminany izy ireo, ka tandrifiny raha ra kosa no nomenao hosotroiny.
66N	16	7	0,00000	 Dia nisy hafa tao amin'ny otely reko nanao hoe: Eny, ry Tompo, Andriamanitra tsitoha! marina sy ara-drariny ny fitsaranao.
66N	16	8	0,00000	 Nandraraka ny tao anaty kapoakany tamin'ny masoandro koa ny anjely fahefatra, dia nasaina nandoro ny olona tamin'ny afo io,
66N	16	9	0,00000	 ka main'ny afo mafy indrindra ny olona; nefa ny manevateva ny anaran'Andriamanitra, izay manam-pahefana amin'ireny loza ireny no nataony, fa tsy ny mibebaka mba hanome voninahitra azy Tompo.
66N	16	10	0,00000	 Nandraraka ny tao anaty kapoakany tamin'ny seza fiandrianan'ny Biby koa ny anjely fahadimy, dia tonga maizina ny fanjakany ka nanaikitra ny lelany ny olona noho ny fijaliany;
66N	16	11	0,00000	 nefa ny manevateva an'Andriamanitra noho ny fijaliany sy ny feriny no nataony, fa tsy ny mibebaka tamin'ny asany.
66N	16	12	0,00000	 Nandraraka ny tao anaty kapoakany tamin'i Eofrata, ony lehibe koa, ny anjely fahenina, dia naharítra ny ranony, mba hisy làlan-kalehan'ny mpanjaka avy any atsinanana.
66N	16	13	0,00000	 Dia nisy fanahy maloto telo, hoatra ny sahona, hitako nivoaka avy any am-bavan'ny Dragona, sy avy any am-bavan'ny Biby, ary avy any am-bavan'ny mpaminany sandoka. 
66N	16	14	0,00000	 Fanahin'ny demony ireo, ary manao fahagagana sy mankany amin'ny mpanjakan'ny tany rehetra, mba hamory azy ho amin'ilay andro lehiben'Andriamanitra tsitoha.
66N	16	15	0,00000	 Indro, avy toy ny mpangalatra aho. Sambatra izay miambina sy mitana ny fitafiany, fandrao mandeha miboridana izy ka ho hita ny fahamenarany. 
66N	16	16	0,00000	 Ary any amin'ny fitoerana atao amin'ny teny hebrio hoe: Armagedòna no namoriana azy ireo. 
66N	16	17	0,00000	 Rahefa izany, nandraraka ny teo anaty kapoakany tamin'ny rivotra ny anjely fahafito, dia nisy feo mahery nivoaka avy tao amin'ny tempoly, teo amin'ny seza fiandrianana, nanao hoe: Vita. 
66N	16	18	0,00000	 Ka nisy tselatra sy feo ary kotro-baratra mbamin'ny horohoron-tany; tsy mbola nisy horohoron-tany mafy hoatra izany na oviana na oviana, hatrizay nisian'ny olona tety ambonin'ny tany. 
66N	16	19	0,00000	 Nivaky telo tery ny tanàna lehibe, nirodana avokoa ny vohitry ny firenena maro; ary notsarovan'Andriamanitra i Babilona lehibe, mba hampisotroany azy ny kapoakan-divain'ny fahatezerany mirehitra. 
66N	16	20	0,00000	 Ny nosy, nandositra daholo; ny tendrombohitra, tsy hita intsony, 
66N	16	21	0,00000	 ary ny olona nilatsahan'ny havandra vaventy be avy any an-danitra sahabo ho lanjan-talenta iray ny iray, ka nanevateva an'Andriamanitra izy ireo, noho ny loza avy amin'ny havandra, fa loza lehibe loatra izany.
66N	17	1	0,00000	[ILAY VEHIVAVY JANGA MALAZA, DIA BABILONA LEHIBE - NY LOHA FITO SY NY TANDROKA FOLON'ILAY BIBY ITAINGENAN-DRAVEHIVAVY] Dia nanatona ahy ny iray tamin'ny anjely fito, ka nanao tamiko hoe: Avia, fa hasehoko anao ny fitsarana ilay Vehivavy janga malaza, mipetraka amin'ny rano lehibe maro, 
66N	17	2	0,00000	 izay nijangajangan'ny mpanjakan'ny tany, sy nahamamo ny mponina ambonin'ny tany tamin'ny divain'ny fijangajangany. 
66N	17	3	0,00000	 Dia nentiny am-panahy nankany an'efitra aho, ka inty Vehivavy nitaingina Biby mivolon-jaky, feno anarana fanevatevana an'Andriamanitra, fito loha sy folo tandroka, no hitako. 
66N	17	4	0,00000	 Lamba volom-parasy sy jaky no nitafian-dRavehivavy, volamena sy vato soa ary voahangy no niravahany, ary kapoaka volamena feno zava-betaveta no teny an-tànany, dia ny zava-maloton'ny fijangajangany izany. 
66N	17	5	0,00000	 Nisy anarana, dia anarana miafin-kevitra voasoratra teo an-kandriny, nanao hoe: Babilona lehibe, Renin'ny fijangajangana sy ny zava-betaveta amin'ny tany. 
66N	17	6	0,00000	 Hitako fa mamon'ny ran'ny olo-masina sy ny ran'ny martirin'i Jeso io Vehivavy io, ka gaga loatra aho nahita azy. 
66N	17	7	0,00000	 Ary hoy ilay anjely tamiko: Nahoana no gaga hianao? Indro hasehoko anao ny hevi-miafin'ilay Vehivavy sy ny Biby fito loha manan-tandroka folo.
66N	17	8	0,00000	 Ny Biby, ilay efa hitanao, dia teo ihany, ary tsy eo izao, nefa efa hiakatra avy amin'ny lavaka tsy hita noanoa izy ka hankany amin'ny fahaverezana. Ho gaga ny mponina ety an-tany, izay tsy mba voasoratr'anarana ao amin'ny bokin'ny fiainana hatramin'ny nanorenana an'izao tontolo izao, amin'ny fahitana ity Biby, noho izy teo ihany, ary tsy eo intsony, nefa mbola ho avy indray.
66N	17	9	0,00000	 Ary eto no ilana saina manam-pahendrena. Ny loha fito dia tendrombohitra fito izay ipetrahan-dRavehivavy, sady mpanjaka fito koa ireo:
66N	17	10	0,00000	 ny dimy moa efa lavo, ny iray dia eo, ny iray mbola tsy tonga, ary rahefa tonga izy dia tsy maintsy hitoetra kelikely.
66N	17	11	0,00000	 Ny Biby izay teo kosa, nefa tsy eo intsony, no fahavalo, sy anisan'izy fito ihany, ary mankany amin'ny fahaverezana. 
66N	17	12	0,00000	 Ireo tandroka folo efa hitanao indray, dia mpanjaka folo tsy mbola nahazo fanjakana, nefa handray fahefan'ny mpanjaka sy hiara-manjaka ora iray amin'ny Biby. 
66N	17	13	0,00000	 Miray hevitra izy ireo, ary manolotra ny hery amam-pahefany amin'ny Biby. 
66N	17	14	0,00000	 Hiady amin'ny Zanak'ondry izy rehetra, nefa ho resin'ny Zanak'ondry, satria izy no Tompon'ny tompo, sy Mpanjakan'ny mpanjaka, ary ny voantso sy olom-boafidy sady mahatoky no momba azy.
66N	17	15	0,00000	 Izao koa, hoy izy tamiko: Ny rano efa hitanao nipetrahan-dRavehivavy janga, dia olona amam-bahoaka sy firenena aman-tsamihafa fiteny maro. 
66N	17	16	0,00000	 Ny tandroka folo efa hitanao tamin'ilay Biby kosa, no hankahala an-dRavehivavy janga, ka hampijaly sy hampitanjaka azy, ary hihinana ny nofony sy handevona azy amin'ny afo. 
66N	17	17	0,00000	 Fa Andriamanitra efa nanome fo azy ireo hanatanteraka ny heviny, sy hanome ny fanjakany ho an'ny Biby, mandra-pahatanteraky ny tenin'Andriamanitra. 
66N	17	18	0,00000	 Ary Ravehivavy hitanao no ilay tanàna lehibe, izay mifehy ny mpanjakan'ny tany.
66N	18	1	0,00000	[ RAVA BABILONA LEHIBE - NY ISAONAN'NY MPANJAKA SY NY MPANDRATO AZY - NY ANOZONAN'NY ANJELY IRAY AZY] Taorian'izany, dia hitako nidina avy any an-danitra ity anjely anankiray hafa koa, nanam-pahefana lehibe, sy nanazava ny tany tamin'ny voninahiny. 
66N	18	2	0,00000	 Niantso tamin'ny feo mahery izy, nanao hoe: Rava, rava Babilona lehibe, ka tonga fonenan'ny demony, sy fitoeran'ny fanahy maloto rehetra, ary fieren'ny vorona maloto halan'ny olona rehetra! 
66N	18	3	0,00000	 Satria ny firenena rehetra nisotro ny divaim-pahatezerana noho ny fijangajangany; ny mpanjakan'ny tany nijangajanga taminy, ary ny mpivarotra ety an-tany nahazo harena tamin'ny filibàny amin'ny zava-mahafinaritra azy nihoa-pampana.
66N	18	4	0,00000	 Dia nandre feo iray hafa koa avy any an-danitra aho, nanao hoe: Mihataha aminy hianareo, ry vahoakako, mba tsy hiray heloka aminy, sy tsy hiombon-doza aminy, 
66N	18	5	0,00000	 fa efa mitehika amin'ny lanitra ny fahotany, ary efa tsarovan'Andriamanitra ny haratsiany. 
66N	18	6	0,00000	 Valio araka ny asany izy, ary ataovy avo sasaka noho izay nataony; ampisotroy amin'ny kapoaka nanomezany izy, ka omeo indroa hoatra izay nampisotroiny anareo; 
66N	18	7	0,00000	 ataovy toraka ny niavonavonany sy nilibàny tamin'ny zava-mahafinaritra azy no hamafin'ny fampijaliana sy fampahoriana azy. Fa izao no hambom-pony: Mpanjakavavy aho fa tsy mpitondratena, ka lavitra ahy raha izay fisaonana! 
66N	18	8	0,00000	 Noho izany kosa, indray hiantonta aminy indray andro monja ny lozany, dia fahafatesana, fisaonana, mosary, ary fandevonan'ny afo ny tenany, satria mahery Andriamanitra izay hitsara azy.
66N	18	9	0,00000	 Hitomany azy sy higogogogo ny mpanjakan'ny tany, izay nijanganjanga taminy, sy niara-niliba taminy tamin'ny fahafinaretan'ny nofo, rahefa mahita ny setroky ny fandoroana azy. 
66N	18	10	0,00000	 Hijanona eny lavitra eny izy ireo, fa tsiravina noho ny fijaliany, ka hanao hoe: Loza ity! loza ity! ry Babilona lehibe, ry tanàna mafy, fa ora iray monja, dia tonga ny fanamelohana anao!
66N	18	11	0,00000	 Ny mpivarotra ety an-tany koa hitomany azy sy higogogogo, fa tsy hisy mpividy intsony ny entam-barony, 
66N	18	12	0,00000	 dia ny volamena, volafotsy, vato soa, voahangy, rongonim-bazaha, lamba volom-parasy, parasily, jaky; sy ny hazo manitra isan-karazany rehetra, ny fanaka ivoara isan-karazany rehetra, ny fanaka isan-karazany rehetra natao tamin'ny hazo saro-bidy sy ny varahina ary ny vy mbamin'ny vato sanga; 
66N	18	13	0,00000	 dia ny havozomamy, zava-manitra, menaka manitra, emboka manitra, divay, diloilo, lafarina tsara indrindra, varim-bazaha, biby manompo, ondry, soavaly, kalesy, ary ny tena aman'ain'olona. 
66N	18	14	0,00000	 Ny voankazo nifalian'ny fonao, nanalavitra anao; ny hanim-py aman-java-tsoa rehetra, very tsy ho hitanao intsony. 
66N	18	15	0,00000	 Ny mpivarotra ireny zavatra rehetra ireny, izay nahazo harena taminy, dia hijanona eny lavitra eny, fa tsiravina noho ny fijaliany, ka hitomany sy hiferin'aina hoe: 
66N	18	16	0,00000	 Loza ity! loza ity! ry ilay tanàna lehibe, izay nitafy rongony fotsy madinika, sy lamba volom-parasy ary jaky, sady niravaka volamena sy vatosoa mbamin'ny voahangy; kanjo ora iray monja lahy, dia levona izany harem-bevava izany! 
66N	18	17	0,00000	 Ary ny mpitondra sambo rehetra, sy izay rehetra mandeha eny ambony ranomasina, mbamin'ny matilò sy izay rehetra manan-draharaha amin'ny ranomasina, dia nijanona eny lavitra eny koa, 
66N	18	18	0,00000	 ka niantsoantso nahita ny setroky ny fandoroana azy, nanao hoe: Aiza intsony no hahita tahaka izany tanàna lehibe izany? 
66N	18	19	0,00000	 Sady nanisy vovoka ny lohany izy ireo no nitomany sy nigogogogo, nanao hoe: Loza ity! loza ity! fa ilay tanàna lehibe, nampanan-karena ny nanan-tsambo rehetra teny amin'ny ranomasina noho ny zava-tsaro-bidy tao aminy lahy, ka levona ora iray monja!
66N	18	20	0,00000	 Mifalia noho ny nanjò azy hianao, ry lanitra, sy hianareo olo-masina, mbaminareo apostoly sy mpaminany koa, fa fanomezan-drariny anareo no nanamelohan'Andriamanitra azy.
66N	18	21	0,00000	 Tamin'izay dia nisy anjely anankiray, naka vato hoatra ny vato lehibe fikosohan-dafarina, ka nanipy azy tany anaty ranomasina, nanao hoe: Hazera tampoka hoatra izany i Babilona tanàna lehibe, ka tsy ho hita intsony! 
66N	18	22	0,00000	 Dia tsy ho re ao aminao intsony ny feon'ny mpitendry harpa, sy ny mpitsoka mozika, mbamin'ny mpitsoka sodina sy trompetra. Ny mpanao taozavatra rehetra tsy ho hita eo aminao intsony, ary ny feon'ny vato fikosohan-dafarina tsy ho re ao intsony koa. 
66N	18	23	0,00000	 Ny fahazavan'ny jiro tsy hamirapiratra ao aminao intsony, ary ny feon'ny mpampakatra sy ampakarina tsy ho re ao aminao intsony; satria ny mpandrantonao dia lehiben'ny tany, ary ny ody fandrebirebenao no nampivily ny firenena rehetra. 
66N	18	24	0,00000	 Tao anatin'io tanàna io koa no nahitana ny ràn'ny mpaminany sy ny olo-masina, mbamin'izay rehetra novonoina tety ambonin'ny tany.
66N	19	1	0,00000	[FIFALIAN'NY ANY AN-DANITRA NY NITSARANA AN'I BABILONA - ADIN'ILAY NITAINGINA SOAVALY FOTSY AMIN'NY BIBY SY NY MPANJAKAN'NY TANY] Rahefa izany, dia nisy hoatra ny feom-bahoaka betsaka tany an-danitra, reko nanao hoe: Aleloia! An'Andriamanitra ny famonjena sy ny voninahitra ary ny hery, 
66N	19	2	0,00000	 fa marina sy mahitsy ny fitsarany, satria izy nanameloka ilay Vehivavy janga malaza izay nandoto ny tany tamin'ny fijangajangany, sy namely an'io noho ny ran'ny mpanompony izay nalatsaky ny tànany. 
66N	19	3	0,00000	 Dia naverin'izy ireo fanindroany indray ny hoe: Aleloia! Ary niakatra mandrakizay mandrakizay ny setroky ny tanàna.
66N	19	4	0,00000	 Tamin'izany ny Anti-dahy efatra amby roapolo sy ny Zava-manana aina efatra dia niankohoka nitsaoka an'Andriamanitra, nanao hoe: Amena! Aleloia! 
66N	19	5	0,00000	 Dia nisy koa feo nivoaka avy ao amin'ny seza fiandrianana nanao hoe: Miderà an'Andriamanitra hianareo mpanompony rehetra, sy hianareo matahotra azy rehetra, na kely na lehibe.
66N	19	6	0,00000	 Ary nisy hoatra ny feon'olona maro be, sy tahaka ny firohondrohon'ny ranobe, ary sahala amin'ny fikotrokotroky ny kotro-baratra mafy, reko nanao hoe: Aleloia! fa ny Tompo Andriamanitsika tsitoha no manjaka. 
66N	19	7	0,00000	 Mifalia sy miravoravoa isika, ary manomeza voninahitra azy, fa tonga ny fampakaram-badin'ny Zanak'ondry, ary efa voahaingo ny Vadiny; 
66N	19	8	0,00000	 rongonim-bazaha madinika fotsy mamirapiratra no nomena hitafiany, dia ny asa soan'ny olo-masina izany.
66N	19	9	0,00000	 Dia hoy ilay anjely tamiko: Soraty: Sambatra izay nasaina ho amin'ny fampakaram-badin'ny Zanak'ondry. Sady nampiany hoe: Tena tenin'Andriamanitra marina tokoa ireo teny ireo. 
66N	19	10	0,00000	 Dia nidaboka tamin'ny tongony aho, mba hiankohoka aminy, nefa hoy izy tamiko: Tandremo, aza manao izany, fa mpanompo namanao ihany koa aho sy naman'ny rahalahinao izay manana ny fanambaran'i Jeso. Andriamanitra no iankohofy. Fa mifanaraka ny fanambaran'i Jeso sy ny fanahin'ny faminaniana.
66N	19	11	0,00000	 Nanaraka izany, dia indro hitako nisokatra ny lanitra, ary nisy soavaly fotsy niseho teo; i Mahatoky sy Marina no anaran'ilay nitaingina azy, ary ara-drariny no itsaran'ny iadiany; 
66N	19	12	0,00000	 tahaka ny lelafo ny masony, ary satro-boninahitra maro no teny an-dohany; nisy anarana voasoratra teny aminy, izay tsy nisy nahalala afa-tsy izy irery; 
66N	19	13	0,00000	 akanjo nipentina ra no niakanjoany, ary NY TENIN'ANDRIAMANITRA no anarany; 
66N	19	14	0,00000	 nanaraka azy ny tafiky ny lanitra, soavaly fotsy no nitaingenan'ireo ary rongonim-bazaha fotsy madio no nitafiny; 
66N	19	15	0,00000	 nisy sabatra marani-dany roa nivoaka avy ao am-bavany, mba hamelezany ny firenena, ary hifehy azy amin'ny tsora-by izy, sady ny tenany ihany no hanitsaka ny famiazana ny divain'ny fahatezeran'Andriamanitra tsitoha; 
66N	19	16	0,00000	 izao no anarany voasoratra tamin'ny lambany sy ny feny: MPANJAKAN'NY MPANJAKA SY TOMPON'NY TOMPO. 
66N	19	17	0,00000	 Ary indro hitako nisy anjely anankiray nitsangana teo amin'ny masoandro, niantso ny voro-manidina rehetra teo amin'ny habakabaky ny lanitra, ka nanao tamin'ny feo mahery hoe: Avia, mivoria hianareo ho amin'ny fihinanam-ben'Andriamanitra, 
66N	19	18	0,00000	 mba hihinana ny nofon'ny mpanjaka, ny nofon'ny tompon'arivo, ny nofon'ny olo-mahery, ny nofon'ny soavaly mbamin'ny mpitaingina azy, sy ny nofon'ny olona rehetra, na andevo na olom-potsy, na kely na lehibe.
66N	19	19	0,00000	 Dia hitako fa nivory ny Biby sy ny mpanjakan'ny tany mbamin'ny tafiny, mba hiady amin'ilay nitaingina ny soavaly sy amin'ny tafiny. 
66N	19	20	0,00000	 Voasambotra ilay Biby sy ny mpaminany sandoka, izay nanao fahagagana teo anatrehany mba hoentiny mamitaka ireo nandray ny mariky ny Biby sy nivavaka tamin'ny sariny, ka indray natsipy velona tany amin'ny farihy mirehitra afon-tsolifara; 
66N	19	21	0,00000	 ary ny olona sisa dia matin'ny sabatra nivoaka avy ao am-bavan'ilay nitaingina ny soavaly, ka vokin'ny nofony ny vorona rehetra.
66N	20	1	0,00000	[RESY NY DRAGONA SY NY MIANDANY AMINY - NY FITSANGANAN'NY MATY SY NY FITSARANA AZY] Ary nahita anjely anankiray nidina avy any an-danitra aho, izay nitàna ny fanalahidin'ny lavaka tsy hita noanoa sy rojo vy lehibe anankiray teny an-tànany. 
66N	20	2	0,00000	 Nosamborin'izy io ny Dragona, ilay menarana antitra, dia ny demony sy i Satana, ka nafatony arivo taona, 
66N	20	3	0,00000	 dia nazerany tao amin'ny lavaka tsy hita noanoa, ary nohidiany tao sy nasiany tombo-kase teo amboniny, mba tsy hamitahany ny firenena maro intsony, mandra-pahatapitry ny arivo taona; fa rahefa afaka izany dia tsy maintsy hovahana kelikely indray izy aloha.
66N	20	4	0,00000	 Dia nahita seza fiandrianana maro aho, izay nipetrahan'olona nahazo fahefana hitsara, sy nahita ny fanahin'ireo notapahin-doha noho ny fanambaran'i Jeso sy noho ny tenin'Andriamanitra, mbamin'ny an'ireo tsy nivavaka tamin'ny Biby na tamin'ny sariny, sy tsy nandray ny mariny na tamin'ny handriny, na tamin'ny tànany, fa efa velona ireo ka niara-nanjaka arivo taona tamin'ny Kristy. 
66N	20	5	0,00000	 Ny maty sisa kosa dia mbola tsy velona, raha tsy efa tapitra ny arivo taona. Izany no fitsanganana voalohany amin'ny maty. 
66N	20	6	0,00000	 Sambatra sy masina izay manana anjara amin'ny fitsanganana voalohany! Tsy mba hanam-pahefana amin'izy ireo ny fahafatesana faharoa, fa ho mpisoron'Andriamanitra sy ny Kristy izy, ka hiara-manjaka aminy arivo taona.
66N	20	7	0,00000	 Rahefa tapitra ny arivo taona, dia hovahana hiala amin'ny tranomaizina i Satana, ka hivoaka hamitaka ny firenena amin'ny vazan-tany efatra, dia i Goga sy Magoga, izay hoatra ny fasiky ny ranomasina ny isany, mba hamory azy ho amin'ny ady. 
66N	20	8	0,00000	 Dia niakatra tamin'ny tany izy ireo, ka nanodidina ny tobin'ny olo-masina sy ny tanàna malala. 
66N	20	9	0,00000	 Kanjo nisy afo nampidinin'Andriamanitra avy any an-danitra kosa, ka nandevona azy ireo; ary ny demony izay namitaka azy koa nazera any amin'ny farihy afo aman-tsolifara, 
66N	20	10	0,00000	 itoeran'ilay Biby sy ny mpaminany sandoka, sy hijalian'izy ireo andro aman'alina mandrakizay mandrakizay.
66N	20	11	0,00000	 Rahefa izany, indro hitako ity seza fiandrianana lehibe fotsy mamirapiratra, sy ilay mipetraka eo amboniny; ka ny tany sy ny lanitra nandositra ny tavany, fa tsy nisy hitoerany intsony; 
66N	20	12	0,00000	 ny maty rehetra koa, na kely na lehibe, hitako nitsangana teo anoloan'ny seza fiandrianana. Dia nisy boky maro novelarina, ary nisy boky iray hafa koa novelarina, dia ny bokin'ny fiainana izany; ka notsaraina araka izay voasoratra tamin'ireo boky ireo, manaraka ny asany avy, ny maty rehetra. 
66N	20	13	0,00000	 Ny ranomasina namoaka ny maty tao aminy; ny Fahafatesana sy ny Fonenan'ny maty koa namoaka ny azy, dia samy notsaraina araka ny asany avy izy. 
66N	20	14	0,00000	 Ary ny fahafatesana sy ny afobe dia natsipy tany amin'ny farihy afo: - izany no fahafatesana faharoa: ny farihy afo. 
66N	20	15	0,00000	 Ka izay rehetra tsy voasoratra tao amin'ny bokin'ny fiainana dia natsipy tany amin'ny farihy afo avokoa.
66N	21	1	0,00000	[LANITRA SY TANY VAOVAO - JEROSALEMA VAOVAO VADIN'NY ZANAK'ONDRY - NY MANDA SY NY VAVAHADIN'NY TANÀNA - IZAY TEMPOLY SY FANILON'NY TANÀNA] Ary nahita lanitra vaovao sy tany vaovao aho; fa efa lasa ny lanitra voalohany, sy ny tany voalohany, ary tsy nisy intsony koa ny ranomasina. 
66N	21	2	0,00000	 Dia indro hitako nidina avy any an-danitra ny tanàna masina avy any amin'Andriamanitra, dia Jerosalema vaovao, voahaingo toy ny vehivavy ampakarina, voaomana hihaona amin'ny vadiny. 
66N	21	3	0,00000	 Ary inay nisy feo mahery reko avy ao amin'ny seza fiandrianana nanao hoe: Indro ny tranolain'Andriamanitra tonga eny amin'ny olona, ary izy hiara-monina amin'izy ireo. Izy ireo moa ho vahoakany, ary izy Andriamanitra mitoetra eny aminy kosa, ho Andriamanitr'izy ireo.
66N	21	4	0,00000	 Hofafan'Andriamanitra ny ranomaso rehetra amin'ny mason'izy ireo, ary ny fahafatesana dia tsy hisy intsony; ny alahelo amam-pitarainana sy fahoriana koa tsy hisy intsony, fa efa lasa ny toetra taloha.
66N	21	5	0,00000	 Dia hoy ilay nipetraka teo ambony seza fiandrianana: Indro havaoziko ny zavatra rehetra. Ary hoy koa izy: Soraty fa marina sy mahatoky ireo teny ireo. 
66N	21	6	0,00000	 Nanaraka izany, dia hoy izy tamiko: Vita izany. Izaho no Alfà sy Omegà, fiandohana sy fiafarana. Hampitsotroiko maimaim-poana amin'ny loharanon'aina izay mangetaheta. 
66N	21	7	0,00000	 Ary izay mandresy no hanana ireo zavatra ireo, ka izaho ho Andriamaniny, izy ho zanako. 
66N	21	8	0,00000	 Fa ny kanosa kosa, sy ny tsy mino, ny tsy valahara, ny mpamono olona, ny mpijangajanga, ny mpimasy, ny mpanompo sampy, mbamin'ny mpandainga rehetra, dia any amin'ny farihy afo aman-tsolifara mirehitra no ho anjarany; izany no fahafatesana faharoa. 
66N	21	9	0,00000	 Tamin'izay, ny iray tamin'ny anjely fito nitondra ny kapoaka fito feno ny loza fito farany, dia tonga nilaza tamiko hoe: Avia fa hasehoko anao ny Vehivavy ampakarina ho Vadin'ny Zanak'ondry. 
66N	21	10	0,00000	 Dia nentiny am-panahy tany amin'ity tendrombohitra sady lehibe no avo aho, ka nasehony ahy ny tanàna masina, dia Jerosalema nidina avy any an-danitra, avy amin'Andriamanitra. 
66N	21	11	0,00000	 Namirapiratry ny voninahitr'Andriamanitra izy, ary voazavan'ny kintana toy ny vato sarobidy, dia ny vato jaspa izay azo itarafana toy ny kristaly. 
66N	21	12	0,00000	 Sady avo no lehibe ny mandany, ary roa ambin'ny folo ny vavahadiny; nisy anjely roa ambin'ny folo tamin'ireo vavahady ireo, ary nisy anarana voasoratra koa, dia ny anaran'ny foko roa ambin'ny folon'ny zanak'Israely. 
66N	21	13	0,00000	 Vavahady telo no eo atsinanana, vavahady telo no eo avaratra, vavahady telo no eo atsimo, vavahady telo no eo andrefana. 
66N	21	14	0,00000	 Misy vato fanorenana roa ambin'ny folo ny mandan'ny tanàna; ary misy anarana roa ambin'ny folo amin'ireo, dia ny anaran'ny Apostoly roa ambin'ny folon'ny Zanak'ondry.
66N	21	15	0,00000	 Nitondra volotara volamena fandrefesana ilay niteny tamiko, mba handrefesany ny tanàna sy ny vavahadiny ary ny mandany. 
66N	21	16	0,00000	 Efa-joro ny tanàna, ary nitovy ny halavany sy ny sakany. Dia nandrefy ny tanàna tamin'ny volotarany izy, ka roa arivo sy iray alina stady, ary nitovy ny halavany sy ny sakany ary ny hahavony. 
66N	21	17	0,00000	 Norefesiny koa ny mandany ka efatra amby efa-polo amby zato hakiho araka ny refin'ny olona sy ny an'ny anjely koa. 
66N	21	18	0,00000	 Vato jaspa no nanaovana ny mandan'ny tanàna; ary tena volamena madio toy ny fitaratra kristaly ny tanàna. 
66N	21	19	0,00000	 Voaravaka vatosoa isan-karazany ny vato fanorenana ny mandan'ny tanàna. Jaspa ny fanorenana voalohany, safira ny faharoa, kalsedoana ny fahatelo, emeraoda ny fahefatra, 
66N	21	20	0,00000	 sardoniksa ny fahadimy, sardoana ny fahenina, krisaolita ny fahafito, berila ny fahavalo, taopazy ny fahasivy, krisaopazy ny fahafolo, hiasenty ny faharaika ambin'ny folo, ary ametista ny faharoa ambin'ny folo. 
66N	21	21	0,00000	 Ny vavahady roa ambin'ny folo dia voahangy roa ambin'ny folo, fa voahangy iray ihany ny vavahady iray, ary ny lalamben'ny tanàna dia tena volamena madio, manganohano hoatra ny fitaratra.
66N	21	22	0,00000	 Tsy nahita tempoly tao aho, fa ny Tompo Andriamanitra mahefa ny zavatra rehetra sy ny Zanak'ondry no tempoliny. 
66N	21	23	0,00000	 Tsy mila masoandro ny tanàna, na volana hanazava azy, fa ny voninahitr'Andriamanitra no mamirapiratra ao aminy, ary ny Zanak'ondry no fanilony. 
66N	21	24	0,00000	 Ny firenena rehetra handeha amin'ny fahazavany, ary ny mpanjakan'ny tany hitondra ny fiamboniany ao aminy. 
66N	21	25	0,00000	 Tsy hihidy ny vavahadiny isan'andro, fa ny alina tsy mba hisy ao aminy. 
66N	21	26	0,00000	 Ny laza aman-java-tsoan'ny firenena rehetra ho tapitra ao avokoa; 
66N	21	27	0,00000	 ary tsy hiditra ao mihitsy izay tsy masina na izay manao vetaveta, na izay mandainga, fa izay voasoratra anarana ao amin'ny bokin'ny fiainan'ny Zanak'ondry ihany.
66N	22	1	0,00000	[NY HAZON'AINA SY NY ONIN'NY RANON'AINA - FANAMBARANA MARINA TOKOA ITY - TENIN'I JESO MANAMARINA AZY - TENY FARANY] Dia nasehony ahy ity onin-dranovelona, mangarangarana toy ny kristaly, nivoaka avy ao amin'ny seza fiandrianan'Andriamanitra sy ny Zanak'ondry, namaky ny kianjan'ny tanàna. 
66N	22	2	0,00000	 Teo an-daniny roa amin'ny ony, dia nisy hazon'aina mamoa indroa ambin'ny folo, dia indray mandeha isam-bolana, ary mandravina fanasitranana ny firenena.
66N	22	3	0,00000	 Ny ozona tsy hisy intsony; ny seza fiandrianan'Andriamanitra sy ny Zanak'ondry ho ao an-tanàna; ary ny mpanompony, hanompo azy, 
66N	22	4	0,00000	 sady hahita ny tavany sy hanana ny anarany eo an-kandriny. 
66N	22	5	0,00000	 Tsy hisy alina intsony; ary tsy hila ny fanazavan'ny jiro, na ny fanazavan'ny masoandro izy ireo, fa ny Tompo Andriamanitra no hanazava azy; sady hanjaka mandrakizay mandrakizay izy rehetra.
66N	22	6	0,00000	 Ary hoy ilay anjely tamiko: Marina sy mahatoky ireo teny ireo; ary ny Tompo Andriamanitry ny fanahin'ny mpaminany no efa naniraka ny anjeliny, mba hanambara amin'ny mpanompony ny zavatra rehetra tsy maintsy ho tonga faingana. 
66N	22	7	0,00000	 Indro, avy faingana aho. Sambatra izay mitandrina ny tenin'ny faminaniana amin'ity boky ity. 
66N	22	8	0,00000	 Izaho Joany no nahita sy nandre ireo zavatra ireo. Nony efa nahita sy nandre izany aho, dia nidaboka teo an-tongotr'ilay anjely naneho izany tamiko, mba hiankohoka taminy; 
66N	22	9	0,00000	 nefa hoy izy tamiko: Tandremo, aza manao izany, fa mpanompo namanao ihany koa aho, sy naman'ny mpaminany rahalahinao, mbamin'izay mitandrina ny teny amin'ity boky ity; Andriamanitra no tsaohy.
66N	22	10	0,00000	 Ary hoy izy tamiko: Aza asiana tombo-kase ny teny faminaniana amin'ity boky ity, fa efa antomotra ny fotoana. 
66N	22	11	0,00000	 Ka ny olon-dratsy avelao hanao ratsy ihany; izay maloto avelao hihamaloto ihany. Fa ny olo-marina kosa, aoka hihamarina kokoa, ary ny efa masina aoka hihamasina kokoa. 
66N	22	12	0,00000	 Indro, avy faingana aho; efa eo am-pelatànako ny valy hamaliako ny olona rehetra araka ny asany avy. 
66N	22	13	0,00000	 Izaho no Alfà sy Omegà, ny voalohany sy ny farany, ary ny fiandohana sy ny fiafarana. 
66N	22	14	0,00000	 Sambatra izay manasa ny akanjony amin'ny ràn'ny Zanak'ondry, mba hananany fahefana amin'ny hazon'aina, sy hidirany amin'ny vavahady ho ao an-tanàna. 
66N	22	15	0,00000	 Fa any ivelany kosa ny alika sy ny mpimasy, ny mpinjangajanga, ny mpamono olona, ny mpanompo sampy, mbamin'izay rehetra tia lainga sy mpandainga. 
66N	22	16	0,00000	 Izaho Jeso no naniraka ny anjeliko hanambara ireo zavatra ireo aminareo ho an'ny Eglizy. Dia izaho ilay solofo sy taranak'i Davida ary kintana mamirapiratra fitarika andro. 
66N	22	17	0,00000	 Ary hoy ny Fanahy sy ny Ampakarina: Avia! Aoka izay nandre koa hanao hoe: Avia. Ary aoka ho avy izay mangetaheta, mbamin'izay maniry izany, ka hisotro maimam-poana amin'ny ranon'aina! 
66N	22	18	0,00000	 Ary izao no lazaiko amin'izay rehetra mandre ny teny faminaniana amin'ity boky ity: Raha misy manampy azy, dia hasian'Andriamanitra amin'ny loza voasoratra amin'ity boky ity. 
66N	22	19	0,00000	 Ary raha misy kosa manesotra teny amin'ity boky faminaniana ity, dia hesorin'Andriamanitra ny anjarany amin'ny hazon'aina sy ny tanàna masina voasoratra amin'ity boky ity.
66N	22	20	0,00000	 Izao no lazain'ilay manambara ireo zavatra ireo: Eny, avy faingana aho. Amena! Avia, ry Jeso Tompo!
66N	22	21	0,00000	 Ho aminareo rehetra anie ny fahasoavan'i Jeso-Kristy Tompontsika. Amena.
