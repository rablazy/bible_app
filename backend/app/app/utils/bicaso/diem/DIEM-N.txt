40N	1	1	0,00000	Fitanisana ny razan'i Jesoa Kristy, taranak'i Davida, dia i Davida taranak'i Abrahama.
40N	1	2	0,00000	I Abrahama no ray niteraka an'i Itsehaka, i Itsehaka, ray niteraka an'i Jakoba; i Jakoba, ray niteraka an'i Joda mirahalahy avy.
40N	1	3	0,00000	I Joda, ray niteraka an'i Faresa sy i Zara (ary dia i Tamara no renin'izy roa lahy); i Faresa, ray niteraka an'i Hesrona; i Hesrona, ray niteraka an'i Arama.
40N	1	4	0,00000	I Arama, ray niteraka an'i Haminadaba; i Haminadaba, ray niteraka an'i Nahasona; i Nahasona, ray niteraka an'i Salmona.
40N	1	5	0,00000	I Salmona, ray niteraka an'i Bohaza (ary dia i Rahaba no reniny); i Bohaza, ray niteraka an'i Obeda (ary i Rota no reniny); i Obeda, ray niteraka an'i Jisay;
40N	1	6	0,00000	i Jisay, ray niteraka an'i Davida mpanjaka. I Davida kosa no ray niteraka an'i Salomona (ary dia ny vadin'i Oria no reniny);
40N	1	7	0,00000	i Salomona, ray niteraka an'i Rehabohama; i Rehabohama, ray niteraka an'i Abia; i Abia, ray niteraka an'i Asa.
40N	1	8	0,00000	I Asa, ray niteraka an'i Josafata; i Josafata, ray niteraka an'i Jorama; i Jorama, ray niteraka an'i Ozia.
40N	1	9	0,00000	I Ozia, ray niteraka an'i Jotama; i Jotama, ray niteraka an'i Ahaza; i Ahaza, ray niteraka an'i Hezekia.
40N	1	10	0,00000	I Hezekia, ray niteraka an'i Manase; i Manase, ray niteraka an'i Amona; i Amona, ray niteraka an'i Josia.
40N	1	11	0,00000	I Josia, ray niteraka an'i Jekonia mirahalahy avy. Tamin'izany no nahababo ny vahoaka israelita tany Babilona.
40N	1	12	0,00000	Taorian'ny nahababo ny vahoaka israelita tany Babilona kosa dia izao: i Jekonia no ray niteraka an'i Sealtiela; i Sealtiela, ray niteraka an'i Zerobabela.
40N	1	13	0,00000	I Zerobabela, ray niteraka an'i Abihoda; i Abihoda, ray niteraka an'i Eliakima; i Eliakima, ray niteraka an'i Azora.
40N	1	14	0,00000	I Azora, ray niteraka an'i Sadoka; i Sadoka, ray niteraka an'i Akima; i Akima, ray niteraka an'i Elihoda.
40N	1	15	0,00000	I Elihoda, ray niteraka an'i Eleazara; i Eleazara, ray niteraka an'i Matana; i Matana, ray niteraka an'i Jakoba.
40N	1	16	0,00000	I Jakoba, ray niteraka an'i Josefa vadin'i Maria; ary dia i Maria no reny niteraka an'i Jesoa, ilay atao hoe Mesia.
40N	1	17	0,00000	Koa 14 izany no isan'ny taranaka rehetra hatramin'i Abrahama ka hatramin'i Davida; 14 koa hatramin'i Davida ka hatramin'ny nahababo ny vahoaka israelita tany Babilona ka hatramin'ny Mesia.
40N	1	18	0,00000	Toy izao no nahaterahan'i Jesoa Kristy. Efa fofombadin'i Josefa i Maria renin'i Jesoa tamin'izay; raha mbola tsy niray trano anefa izy roa dia hita fa nitoe-jaza i Maria noho ny asan'ny Fanahy Masina.
40N	1	19	0,00000	Olo-marina i Josefa vadiny, ka tsy te hanala baraka azy, fa nikasa hametraka azy mangingina.
40N	1	20	0,00000	Raha mbola nieritreritra izany izy, dia nisehoan' anjelin'ny Tompo tamin'ny nofy ka nilazany hoe: Ry Josefa taranak'i Davida o, aza matahotra ny hampakatra an'i Maria vadinao! Noho ny asan'ny Fanahy Masina tokoa no nampitoe-jaza azy.
40N	1	21	0,00000	Ary ho tera-dahy izy ka i Jesoa no anarana hiantsoanao ny zaza: fa io zaza io no hamonjy ny vahoakany ho afaka amin'ny fahotany.
40N	1	22	0,00000	Izany rehetra izany no tonga dia mba ho tanteraka ilay voalazan'ny Tompo tamin'ny alalan'ny mpaminany hoe:
40N	1	23	0,00000	Indro hitoe-jaza ny virijiny ka ho tera-dahy; ary ny anarana hiantsoana ny zaza dia Himanoela, (izany hoe miaraka amintsika Andriamanitra)
40N	1	24	0,00000	Vao nifoha maraina i Josefa dia nanatontosa izay nandidian'ilay anjelin'ny Tompo azy, ka nampakatra an'i Maria vadiny.
40N	1	25	0,00000	Tsy niray tamin'i Maria i Josefa mandra-pahatera-dahy an'i Maria; ary i Jesoa no anarana niantsoan'i Josefa ny zaza. >
40N	2	1	0,00000	Rehefa teraka tao Betlehema tananan'i Jodea i Jesoa tamin'ny andron'i Heroda mpanjaka, dia indreny nisy olon-kendry mpandinika momba ny kintana niainga avy tany atsinanana ary tonga tao Jerosalema,
40N	2	2	0,00000	ka nanontany hoe: Aiza moa ilay Mpanjakan'ny Jiosy vao teraka? Efa hitanay niposaka tany atsinanana manko ny kintany, koa indreto izahay tonga hiankohoka eo anatrehany.
40N	2	3	0,00000	Vao nandre izany i Heroda mpanjaka, dia nihorohoro izy mbamin'i Jerosalema iray vohitra.
40N	2	4	0,00000	Novoriny avokoa ny lohandoha-mpisorona sy ny mpahay lalana teo amin'ny vahoakany, ka nanontaniany hoe: Aiza moa no tokony hahaterahan'ny Mesia?
40N	2	5	0,00000	Dia hoy ireo taminy: Ao Betlehema, tanana any Jodea, fa izao no voalazan'ny Soratra Masina tamin'ny alalan'ny mpaminany:
40N	2	6	0,00000	Ary ianao, ry Betlehema, tanin'i Joda, tsy ianao tsy akory no kely indrindra amin'ireo tanana malazan'i Jodea; fa avy aminao no hipoiran'ilay filoha izay ho mpiandry an'i Israely vahoakako.
40N	2	7	0,00000	Tamin'izay dia nampiantsoin'i Heroda mangingina ireto olon-kendry ka nofotopotoriny tsara taminy ilay fotoana nisehoan'ny kintana;
40N	2	8	0,00000	izay vao nalefany ho any Betlehema sady nataony hoe: Ndeha ary ka fotopotory tsara ny amin'ilay zaza; rehefa hitanareo dia ilazao aho, fa te hankany koa aho hiankohoka eo anatrehany.
40N	2	9	0,00000	Nony avy nandre ny tenin'ny mpanjaka ireo olon-kendry, dia niainga. Ary indro tazany indray ilay kintana hitany fony niposaka, hany ka faly dia faly aoka izany ry zareo. Nialoha lalana azy ireo hatrany ilay kintana ary tsy nijanona raha tsy efa teo ambonin'ny toerana nisy ny zaza.
40N	2	10	0,00000	????
40N	2	11	0,00000	Niditra tao an-trano ireo olon-kendry ka nahita ny zaza teny amin'i Maria reniny ary niankohoka teo anatrehan'ilay zaza ho fanajana azy. Rehefa izany, nanokatra ny vata fasiany rakitra ireto mpamangy ary nanolotra fanatitra ho azy: dia volamena sy ditin-kazo manitra ary miora.
40N	2	12	0,00000	Ary notoroan'Andriamanitra hevitra tamin'ny nofy izy ireo tsy hiverina any amin'i Heroda, ka dia lalan-kafa no nizorany hody any amin'ny tany fonenany.
40N	2	13	0,00000	Rehefa lasa nody ireo olon-kendry, dia nisehoan'anjelin'ny Tompo tamin'ny nofy i Josefa ka nilazany hoe: Mifohaza ianao, ka ento mandositra any Ejipta ny zazakely sy ny reniny; ary mitoera any ambara-pilazako aminao indray. Fa efa hotadiavin'i Heroda ny zazakely mba hamonoany azy.
40N	2	14	0,00000	Dia nifoha i Josefa ka nitondra ny zazakely sy ny reniny nankany Ejipta dieny mbola alina.
40N	2	15	0,00000	Ary nitoetra tany i Josefa telo mianaka ambara-pahafatin'i Heroda; koa tanteraka ilay voalazan'ny Tompo tamin'ny alalan'ny mpaminany hoe: Avy any Ejipta no niantsoako ny zanako!
40N	2	16	0,00000	Tamin'izay dia tsinjon'i Heroda fa voafitak'ireo olon-kendry izy ka tena vinitra. Ary naniraka olona izy hamono tsy ankanavaka ny zazalahikely tao Betlehema sy ny manodidina rehetra, hatramin'ny roa taona no ho midina, araka ilay fotoana nofotopotoriny tsara tamin'ireo olon-kendry.
40N	2	17	0,00000	Tamin'izay no tanteraka ilay voalazan'ny Tompo tamin'ny alalan'i Jeremia mpaminany hoe:
40N	2	18	0,00000	Injay nisy fitomaniana sy dradradradra tsy anerany heno tao Rama: I Rahely no nitomany ny zanany, ka tsy nety nampiononina satria tsy eo intsony ireny!
40N	2	19	0,00000	Rehefa maty kosa i Heroda, dia nisehoan'anjelin'ny Tompo tamin'ny nofy i Josefa raha tany Ejipta ka nilazany hoe:
40N	2	20	0,00000	Mifohaza ianao, ka ento mody any amin'ny tanin'i Israely ny zazakely sy ny reniny, fa efa maty ireo nitady ny ain'ny zaza.
40N	2	21	0,00000	Dia nifoha i Josefa ka nitondra ny zazakely sy ny reniny niverina tany amin'ny tanin'i Israely.
40N	2	22	0,00000	Nony ren'i Josefa kosa fa i Arkelaosy no nanjaka tany Jodea nandimby an'i Heroda rainy, dia natahotra ny hankany izy. Notoroan'Andriamanitra hevitra tamin'ny nofy indray anefa izy ka lasa nankany amin'ny faritany Galilea.
40N	2	23	0,00000	Ary nony tonga tany izy telo mianaka, dia niorim-ponenana tao amin'ny tanana atao hoe Nazareta; koa tanteraka ilay voalazan'ny Tompo tamin'ny alalan'ny mpaminany hoe: Hantsoina hoe Nazareanina Izy! >
40N	3	1	0,00000	Tamin'izany vaninandro izany, dia niseho tany an-taniefitr'i Jodea i Johany Mpanao batisa, ary nanao antso avo hoe:
40N	3	2	0,00000	Ialao ny toe-dratsy fa efa akaiky ny Fanjakan'ny lanitra!
40N	3	3	0,00000	Izy no ilay voalazan'ny Tompo tamin'ny alalan'i Isaia mpaminany hoe: Injany misy feon'olona miantso mafy ao an-taniefitra hoe: Amboary ny lalan'ny Tompo; ahitsio ny hizorany!
40N	3	4	0,00000	Akanjo volon-drameva ary fehikibo hoditra no fanaovan'i Johany; valala sy tantely remby no sakafony.
40N	3	5	0,00000	Tamin'izay dia nirohotra nankany amin'i Johany ny olona avy any Jerosalema sy avy any Jodea lafy valo mbamin'ny faritany rehetra amoron'ny ony Jordana;
40N	3	6	0,00000	ary niaiky heloka izy ireo ka dia nataon'i Johany batisa tao Jordana.
40N	3	7	0,00000	Rehefa hitan'i Johany ny Farisianina sy ny Tsadoseanina maro nanatona azy mba hataony batisa, dia nilazany hoe: Ry tarana-menarana, iza no nanoro hevitra anareo mba handositra tsy ho tratra amin'ny hatezeran'Andriamanitra izay efa antomotra.
40N	3	8	0,00000	Asehoy amin'ny fitondrantena mendrika fa nialanareo tokoa ny toe-dratsinareo.
40N	3	9	0,00000	Ary aza mihambo anakampo hoe: manana an'i Abrahama ho razambenay izahay! Satria lazaiko aminareo fa hain'Andriamanitra atao ny manangana zanaka ho an'i Abrahama avy amin'ireto vato ireto.
40N	3	10	0,00000	Indro efa eo am-poto-kazo ny famaky: ka ny hazo rehetra tsy mamoa voa tsara dia hokapaina ary hatsipy ao anaty afo.
40N	3	11	0,00000	Hoy koa i Johany: Ny ahy, ao amin'ny rano no anaovako batisa anareo ho mariky ny fialana amin'ny toetra ratsy. Fa Ilay tamy aoriako dia mahery noho izaho ary tsy mendrika hivimbina ny kapany akory aho; ny Azy dia ao amin'ny Fanahy Masina sy afo no hanaovany batisa anareo.
40N	3	12	0,00000	Efa eny an-tanany ny fikororohana ary hodioviny tanteraka ny vary eo am-pamoloana; ka ny vary moa hangoniny an-tsompitra, fa ny mololo kosa hodorany amin'ny afo tsy mitsaha-mirehitra.
40N	3	13	0,00000	Tamin'izay dia niseho i Jesoa; avy any Galilea Izy no nanatona an'i Johany teo amoron'i Jordana mba hataony batisa.
40N	3	14	0,00000	Nanda mafy i Johany ka nanao hoe: Izaho no tokony hataonao batisa, ka Ianao indray ve no mankaty amiko?
40N	3	15	0,00000	Fa novalian'i Jesoa hoe: Ekeo ihany aloha, fa izany no tsy maintsy anatontosantsika ny zavatra rehetra voasoritr'Andriamanitra. Izay vao nanaiky i Johany.
40N	3	16	0,00000	Nony vita batisa i Jesoa, dia niala avy hatrany tao anaty rano. Ary indro nisokatra tamin'i Jesoa ny lanitra ka hitany ny Fanahin'Andriamanitra nidina tahaka ny voromahailala nankeo amboniny.
40N	3	17	0,00000	Dia injany nisy feo avy tany an-danitra nanao hoe: Ity no Zanako, ilay Malalako; Izy no sitrako! >
40N	4	1	0,00000	Ary dia notarihin'ny Fanahin'Andriamanitra hankany an-taniefitra i Jesoa, mba halain'ny devoly fanahy.
40N	4	2	0,00000	Rehefa avy nifady hanina efapolo andro sy efapolo alina i Jesoa, dia noana;
40N	4	3	0,00000	ary nohatonin'ny mpaka fanahy Izy ka nataony hoe: Raha Zanak'Andriamanitra tokoa Ianao, teneno ireo vato ireo hanjary mofo.
40N	4	4	0,00000	Fa novalian'i Jesoa hoe: Izao no voalazan'ny Soratra Masina: Tsy ny mofo ihany no hiveloman'ny olona, fa ny teny rehetra aloaky ny vavan'Andriamanitra.
40N	4	5	0,00000	Avy eo dia nentin'ny devoly ho any Jerosalema tanana masina i Jesoa, ka najorony teo an-tendron'ny zoron'ny tempoly
40N	4	6	0,00000	sady nataony hoe: Raha Zanak'Andriamanitra tokoa Ianao, mianjera any ambany any, fa izao no voalazan'ny Soratra Masina: Homen'ny Tompo baiko ireo anjeliny noho ny aminao, ka ny anjely hitondra Anao eny an-tanany mba tsy ho tafintohim-bato ny tongotrao.
40N	4	7	0,00000	Fa hoy i Jesoa taminy: Izao koa no voalazan'ny Soratra Masina: Aza maka fanahy ny Tompo Andriamanitrao.
40N	4	8	0,00000	Ary nentin'ny devoly ho any amin'ny tendrombohitra avo dia avo indray i Jesoa, ka nasehony Azy ny fanjakana rehetra eo amin'izao tontolo izao mbamin'ny voninahiny
40N	4	9	0,00000	sady nataony hoe: Homeko Anao avokoa ireo, raha miankohoka eto anoloako Ianao ho fanajana ahy!
40N	4	10	0,00000	Tamin'izay dia hoy i Jesoa taminy: Miala, ry Satana, satria izao no voalazan'ny Soratra Masina: Ny Tompo Andriamanitrao no hiankohofanao, ary Izy irery no hivavahanao!
40N	4	11	0,00000	Izay vao nandao Azy ny devoly, ary indreo nisy anjely tonga teo amin'i Jesoa ka nanompo Azy.
40N	4	12	0,00000	Nony ren'i Jesoa fa naiditra am-ponja i Johany, dia lasa nankany Galilea Izy.
40N	4	13	0,00000	Ary nilaozany i Nazareta ka lasa Izy niorim-ponenana tao Kafarnahoma, tanana amoron'ny farihin'i Galilea, anatin'ny faritanin'i Zebolona sy i Naftaly.
40N	4	14	0,00000	Ka tanteraka ilay voalazan'ny Tompo tamin'ny alalan'i Isaia mpaminany hoe:
40N	4	15	0,00000	Ry tanin'i Zebolona sy i Naftaly, ry lalana amoron'ny farihy, ry faritra ampitan'i Jordana, ry Galilea onenan'ny hafa firenena,
40N	4	16	0,00000	ny vahoaka izay mihitsoka amin'ny maizina dia nahita hazavana lehibe, ary ny olona izay mihitsoka amin'ny toerana alofan'ny fahafatesana dia niposahan'ny hazavana.
40N	4	17	0,00000	Hatramin'izay i Jesoa dia nanomboka nitoriteny ka nanao hoe: Ialao ny toe-d ratsy, fa efa akaiky ny Fanjakan'ny lanitra.
40N	4	18	0,00000	Nitsangantsangana teny amoron'ny farihin'i Galilea i Jesoa ka nahita olona mirahalahy, dia i Simona ilay atao hoe Petera sy i Andrea rahalahiny; nanipy harato tao anaty farihy izy roa lahy fa mpanarato no raharahany.
40N	4	19	0,00000	Dia hoy i Jesoa taminy: Andao hiaraka amiko fa hataoko mpanarato olona ianareo!
40N	4	20	0,00000	Dia nilaozany avy hatrany ny haratony ka lasa izy roa lahy niaraka tamin'i Jesoa.
40N	4	21	0,00000	Ary nandroso ihany i Jesoa ka nahita olona mirahalahy hafa koa, dia i Jakoba sy i Johany zanak'i Zebedeo; tafaraka tamin'i Zebedeo rainy teo an-tsambokely izy roa lahy ary nanamboatra harato.
40N	4	22	0,00000	Nantsoin'i Jesoa izy mirahalahy; ary nilaozany avy hatrany ny sambokely sy ny rainy fa lasa izy roa lahy niaraka tamin'i Jesoa.
40N	4	23	0,00000	Ary nitety an'i Galilea manontolo i Jesoa, ka nampianatra tany amin'ny sinagogan-dry zareo ary nanao antso avo ny Vaovao Mahafaly momba ny Fanjakan'ny lanitra sady nanasitrana ny aretina mbamin'ny rofy rehetra teo amin'ny vahoaka.
40N	4	24	0,00000	Ary niely eran'i Siria manontolo ny lazany, ka nentin'ny olona teo aminy avokoa izay mety ho marary ianjadian'ny aretina sy fanaintainana isan-karazany, dia ny azon'ny demony sy ny mararin'ny androbe ary ny malemy ka nositraniny avokoa.
40N	4	25	0,00000	Vahoaka marobe no nanaraka Azy avy any Galilea sy Dekapoly, avy tany Jerosalema sy Jodea ary avy any andafin'i Jordana. >
40N	5	1	2,97597	Nony nahita ny vahoaka i Jesoa, dia niakatra teo an-tendrombohitra; ary rehefa tafapetraka Izy, dia nohatonin'ny mpianany.
40N	5	2	13,8719	Dia niteny i Jesoa ka nampianatra azy rehetra hoe:
40N	5	3	17,0238	Sambatra izay miaiky ao am-po ho mahantra, fa azy ny Fanjakan'ny lanitra!
40N	5	4	21,6318	Sambatra izay mitomany, fa izy no hampiononin'Andriamanitra!
40N	5	5	25,8239	Sambatra izay malemy fanahy, fa izy no handova ny tany nampanantenain'Andriamanitra!
40N	5	6	31,1679	Sambatra izay maniry mafy hanao ny marina nosoritan'Andriamanitra, fa izy no homen'Andriamanitra fahafaham-po!
40N	5	7	37,9278	Sambatra izay mamindra fo, fa izy no hamindran'Andriamanitra fo!
40N	5	8	42,5678	Sambatra izay mahitsy fo, fa izy no hahita an'Andriamanitra!
40N	5	9	46,2001	Sambatra izay mpampihavana, fa izy no hantsoin'Andriamanitra hoe zanany!
40N	5	10	50,8320	Sambatra izay enjehina noho izy manao ny marina nosoritan'Andriamanitra, fa azy ny Fanjakan'ny lanitra!
40N	5	11	56,9600	Sambatra ianareo raha tevatevain'ny olona sy enjehiny ary ampangaina lainga amin'ny ratsy isan-karazany noho ny maha mpianatro anareo.
40N	5	12	65,5599	Mifalia sy miravoravoa ianareo fa lehibe ny valisoa miandry anareo any an-danitra, satria toy izany no nanenjehany ireo mpaminanin'Andriamanitra talohanareo!
40N	5	13	74,8800	Ianareo no sira hanasoa ny tany; fa raha ny sira no tonga matsatso, hatao ahoana indray no fanome hasina azy? Tsy misy antony intsony izy fa dia ariam-potsiny any ivelany hohitsakitsahin'ny olona.
40N	5	14	87,9439	Ianareo no fahazavana ho an'izao tontolo izao; tsy azo afenina ny tanana miorina eo an-tampon-tendrombohitra.
40N	5	15	94,3119	Ary tsy misy mampirehitra jiro ka hametraka azy ao ambany vata famarana; fa eo ambony fitoeran-jiro no apetrany mba hanazava izay rehetra ao an-trano.
40N	5	16	102,887	Aoka hamiratra eo imason'ny olona toy izany koa ny fahazavanareo, mba hahitany ny asa soa ataonareo ka hanomezany voninahitra ny Rainareo Izay any an-danitra.
40N	5	17	112,479	Aza heverinareo fa hanafoana ny lalanan'i Mosesy mbamin'ny fampianaran'ny mpaminany no nahatongavako. Tsy hanafoana no nahatongavako fa handavorary.
40N	5	18	121,663	Eny, lazaiko marina aminareo fa mandra-pahalevon'ny tany amana habakabaka dia tsy hisy ho foana akory amin'ny lalana, na dia ny zavatra antsipiriany sy zavatra faran'izay madinika indrindra aza, fa ho tanteraka avokoa.
40N	5	19	135,631	Koa na iza na iza handika ny anankiray amin'ny didy madinika indrindra sy hampianatra ny olona hanao toy izany, dia ho kely indrindra ao amin'ny Fanjakan'ny lanitra; fa na iza na iza hanatanteraka ny didy sy hampianatra ny olona hanao toy izany, dia izy no ho lehibe ao amin'ny Fanjakan'ny lanitra!
40N	5	20	153,735	Eny, lazaiko aminareo fa raha toa tsy tsara kokoa noho ny an'ny mpahay lalana sy ny Farisianina no anaovanareo ny marina voasoritr'Andriamanitra, dia tsy hiditra any amin'ny Fanjakan'ny lanitra ianareo.
40N	5	21	166,895	Efa renareo fa voalaza tamin'ny ntaolo hoe: Aza mamono olona; ary izay mamono olona dia mendrika hatolotra ny fitsarana!
40N	5	22	174,351	Izaho koa milaza aminareo hoe: izay rehetra tezitra amin'ny namana iray finoana dia mendrika hatolotra ny fitsarana isan-tanana; izay hanao ny namana iray finoana hoe: misy kely, dia mendrika hatolotra ny Fitsarana ambony; izay hanao azy hoe: foka, dia mendrika havarina any amin'ny lohasahan'afo.
40N	5	23	194,367	Koa raha manolotra ny fanatitrao amin'Andriamanitra eo amin'ny alitara ianao ary eo no mahatsiaro fa manana alahelo aminao ny namanao iray finoana,
40N	5	24	203,600	dia avelao eo anoloan'ny alitara ny fanatitrao, ka mandehana aloha mihavana amin'ilay namanao; izay vao miverina manolotra ny fanatitrao.
40N	5	25	212,064	Mihavana faingana amin'izay manana ady aminao dieny samy mbola eny an-dalana ho any amin'ny fitsarana ianareo; fandrao ilay manana ady aminao hanolotra anao amin'ny mpitsara; ny mpitsara kosa hanolotra anao amin'ny miaramila, ka hatao am-ponja ianao.
40N	5	26	226,704	Lazaiko marina aminao fa tsy ho afaka ao mihitsy ianao ambara-panefanao ny iraimbilanja farany.
40N	5	27	232,975	Efa renareo fa voalaza hoe: Aza maka vadin'olona!
40N	5	28	236,943	Izaho kosa milaza aminareo hoe: izay lehilahy mijery vehivavy vadin'olona ka mitsiriritra azy dia efa naka azy sahady tao am-pony.
40N	5	29	244,912	Koa raha mitarika anao amin'ny ratsy ny masonao ankavanana, dia esory ka ario lavitra anao; fa aleonao zavatra anankiray monja anisan'ny tenanao no very toy izay ny tenanao manontolo no arian'Andriamanitra any amin'ny lohasahan'afo.
40N	5	30	259,511	Ary raha mitarika anao amin'ny ratsy ny tananao ankavanana, dia tapaho ka ario lavitra anao; fa aleonao zavatra anankiray monja anisan'ny tenanao no very toy izay ny tenanao manontolo no halefa any amin'ny lohasahan'afo.
40N	5	31	272,864	Efa voalaza koa hoe: Izay lehilahy manary ny vadiny dia aoka hanome taratasy fisarahana!
40N	5	32	279,079	Izaho kosa milaza aminareo hoe: izay lehilahy manary ny vadiny, afa-tsy noho ny fifandraisana mamoafady, dia mandrisika azy hanitsakitsa-bady; ary izay lehilahy hampakatra vehivavy nariana dia maka vadin'olona.
40N	5	33	293,143	Efa renareo koa fa voalaza tamin'ny ntaolo hoe: Aza mivadika amin'ny teny napetrakao tamin'ny Tompo fa tanteraho ny teny napetrakao!
40N	5	34	300,863	Izaho kosa milaza aminareo hoe: aza mianiana mihitsy! Aza mianiana: na amin'ny lanitra, satria sezafiandrianan'Andriamanitra izany;
40N	5	35	310,440	na amin'ny tany, satria fitoeran-tongotr'Andriamanitra izany; na amin'i Jerosalema, satria tananan'ny mpanjaka lehibe izany;
40N	5	36	318,320	na amin'ny lohanao, satria tsy hainao ny mahafotsy na mahamainty singam-bolo iray akory.
40N	5	37	324,095	Fa aoka ny teninareo, rehefa eny, dia ho eny; rehefa tsia, dia ho tsia; ny ankoatra izany kosa dia avy amin'ilay Ratsy.
40N	5	38	333,271	Efa renareo fa voalaza hoe: Maso efai-maso, nify efai-nify!
40N	5	39	338,192	Izaho kosa milaza aminareo hoe: aza mamaly ratsy izay manisy ratsy anao; fa raha misy mamely tehamaina ny takolakao ankavanana, atolory azy koa ny ilany!
40N	5	40	347,103	Raha misy mila ady aminao any amin'ny fitsarana mba hahazoany ny akanjonao, avelao ho azy koa ny lambanao.
40N	5	41	354,680	Raha misy manery anao hitondra entana mandritra ny lalana iray kilaometatra, miaraha aminy mandritra ny lalana roa kilaometatra.
40N	5	42	361,487	Omeo izay mangataka aminao ary aza andosirana izay te hisambotra aminao.
40N	5	43	366,103	Efa renareo fa voalaza hoe: Tiavo ny namanao ary ankahalao ny fahavalonao!
40N	5	44	372,080	Izaho kosa milaza aminareo hoe: tiavo ny fahavalonareo ary mivavaha ho an'izay manenjika anareo,
40N	5	45	377,639	mba ho tonga zanaky ny Rainareo Izay any an-danitra ianareo; fa Izy mampiposaka ny masoandrony amin'ny ratsy fanahy sy ny tsara fanahy ary mandatsaka ny ranonorana amin'ny marina sy ny tsy marina.
40N	5	46	388,952	Fa raha izay manam-pitiavana anareo ihany no tiavinareo, inona no valisoa manokana azonareo andrandraina avy amin'Andriamanitra? Na dia ny mpamory hetra aza ve tsy manao toraka izany koa?
40N	5	47	401,296	Ary raha ny namana iray finoana ihany no arahabainareo, inona no tombony amin'ny ataonareo? Na dia ny hafa firenena aza ve tsy manao toraka izany koa?
40N	5	48	411,096	Tanteraka ny Rainareo Izay any an-danitra: noho izany ary, aoka ianareo ho tanteraka tahaka Azy koa. >
40N	6	1	0,00000	Tandremo ny manao adidy ara-pivavahana eo imason'ny olona mba ho hitany, sao ianareo tsy mahazo valisoa avy amin'ny Rainareo Izay any an-danitra.
40N	6	2	0,00000	Koa rehefa manao fiantrana ianao, aza dia antsoantsoina ho ren'ny tany ama-monina, sahala amin'ny fanaon'ny mpihatsaravelatsihy any amin'ny sinagoga sy eny an-dalambe, mba hankalazan'ny olona azy. Lazaiko marina aminareo fa efa azony ny valisoany.
40N	6	3	0,00000	Fa ianao kosa, rehefa manao fiantrana, aoka na dia ny olona sakaizanao indrindra aza tsy hahalala izay ataonao,
40N	6	4	0,00000	hany ka miafina no anaovanao ny fiantranao; ary ny Rainao Izay mahita ao amin'ny miafina no hamaly soa anao.
40N	6	5	0,00000	Rehefa mivavaka ianareo, aza mba manahaka ny mpihatsaravelatsihy. Tian-dry zareo ny maka toerana ao amin'ny sinagoga sy eny amin'ny fihaonan-dalana raha mivavaka, mba hahitan'ny olona azy. Lazaiko marina aminareo fa efa azony ny valisoany.
40N	6	6	0,00000	Fa ianao kosa, rehefa mivavaka, midira ao amin'ny efitranonao, hidio ny varavarana, dia mivavaha amin'ny Rainao Izay ao amin'ny miafina; ary ny Rainao Izay mahita ao amin'ny miafina no hamaly soa anao.
40N	6	7	0,00000	Rehefa mivavaka ianareo, aza mba maro teny tahaka ny mpanompo sampy. Heverin'izy ireny fa rehefa maro teny izy, vao henon'Andriamanitra.
40N	6	8	0,00000	Koa aza mba manahaka azy ianareo, satria fantatry ny Rainareo rahateo ny zavatra ilainareo, alohan'ny hangatahanareo izany aminy.
40N	6	9	0,00000	Koa mivavaha toy izao ary ianareo: Ry Rainay any an-danitra o, hohamasinina anie ny anaranao;
40N	6	10	0,00000	ho tonga anie ny Fanjakanao; hatao anie ny sitraponao, eto an-tany tahaka ny any an-danitra.
40N	6	11	0,00000	Omeo anay anio ny hanina sahaza anay,
40N	6	12	0,00000	avelao ny helokay, ary tahaka izany koa no amelanay izay meloka taminay;
40N	6	13	0,00000	aza avela ho azon'ny fakampanahy izahay, fa manafaha anay amin' ilay Ratsy! [Anao ny fanjakana sy ny hery, Anao ny voninahitra mandrakizay! Amen.]
40N	6	14	0,00000	Eny, raha mamela ny fahadisoan'ny olona ianareo, dia mba hamela anareo koa ny Rainareo Izay any an-danitra;
40N	6	15	0,00000	fa raha tsy mamela ny olona kosa ianareo, dia mba tsy hamela ny fahadisoanareo koa ny Rainareo Izay any an-danitra.
40N	6	16	0,00000	Rehefa mifady hanina ianareo, aza mba manahaka ny mpihatsaravelatsihy ka malahelo endrika. Ataon-dry zareo manjonitra ny tarehiny mba hahitan'ny olona azy hoe mifady hanina. Lazaiko marina aminareo fa efa azony ny valisoany.
40N	6	17	0,00000	Fa ianao kosa, rehefa mifady hanina, dia sasao ny tavanao ary amboary tsara ny volonao,
40N	6	18	0,00000	hany ka tsy ny olona no hahita anao hoe mifady hanina fa ny Rainao Izay ao amin'ny miafina; ary ny Rainao Izay mahita ao amin'ny miafina no hamaly soa anao.
40N	6	19	0,00000	Aza mangorona harena ho anareo ety an-tany, izay misy kadradraka sy harafesina manimba, sady misy mpangalatra mamaky trano sy mangalatra;
40N	6	20	0,00000	fa manangona harena ho anareo any an-danitra, izay tsy misy kadradraka na harafesina manimba sady tsy misy mpangalatra mamaky trano na mangalatra.
40N	6	21	0,00000	Fa izay misy ny harenao no hisy ny fonao koa.
40N	6	22	0,00000	Ny maso no toy ny jiron'ny tena: koa amin'izany raha mahiratra ny masonao, dia mazava ny tenanao manontolo;
40N	6	23	0,00000	raha jamba kosa ny masonao, dia maizina ny tenanao manontolo. Eny, raha maizina ilay fahazavana ao anatinao, dia vao mainka haizim-pito no hisy anao!
40N	6	24	0,00000	Tsy misy olona mahay manompo tompo roa; satria na ny anankiray ho halany ary ny anankiray ho tiany, na ny anankiray hombany ary ny anankiray hohamavoiny. Tsy hainareo atao ny sady manompo an'Andriamanitra no manompo ny harena.
40N	6	25	0,00000	Noho izany indrindra no ilazako aminareo hoe: aza manahy ny amin'ny hanina sy fisotro izay tohan'ainareo, na ny amin'ny fitafiana izay ilain'ny tenanareo; moa tsy mihoatra ny hanina ve ny aina, ary tsy mihoatra ny fitafiana ve ny tena?
40N	6	26	0,00000	Jereo ange ny voro-manidina: tsy mamafy na mijinja na manangona an-tsompitra manko izy ireny, kanefa fahanan'ny Rainareo Izay any an-danitra. Moa tsy sarobidy lavitra noho ireny ve ianareo?
40N	6	27	0,00000	Fa iza aminareo, na dia be fanahiana toy inona aza, no mahay manalava kely monja ny andro iainany?
40N	6	28	0,00000	Ary ahoana no anahianareo ny amin'ny fitafiana? Diniho tsara ny fanirin'ny voninkazo eny an-tsaha:
40N	6	29	0,00000	tsy misasatra na mamoly izy ireny, kanefa lazaiko aminareo fa na i Salomona, teo amin'ny voninahiny rehetra aza, dia tsy tsara fitafiana tahaka ny anankiray amin'izy ireny.
40N	6	30	0,00000	Tafin'Andriamanitra toy izany ny ahitra any an-tsaha, izay eny anio nefa atsipy any am-patana rahampitso; tsy mainka ve ianareo no hampitafiny, ry kely finoana?
40N	6	31	0,00000	Noho izany, aza manahy ianareo ka manao hoe: inona no hohaninay? na hoe: inona no hosotroinay? na hoe: inona no hitafianay?
40N	6	32	0,00000	Ireo mpanompo sampy manko no fatra-pikatsaka ireny rehetra ireny; fantatry ny Rainareo Izay any an-danitra kosa fa ilainareo avokoa izany.
40N	6	33	0,00000	Nefa katsaho aloha ny Fanjakan'Andriamanitra sy ny hanao ny marina nosoritany, dia homeny anareo ho fanampiny ireny rehetra ireny.
40N	6	34	0,00000	Noho izany, aza manahy ny ho ampitso ianareo; satria ny ampitso hanahy ny ho azy, fa ampy ho an'ny andro anio ny fahoriana mitranga eo aminy. >
40N	7	1	0,00000	Aza mitsara olona, dia tsy hotsarain'Andriamanitra ianareo;
40N	7	2	0,00000	fa araka izay fomba hitsaranareo olona ihany no hitsaran'Andriamanitra anareo koa, ary araka izay fomba hamaranareo ho an'ny olona ihany no hamaran'Andriamanitra ho anareo koa.
40N	7	3	0,00000	Nahoana moa ianao no mahita ny tapak'ahitra eo amin'ny mason'ny havana iray finoana, nefa ny vatan-kazo eo amin'ny masonao tsy tandrinao akory?
40N	7	4	0,00000	Ary ahoana no hilazanao amin'ny havanao hoe: Etsy hoesoriko ny tapak'ahitra eo amin'ny masonao, nefa jereo ange ity vatan-kazo eo amin'ny anao?
40N	7	5	0,00000	Ry mpihatsaravelatsihy, esory aloha ny vatan-kazo eo amin'ny masonao; izay ianao vao hahiratra tsara ka hahaisotra ny tapak'ahitra eo amin'ny mason-kavana.
40N	7	6	0,00000	Ny zava-masina, aza omena ny alika, fandrao hifoteran'ny alika ianareo ka hoviravirainy; ary ny vatosoanareo, aza atsipy amin'ny kisoa, fandrao voahosihosiny.
40N	7	7	0,00000	Mangataha dia homena ianareo; mitadiava dia hahita ianareo; dondony dia hovohana ianareo.
40N	7	8	0,00000	Fa izay rehetra mangataka no mahazo; izay mitady no mahita; ary izay mandondona no hovohana.
40N	7	9	0,00000	Araka ny hevitrareo, iza no olona hangatahan-janany mofo ka hanome vato azy?
40N	7	10	0,00000	Na hangatahany trondro ka hanome bibilava azy?
40N	7	11	0,00000	Koa raha ianareo, na dia ratsy aza, mahalala manome zava-tsoa ny zanakareo, mainka fa ny Rainareo Izay any an-danitra no hanome zava-tsoa ho an'izay mangataka aminy!
40N	7	12	0,00000	Noho izany ary, ataovy amin'ny olona izay rehetra tianareo hataon'ny olona aminareo; fa izany no vontoatin'ny lalanan'i Mosesy mbamin'ny fampianaran'ny mpaminany.
40N	7	13	0,00000	Midira amin'ny vavahady ety ianareo! Fa lehibe ny vavahady mankany amin'ny fahaverezana ary malalaka ny lalana, ka maro no miditra any;
40N	7	14	0,00000	tena ety kosa ny vavahady mankany amin'ny fiainana ary tena tery ny lalana, ka vitsy no mahita azy.
40N	7	15	0,00000	Mitandrema amin'ny mpaminany sandoka: malemy paika toy ny ondry izy manatona anareo; kanefa ao anatiny, toy ny amboadia mandramatra.
40N	7	16	0,00000	Ny asany no hahafantaranareo ny mpaminany sandoka: fa foto-tsilo tsy ahazoana voaloboka; ary songosongo tsy ahazoana voanaviavy.
40N	7	17	0,00000	Dia toy izany: ny hazo tsara rehetra mamoa voa tsara; fa ny hazo ratsy rehetra mamoa voa ratsy.
40N	7	18	0,00000	Tsy mba hazo tsara no mety hamoa voa ratsy, na hazo ratsy no mety hamoa voa tsara.
40N	7	19	0,00000	Ny hazo rehetra izay tsy mamoa voa tsara dia hokapaina, ka hatsipy ao anaty afo.
40N	7	20	0,00000	Koa dia ny asany no hahafantaranareo ny mpaminany sandoka.
40N	7	21	0,00000	Tsy izay rehetra manao amiko hoe: Tompo o! Tompo o!, no hiditra any amin'ny Fanjakan'ny lanitra, fa izay manao ny sitrapon'ny Raiko Izay any an-danitra.
40N	7	22	0,00000	Amin'izany andro izany, dia maro no hanao amiko hoe: Tompo o, Tompo o, tsy efa nilaza hafatra tamin'ny anaranao ve izahay? tsy efa nandroaka demony tamin'ny anaranao ve izahay? tsy efa nanao asa mahagaga maro tamin'ny anaranao ve izahay?
40N	7	23	0,00000	Ary amin'izay no hanambarako aminy hoe: Tsy fantatro na oviana na oviana ianareo; miala amiko, ianareo mpanao ratsy!
40N	7	24	0,00000	Koa amin'izany, na zovy na zovy mihaino ireo teniko ireo ka manatanteraka azy dia ho tahaka ny lehilahy misaina, izay nanorina ny tranony teo ambony vatolampy:
40N	7	25	0,00000	latsaka ny ranonorana, nitosaka ny riaka, nifofofofo ny rivotra ka samy namely izany trano izany; nefa tsy nianjera izy, satria niorina teo ambony vatolampy.
40N	7	26	0,00000	Fa izay rehetra mihaino ireo teniko ireo ka tsy manatanteraka azy dia ho tahaka ny lehilahy tsy misaina, izay nanorina ny tranony teo ambony fasika:
40N	7	27	0,00000	latsaka ny ranonorana, nitosaka ny riaka, nifofofofo ny rivotra ka samy namely izany trano izany; dia nianjera izy, ka loza ny faharavany.
40N	7	28	0,00000	Rehefa vitan'i Jesoa izany teny izany, dia talanjona ny vahoaka noho ny fomba fampianarany;
40N	7	29	0,00000	nampianatra azy tamim-pahefana manko i Jesoa fa tsy mba tahaka ireo mpahay lalana jiosy. >
40N	8	1	0,00000	Raha nidina avy teo an-tendrombohitra i Jesoa, dia narahina vahoaka maro.
40N	8	2	0,00000	Ary indro nisy lehilahy marary hoditra nanatona Azy, dia niankohoka teo anatrehany sady nanao hoe: Tompo o, raha sitrakao, dia hainao diovina aho!
40N	8	3	0,00000	Nanatsotra tanana i Jesoa dia nikasika azy sady niteny hoe: Sitrako, madiova ianao! Avy hatrany dia nadio ny aretin-koditra nahazo an-dralehilahy.
40N	8	4	0,00000	Ary hoy i Jesoa taminy: Tandremo ny milaza izao na amin'iza na amin'iza; fa mandehana miseho amin'ny mpisorona ary ento ny fanatitra voadidin'i Mosesy mba ho vavolombelona amin'ny olona fa madio ianao.
40N	8	5	0,00000	Rehefa niditra tao Kafarnahoma i Jesoa, dia nisy kapitenin-tafika nanatona Azy sady nitaraina taminy
40N	8	6	0,00000	hoe: Tompo o, milamaka ao an-tranoko ao re ny mpanompoko, fa malemy sady mijaly mafy dia mafy.
40N	8	7	0,00000	Ary hoy i Jesoa taminy: Ho avy Aho hanasitrana azy!
40N	8	8	0,00000	Dia novalian'ny kapiteny hoe: Tompo o, tsy mendrika handrosoanao an-trano aho; fa teny fotsiny re atao, dia ho sitrana ny mpanompoko.
40N	8	9	0,00000	Izaho manko, na ambany fahefan'olona aza, dia mba mifehy miaramila ihany; ka raha misy ataoko hoe Mandehana, dia mandeha izy; na misy antsoiko hoe Avia, dia avy izy; ary raha ny mpiasako no ilazako hoe Ataovy izao, dia manao izy.
40N	8	10	0,00000	Gaga i Jesoa raha nandre izany, ka loa-bolana tamin'ireo nanaraka Azy nanao hoe: Lazaiko marina aminareo fa mbola tsy nisy olona nahitako finoana toy izany tamin'i Israely.
40N	8	11	0,00000	Ambarako aminareo fa maro ny avy any atsinanana sy avy any andrefana no hipetraka hiara-misakafo amin-dry i Abrahama sy i Itsehaka ary i Jakoba any amin'ny Fanjakan'ny lanitra.
40N	8	12	0,00000	Ireo natao handova ny Fanjakan'ny lanitra kosa dia horoahina any amin'ny maizina any ivelany; ka any ireo no hitomany sy hikitro-nify.
40N	8	13	0,00000	Dia hoy i Jesoa tamin'ilay kapiteny: Mandehana, ary aoka ho tonga aminao araka izay ninoanao. Dia sitrana tamin'izany ora izany ilay mpanompony.
40N	8	14	0,00000	Dia niantrano tao amin-dry i Petera i Jesoa, ary nahita ny rafozambavin'i Petera nandamaka fa voan'ny tazo.
40N	8	15	0,00000	Nokasihin'i Jesoa ny tanan-dravehivavy; ary nialan'ny tazo ravehivavy dia nitsangana nandroso sakafo ho an'i Jesoa.
40N	8	16	0,00000	Nony hariva ny andro, dia maro ny azon'ny demony no nentin'ny olona teo amin'i Jesoa; teny fotsiny no nataon'i Jesoa handroahana ireny fanahy ratsy ireny. Ary izay rehetra narary dia nositraniny avokoa;
40N	8	17	0,00000	hany ka tanteraka ilay voalazan'ny Tompo tamin'ny alalan'i Isaia mpaminany hoe: Izy no naka ny rofintsika sy nitondra ny aretintsika.
40N	8	18	0,00000	Nony hitan'i Jesoa ny vahoaka betsaka nanodidina Azy, dia nanome baiko Izy mba hankeny ampitan'ny farihin'i Galilea.
40N	8	19	0,00000	Nisy anefa mpahay lalana nanatona Azy ka nilaza taminy hoe: Mpampianatra o, hiaraka aminao aho na aiza na aiza alehanao!
40N	8	20	0,00000	Fa hoy i Jesoa taminy: Ny fosa manan-davaka ary ny voro-manidina manana akany; fa ny Zanak'olona tsy mba manan-trano handriany sy hialany sasatra!
40N	8	21	0,00000	Dia nisy olon-kafa, anisan'ny mpianatr'i Jesoa, nilaza taminy hoe: Tompo o, avelao aho aloha handevina an'i dada!
40N	8	22	0,00000	Fa hoy i Jesoa taminy: Andao hiaraka amiko; avelao izy samy maty no hifandevina!
40N	8	23	0,00000	Ary niondrana an-tsambokely i Jesoa, ka niarahan'ireo mpianany.
40N	8	24	0,00000	Ary nisy tafio-drivotra mahery tonga tampoka teo amin'ny farihin'i Galilea, hany ka efa nila ho safotry ny alon-drano ny sambokely; i Jesoa anefa natory.
40N	8	25	0,00000	Dia nohatonin'ireto mpianany Izy, ka nofohaziny sady nataony hoe: Tompo o, vonjeo fa ho faty isika!
40N	8	26	0,00000	Ary hoy i Jesoa taminy: Nahoana no saro-tahotra ianareo, ry kely finoana? Izay vao niarina i Jesoa, dia niteny mafy ny rivotra sy ny farihy, ary nanjary tony dia tony ny andro.
40N	8	27	0,00000	Gaga ny olona ka vaky vava hoe: Avy aiza ary io Lehilahy io no manaiky Azy hatramin'ny rivotra sy ny farihy?
40N	8	28	0,00000	Rehefa tonga teny ampita teo amin'ny faritanin'i Gadara i Jesoa, dia nisy olona roa lahy nipoitra avy eny amin'ny fasana, nitsena Azy. Azon'ny demony izy roa lahy ary tena nasiaka mihitsy ka tsy nisy olona sahy nandalo tamin'izany lalana izany.
40N	8	29	0,00000	Dia indreo izy roa lahy niantsoantso hoe: Fa ataonao inona izahay, ry Zanak'Andriamanitra? Tonga eto ve Ianao mba hampijaly anay alohan'ny fotoanandro?
40N	8	30	0,00000	Ary nisy kisoa maro, andiany iray, nitrongy teny lavidavitra teny.
40N	8	31	0,00000	Koa nitalaho tamin'i Jesoa ireo demony nanao hoe: Raha dia roahinao re izahay, mba alefaso amin'itsy andian-kisoa itsy.
40N	8	32	0,00000	Dia hoy i Jesoa tamin'ny demony: Mandehana. Dia niala tamin'izy roa lahy ny demony ka lasa niditra tao amin'ny kisoa. Ary indreo ny kisoa andiany manontolo fa nirifatra ka nivarimbarina tan-kilahila ho any anaty farihy dia maty an-drano tao.
40N	8	33	0,00000	Nandositra kosa ireo mpiandry kisoa, ary nankany an-tanana nilaza ny zava-nitranga rehetra sy ny momba azy roa lahy azon'ny demony teo aloha.
40N	8	34	0,00000	Tamin'izay ny mponina rehetra iray tanana dia niainga nitsena an'i Jesoa; ka nony nahita Azy, dia nitalaho mba hialan'i Jesoa eo amin'ny taniny. >
40N	9	1	0,00000	Dia niondrana an-tsambokely i Jesoa ary niampita indray ka tonga tao an-tananany.
40N	9	2	0,00000	Ary indro nisy lehilahy malemy nilamaka am-pandriana, nentin'olona teo aminy. Hitan'i Jesoa ny finoan'ireto olona, ka hoy Izy tamin'ilay malemy: Mahereza, anaka; voavela ny helokao!
40N	9	3	0,00000	Tamin'izay ny sasany tamin'ny mpahay lalana dia nanao anakampo hoe: Manevateva an'Andriamanitra ilay io!
40N	9	4	0,00000	Fantatr'i Jesoa ny eritreritry ny mpahay lalana ka hoy Izy: Nahoana ianareo no mieritreri-dratsy ao am-ponareo?
40N	9	5	0,00000	Fa inona moa no tsotsotra kokoa, ny milaza hoe: Voavela ny helokao, sa ny milaza hoe: Mitsangana ka mandehana?
40N	9	6	0,00000	Aoka ho fantatrareo fa ny Zanak'olona eto an-tany dia manam-pahefana hamela heloka! Tamin'izay dia hoy i Jesoa tamin'ilay malemy: Mitsangana, batao ny fandrianao ka ndeha mody!
40N	9	7	0,00000	Dia nitsangana ralehilahy ka lasa nody.
40N	9	8	0,00000	Natahotra ny vahoaka nony nahita izany ary nanome voninahitra an'Andriamanitra Izay nanolotra fahefana hamela heloka toy izany tamin'ny olona.
40N	9	9	0,00000	Raha niala teo i Jesoa, dia nahita lehilahy atao hoe Matio nipetraka teo amin'ny birao famorian-ketra, ka hoy Izy taminy: Avia hiaraka amiko. Dia nitsangana i Matio ka nandeha niaraka taminy.
40N	9	10	0,00000	Ary raha nisakafo tao an-tranon'i Matio i Jesoa, dia maro ny mpamory hetra sy ny mpanota no tonga niara-nihinana tamin'Izy sy ny mpianany.
40N	9	11	0,00000	Nahita izany ny Farisianina ka nilaza tamin'ny mpianatr'i Jesoa hoe: Nahoana ny Mpampianatrareo no dia miara-misakafo amin'ny mpamory hetra sy ny mpanota?
40N	9	12	0,00000	Fa hoy i Jesoa raha nandre izany: Tsy ny salama no mila dokotera fa ny marary.
40N	9	13	0,00000	Ndeha mba ianaro ny hevitr'ilay tenin'ny Soratra Masina hoe: Ny hamindranareo fo amin'ny namana no sitrako, hoy Andriamanitra, fa tsy ny hanateranareo sorona. Tsy hiantso ny olo-marina no nahatongavako fa hiantso ny mpanota.
40N	9	14	0,00000	Tamin'izay dia nanatona an'i Jesoa ny mpianatr'i Johany Mpanao batisa ka nanontany Azy hoe: Ahoana izahay sy ny Farisianina no mifady hanina matetika, fa ny mpianatrao kosa tsy mba mifady?
40N	9	15	0,00000	Dia hoy i Jesoa taminy: Moa azon'ireo mpanotrona ny mpampaka-bady atao ve ny misaona raha mbola miaraka aminy eo ny mpampakatra? Tsia. Fa ho avy ny andro hanesorana ny mpampakatra eo aminy, ka amin'izay andro izay vao hifady hanina ireo mpanotrona.
40N	9	16	0,00000	Tsy misy olona manampina fitafiana tonta amin'ny tapa-damba vaovao; fa handrirotra ny fitafiana tonta ilay tapa-damba natampina, ary vao mainka hitatra ny rovitra.
40N	9	17	0,00000	Tsy mba siny hoditra tranainy no itahirizana divay vaovao; fa raha izany, dia ho rotika ny siny hoditra; ka ny divay ho raraka, ny siny hoditra hafoy. Fa siny hoditra vaovao no itahirizana divay vaovao, dia miara-maharitra izy roroa.
40N	9	18	0,00000	Raha mbola niteny izany tamin'ny mpianatr'i Johany Mpanao batisa i Jesoa, dia indro tonga ity manampahefana jiosy anankiray niankohoka teo anatrehany sady nanao hoe: Maty vao izao ny zanako vavy; ka andeha re hametraka ny tananao aminy dia ho velona izy.
40N	9	19	0,00000	Dia nitsangana nandeha nanaraka azy i Jesoa mbamin'ny mpianany.
40N	9	20	0,00000	Fa indro nisy vehivavy mitsi-dra efa nandritra ny 12 taona, nanatona an'i Jesoa avy eo ivoho ary nikasika ny somotraviavin-dambany;
40N	9	21	0,00000	fa hoy izy anakampony: Na dia ny lambany fotsiny aza no voakasiko, dia ho sitrana aho.
40N	9	22	0,00000	Dia nitodika i Jesoa ka nahita azy ary niteny hoe: Mahereza, anaka; ny finoanao no nahasitrana anao! Ary nanomboka tamin'io ora io dia sitrana ravehivavy.
40N	9	23	0,00000	Nony tonga tany an-tranon'ilay manampahefana i Jesoa ka nahita ny mpitsoka sodina sy ny vahoaka nitabataba
40N	9	24	0,00000	dia nanao hoe: Miala ianareo! Tsy maty akory razazavavy fa matory! Dia nihomehezan'ny olona i Jesoa.
40N	9	25	0,00000	Nony efa navoaka tany alatrano kosa ny vahoaka, dia niditra i Jesoa ka nandray ny tanan-drazazavavy ary dia niarina izy.
40N	9	26	0,00000	Ary niely eran'io faritany io ny lazan'izany.
40N	9	27	0,00000	Raha niala teo i Jesoa, dia nisy jamba roa lahy nanaraka Azy sady niantsoantso hoe: Ry Zanak'i Davida o, mamindra fo aminay!
40N	9	28	0,00000	Ary rehefa niditra tao an-trano i Jesoa, dia nohatonin'ireo jamba; ka hoy i Jesoa taminy: Mino ve ianareo fa haiko atao izany? Dia novalian'izy roa lahy hoe: Eny, Tompoko!
40N	9	29	0,00000	Tamin'izay dia nokasihin'i Jesoa ny mason'ireto jamba sady nataony hoe: Aoka ho tonga aminareo araka ny finoanareo.
40N	9	30	0,00000	Dia nahiratra ny mason'izy roa lahy, fa i Jesoa namepetra azy mafy hoe: Tandremo sao fantatr'olona izao!
40N	9	31	0,00000	Kanjo nony lasa ireo, dia nampiely ny lazan'i Jesoa manerana io faritany io.
40N	9	32	0,00000	Nony lasa izy roa lahy ireo, dia indro nentin'olona teo amin'i Jesoa ity lehilahy azon'ny demony mampahamoana.
40N	9	33	0,00000	Rehefa voaroakan'i Jesoa ny demony, dia niteny ilay moana; ary gaga ny vahoaka sady vaky vava hoe: Tsy mbola nisy zava-nitranga toy izao teto amin'i Israely!
40N	9	34	0,00000	Ny Farisianina kosa niteny hoe: Fahefana avy amin'ny filohan'ny demony ange no androahany ny demony e!
40N	9	35	0,00000	Ary nitety tanan-dehibe sy tanana kely rehetra i Jesoa, ka nampianatra tany amin'ny sinagogan-dry zareo sy nanao antso avo ny Vaovao Mahafaly momba ny Fanjakan'ny lanitra ary nanasitrana ny aretina mbamin'ny rofy rehetra.
40N	9	36	0,00000	Onena Izy nahita ny vahoaka, satria niferinaina ireo sady nafoy toy ny ondry tsy misy mpiandry.
40N	9	37	0,00000	Dia hoy Izy tamin'ny mpianany: Be ny vokatra, fa ny mpiasa hamory no vitsy.
40N	9	38	0,00000	Koa angataho ny Tompom-bokatra mba haniraka mpiasa hamory ny vokany. >
40N	10	1	0,00000	Dia nantsoin'i Jesoa ny mpianany 12 lahy ka nomeny fahefana handroaka fanahy maloto sy hahasitrana ny aretina mbamin'ny rofy rehetra.
40N	10	2	0,00000	Ary izao avy no anaran'ny apostoly 12 lahy: voalohany i Simona izay atao hoe Petera, dia i Andrea rahalahiny, i Jakoba sy i Johany mirahalahy zanak'i Zebedeo,
40N	10	3	0,00000	i Filipo, i Bartolomeo, i Toma, i Matio ilay mpamory hetra, i Jakoba zanak'i Halfeo, i Tadeo,
40N	10	4	0,00000	i Simona Kananeanina ary i Jodasy Iskariota ilay nanolotra an'i Jesoa.
40N	10	5	0,00000	Izy 12 lahy ireo dia nirahin'i Jesoa sady nohafatrafarany hoe: Aza mandeha any amin'ny faritra onenan'ny hafa firenena ary aza miditra amin'ny tananan'ny Samaritanina;
40N	10	6	0,00000	fa aleo manatona ny ondry very, dia ny vahoaka Israely.
40N	10	7	0,00000	Ary rehefa mandeha ianareo, dia manaova antso avo hoe: Efa tonga ny Fanjakan'ny lanitra!
40N	10	8	0,00000	Sitrano ny marary, atsangano ho velona ny maty, diovy ny marary hoditra, roahy ny demony; nahazo maimaimpoana ianareo, koa manomeza maimaimpoana.
40N	10	9	0,00000	Aza mitady vola hatao am-paosy, na volamena izany na volafotsy na varahina;
40N	10	10	0,00000	aza mitondra kitapom-batsy ho amin'ny dia, na akanjo hisoloana, na kapa, na tehina; fa ny mpiasa dia mendrika homena izay hivelomany.
40N	10	11	0,00000	Raha misy tanana lehibe na tanana kely idiranareo, dia fotory izay olona mendrika handray anareo; ka mitoera ao aminy mandra-pialanareo ny tanana.
40N	10	12	0,00000	Vao miditra ny trano ianareo dia miarahaba hoe: Ho ao aminareo anie ny fiadanana!
40N	10	13	0,00000	Koa raha mandray anareo ny ao an-trano, dia aoka ho tonga aminy tokoa ny fiadanana rarinareo; fa raha tsy mandray anareo ny ao an-trano, dia aoka hiverina aminareo ny fiadanana rarinareo.
40N	10	14	0,00000	Ary izay trano na tanana tsy handraisan'ny olona anareo na tsy hihainoany teny anareo, dia ialao; ka ahintsano eo ny vovoka avy amin'ny tongotrareo.
40N	10	15	0,00000	Lazaiko marina aminareo fa amin'ny andro fitsarana dia ho azoazo kokoa ny sazy hihatra amin'i Sodoma sy i Gomora noho ny hihatra amin'izany tanana izany!
40N	10	16	0,00000	Indro Aho maniraka anareo ho tahaka ny ondry eo afovoan'ny amboadia. Noho izany, aoka ho malina tahaka ny bibilava ianareo, ary aoka ho tsotra tahaka ny voromahailala.
40N	10	17	0,00000	Mitandrema, fa hatolotry ny olona amin'ny mpitsara isan-tanana ianareo sady hokapohiny any amin'ny sinagogany;
40N	10	18	0,00000	ary hoentina eo anoloan'ny mpifehy sy ny mpanjaka noho ny maha mpianatro anareo, mba hijoroanareo ho vavolombelona manambara Ahy eo anatrehan'ny Jiosy sy ny hafa firenena.
40N	10	19	0,00000	Fa raha atolotry ny olona ianareo, aza manahy izay fomba hitenenanareo na izay teny holazainareo, satria homena anareo eo no ho eo ihany izay teny holazainareo.
40N	10	20	0,00000	Tsy teny avy aminareo no holazainareo fa teny avy amin'ny Fanahy Masina irahin'ilay Rainareo.
40N	10	21	0,00000	Hisy olona hanolotra ny iray tampo aminy hovonoina; hisy raim-pianakaviana hanolotra ny zanany hovonoina; ary hisy zanaka hanohitra ray aman-dreny ka hampanameloka azy ho faty.
40N	10	22	0,00000	Ho halan'ny olona rehetra ianareo satria miandany amiko; fa izay haharitra hatramin'ny farany dia ho voavonjy.
40N	10	23	0,00000	Raha enjehina amin'ny tanana anankiray ianareo, dia mandosira any amin'ny tanana hafa; eny, lazaiko marina aminareo fa tsy ho tapitra voatetinareo akory ny tanana eto Israely, dia ho avy ny Zanak'olona.
40N	10	24	0,00000	Mpianatra tsy mihoatra ny mpampianatra azy; mpanompo tsy mihoatra ny tompony.
40N	10	25	0,00000	Ampy ho an'ny mpianatra ny tonga tahaka ny mpampianatra azy, ary ho an'ny mpanompo ny tonga tahaka ny tompony. Koa raha ny loham-pianakaviana aza nisy nanao hoe Belzeboba, mainka fa ny fianakaviany.
40N	10	26	0,00000	Koa aza matahotra ny olombelona ianareo. Fa tsy misy afenina izay tsy haseho na takona izay tsy ho fantatra.
40N	10	27	0,00000	Izay lazaiko aminareo ao amin'ny maizina dia ambarao eny amin'ny mazava; ary izay ren'ny sofinareo dia antsoantsoy eny an-tampon-trano.
40N	10	28	0,00000	Ary aza matahotra ireo mamono mahafaty ny vatana, nefa tsy mahay mamono mahafaty ny fanahy; fa aleo matahotra an'Andriamanitra Izay mahay mahavery ny fanahy amam-batana any amin'ny lohasahan'afo.
40N	10	29	0,00000	Tsy ampaharoapolon'ny denary monja ve no vidin'ny fody roa? Kanefa tsy hisy latsaka amin'ny tany izy ireny na iray aza, raha tsy lahatry ny Rainareo.
40N	10	30	0,00000	Na ny volon-dohanareo aza dia fantatr'Andriamanitra ny isany.
40N	10	31	0,00000	Koa aza matahotra, fa sarobidy noho ny fody maro ianareo!
40N	10	32	0,00000	Noho izany, na zovy na zovy manaiky ho mpiandany amiko eo anatrehan'ny olona, Izaho koa dia hanaiky ho mpiandany aminy eo anatrehan'ny Raiko Izay any an-danitra.
40N	10	33	0,00000	Fa na zovy na zovy manda tsy ho mpiandany amiko eo anatrehan'ny olona, Izaho koa dia handa tsy ho mpiandany aminy eo anatrehan'ny Raiko Izay any an-danitra.
40N	10	34	0,00000	Aza heverinareo fa tonga eto an-tany Aho hampihavana; tsy tonga hampihavana Aho, fa hampiady.
40N	10	35	0,00000	Eny, tonga Aho hampisaraka ny zanaka lahy amin'ny rainy, sy ny zanaka vavy amin'ny reniny, ary ny vinantovavy amin'ny rafozambaviny;
40N	10	36	0,00000	koa ny ankohonan'ny olona ihany no ho fahavalony.
40N	10	37	0,00000	Izay tia ny rainy na ny reniny mihoatra noho ny fitiavany Ahy dia tsy mendrika Ahy; ary izay tia ny zanany lahy na ny zanany vavy mihoatra noho ny fitiavany Ahy dia tsy mendrika Ahy.
40N	10	38	0,00000	Ary izay tsy mitondra ny hazofijaliany ka tsy miaraka amiko dia tsy mendrika Ahy.
40N	10	39	0,00000	Izay mamonjy ny ainy no hahavery azy, fa izay mahafoy ny ainy noho ny fitiavana Ahy no hahavonjy azy.
40N	10	40	0,00000	Izay mandray anareo dia mandray Ahy; ary izay mandray Ahy dia mandray Ilay naniraka Ahy.
40N	10	41	0,00000	Izay mandray mpaminanin'Andriamanitra noho izy mpaminanin'Andriamanitra dia hahazo valisoana mpaminanin'Andriamanitra; ary izay mandray olo-marina noho izy olo-marina dia hahazo valisoan'olo-marina;
40N	10	42	0,00000	ary lazaiko marina aminareo fa na iza na iza hanome rano mangatsiaka, na eran'ny kaopy ihany aza, hosotroin'ny anankiray amin'ireo mpianatro madinika ireo noho izy mpianatro, dia tsy ho diso valisoa. >
40N	11	1	0,00000	Nony vitan'i Jesoa ny hafatrafatra ho an'ireo mpianany 12 lahy, dia niala teo Izy hampianatra sy hitoriteny any amin'ny tananan-dry zareo Jiosy.
40N	11	2	0,00000	Ren'i Johany Mpanao batisa tao am-ponja ny asa nataon'i Jesoa, ka nisy nirahin'i Johany ny mpianany
40N	11	3	0,00000	hanontany azy hoe: Ianao ve no Ilay ho avy sa olon-kafa no mbola tokony handrasanay?
40N	11	4	0,00000	Dia hoy i Jesoa namaly ireto iraka: Ndeha ambarao an'i Johany ny zavatra hitanareo sy renareo:
40N	11	5	0,00000	mahiratra ny jamba, mandeha tsara ny mandringa, madio ny marary hoditra, mandre ny marenina, atsangana ho velona ny maty, itoriana ny Vaovao Mahafaly ny mahantra.
40N	11	6	0,00000	Koa sambatra izay tsy voasakana hino Ahy!
40N	11	7	0,00000	Nony lasa ireto iraka, dia niteny momba an'i Johany tamin'ny vahoaka i Jesoa nanao hoe: Hizaha inona no nalehanareo tany an-taniefitra? Volotara hetsiketsehin-drivotra ve? Tsia!
40N	11	8	0,00000	Fa hizaha inona ary no nalehanareo tany? Olona marevaka fitafiana ve? Izay marevaka fitafiana dia any amin'ny lapan'ny mpanjaka!
40N	11	9	0,00000	Koa hizaha inona ary no nalehanareo tany? Mpaminany ve? Izany tokoa, hoy Aho aminareo, ary mihoatra noho ny mpaminany aza.
40N	11	10	0,00000	Fa i Johany no ilay voalazan'ny Soratra Masina hoe: Indro alefako hialoha Anao ny irako, hoy Andriamanitra, mba hamboatra ny lalan-kalehanao!
40N	11	11	0,00000	Tsy mbola nisy lehibe noho i Johany tamin'ny olombelona rehetra; kanefa lazaiko marina aminareo fa izay kely indrindra ao amin'ny Fanjakan'ny lanitra dia lehibe noho izy.
40N	11	12	0,00000	Hatramin'ny andro nitorian'i Johany Mpanao batisa no mankaty, ny Fanjakan'ny lanitra dia toherina amin'ny alalan'ny herisetra ka ny mpanao herisetra no mitady handrombaka azy.
40N	11	13	0,00000	Eny, ny mpaminany rehetra sy ny lalanan'i Mosesy ka miafara amin'ny andron'i Johany dia nanambara mialoha ny Fanjakan'ny lanitra.
40N	11	14	0,00000	Ary raha mety mandray ianareo, dia i Johany no Elia voalaza fa ho avy.
40N	11	15	0,00000	Izay manan-tsofina hihainoana, aoka hihaino!
40N	11	16	0,00000	Iza no hanoharako ny olona ankehitriny? Tahaka ny ankizy mipetra-potsiny eny an-kianja ka omen'ny namany tsiny hoe:
40N	11	17	0,00000	Ianareo itsofany sodina, tsy mandihy; ianareo anaovanay hira fisaonana, tsy mitomany!
40N	11	18	0,00000	Fa tonga i Johany Mpanao batisa, tsy mihinana sady tsy misotro, nefa lazaina hoe: Ondranondranana!
40N	11	19	0,00000	Tonga indray ny Zanak'olona, mihinana sy misotro, nefa lazaina hoe: Olona tendan-kanina sy mpiboboka divay, sakaizan'ny mpamory hetra sy ny mpanota! Andriamanitra kosa, araka ny fahendreny, dia asehon'ny asany ho marina.
40N	11	20	0,00000	Tamin'izay i Jesoa dia niteny mafy ireo tanana nahavitana ny ankamaroan'ny asa mahagaga nataony, satria tsy niala tamin'ny toetra ratsiny ireo mponina ao aminy; ka hoy i Jesoa:
40N	11	21	0,00000	Mampalahelo ianao, ry Korazina! Mampalahelo ianao, ry Betsaida! Raha i Tiro sy i Sidona no nahavitana ireo asa mahagaga natao teo aminareo, dia efa ela ireo no nitafy lamba fisaonana ary nihosin-davenona hanambarany fa nialany ny toetra ratsiny.
40N	11	22	0,00000	Ka hoy Aho aminareo hoe: amin'ny andro fitsarana, dia ho azoazo kokoa ny sazy hihatra amin'i Tiro sy i Sidona noho ny hihatra amin'i Korazina sy i Betsaida!
40N	11	23	0,00000	Ary ianao, ry Kafarnahoma, heverinao ve fa hasandratra hatrany an-danitra ianao? Tsia, haetry hatrany amin'ny toeran'ny maty ianao! Raha i Sodoma manko no nahavitana ireo asa mahagaga natao teo aminao, dia ho naharitra mandraka androany izany tanana izany.
40N	11	24	0,00000	Ka hoy Aho aminareo hoe: amin'ny andro fitsarana dia ho azoazo kokoa ny sazy hihatra amin'i Sodoma noho ny hihatra amin'i Kafarnahoma!
40N	11	25	0,00000	Tamin'izay fotoana izay dia niteny i Jesoa nanao hoe: Ray o, Tompon'ny tany aman-danitra Ianao, ka misaotra Anao Aho fa ireo zavatra nafeninao tamin'ny hendry sy ny manan-tsaina dia nasehonao tamin'ny madinika.
40N	11	26	0,00000	Eny, Ray o, izany tokoa no sitrakao!
40N	11	27	0,00000	Efa natolotry ny Raiko ho Ahy ny zavatra rehetra; ary tsy misy olona mahalala tsara ny Zanaka afa-tsy ny Ray, na mahalala tsara ny Ray afa-tsy ny Zanaka mbamin'izay tian'ny Zanaka hanehoana azy!
40N	11	28	0,00000	Mankanesa aty amiko ianareo rehetra torovana sy vesaran'ny lalana, fa Izaho no hanome fialan-tsasatra anareo.
40N	11	29	0,00000	Raiso ny fampianarako ary mianara amiko fa malemy fanahy sady tsy miavona am-po Aho; ary dia hahita fialan-tsasatra ao anatinareo ianareo.
40N	11	30	0,00000	Eny, mora raisina ny fampianarako ary mora arahina ny lalanako. >
40N	12	1	0,00000	Taoriana kelin'izany, dia nandeha namaky tanimbary tamin'ny andro sabata ry i Jesoa. Noana ireto mpianany ka nioty salohim-bary, dia nihinana.
40N	12	2	0,00000	Nahita izany ny Farisianina ka nanao tamin'i Jesoa hoe: Jereo ny mpianatrao fa manao zavatra tsy fanao amin'ny andro sabata!
40N	12	3	0,00000	Dia novalian'i Jesoa hoe: Tsy novakinareo tao amin'ny Soratra Masina angaha izay nataon'i Davida, raha noana izy mbamin'ireo olona niaraka taminy?
40N	12	4	0,00000	Niditra tao an-tranon'Andriamanitra ry i Davida, ka nihinana ny mofo apetraka eo anatrehan'Andriamanitra izy mbamin'ny olona niaraka taminy; kanefa izany mofo izany tsy azon'izy ireo hanina fa natao ho an'ny mpisorona irery ihany!
40N	12	5	0,00000	Sa tsy novakinareo tao amin'ny lalanan'i Mosesy angaha fa amin'ny andro sabata dia mandika ny fepetran'ny sabata ireo mpisorona manao fanompoana ao an-tempoly, kanefa tsy manan-tsiny?
40N	12	6	0,00000	Ary dia lazaiko aminareo fa misy eto lehibe noho ny tempoly.
40N	12	7	0,00000	Raha fantatrareo ny dikan'ity tenin'ny Soratra Masina ity hoe: Ny hamindranareo fo amin'ny namana no sitrako, hoy Andriamanitra, fa tsy ny hanateranareo sorona, dia tsy hanameloka ny tsy manan-tsiny ianareo.
40N	12	8	0,00000	Eny, ananan'ny Zanak'olona fahefana ny sabata.
40N	12	9	0,00000	Nony niala teo i Jesoa, dia niditra tao amin'ny sinagogan-dry zareo Jiosy.
40N	12	10	0,00000	Nisy lehilahy maty tanana anila tao; ary te hiampanga an'i Jesoa ny olona ka nanontany Azy hoe: Azo atao ve ny manasitrana amin'ny andro sabata?
40N	12	11	0,00000	Dia hoy i Jesoa taminy: Aoka hatao hoe misy tsy manana afa-tsy ondry anankiray monja aminareo. Raha sendra latsaka any an-kady amin'ny andro sabata ilay ondry, moa tsy handeha ve ny tompony haka sy hanatsoaka azy tao androtr'iny ihany?
40N	12	12	0,00000	Mihoatra lavitra noho ny ondry anefa ny olona; koa amin'izany, azo atao ny manao soa olona amin'ny andro sabata.
40N	12	13	0,00000	Tamin'izay i Jesoa dia niteny tamin-dralehilahy hoe: Atsory ny tananao! Dia natsotran'ilay marary ny tanany ka sitrana, nanjary salama tahaka ny ilany.
40N	12	14	0,00000	Fa lasa nivoaka ny sinagoga kosa ny Farisianina ary niara-nioko ny amin'izay hamonoana an'i Jesoa.
40N	12	15	0,00000	Nony nahalala izany i Jesoa, dia niala teo amin'io toerana io; ary vahoaka maro no nanaraka Azy. Nositranin'i Jesoa avokoa ny marary rehetra,
40N	12	16	0,00000	saingy noteneniny mafy hoe: Aza manao izay hahafantarana Ahy.
40N	12	17	0,00000	Koa tanteraka ilay voalazan'ny Tompo tamin'ny alalan'i Isaia mpaminany hoe:
40N	12	18	0,00000	Indro ny Mpanompoko izay nofidiko, ilay Malalako Izay sitrako. Ny Fanahiko hapetrako eo aminy, ka hambaran'ny Mpanompoko amin'ireo firenena ny rariny.
40N	12	19	0,00000	Tsy hifanditra aman'olona Izy na hihorakoraka, ary tsy handrenesana ny feony eny an-dalambe.
40N	12	20	0,00000	Ny volotara folaka tsy hotapahiny, ny lahin-jiro manetona tsy hovonoiny, ambara-pahazoan'ny Mpanompoko fandresena ho an'ny rariny.
40N	12	21	0,00000	Ary Izy no hitokian'ireo firenena.
40N	12	22	0,00000	Tamin'izay dia nisy lehilahy azon'ny demony nentina teo amin'i Jesoa. Jamba sy moana ralehilahy ka nositranin'i Jesoa ary dia niteny sy nahita.
40N	12	23	0,00000	Talanjona ny vahoaka rehetra sady vaky vava hoe: Tsy ity ve ny Zanak'i Davida?
40N	12	24	0,00000	Nony nandre izany kosa ny Farisianina, dia niteny hoe: Tsy misy androahan'ilay io ny demony, afa-tsy fahefana avy amin'i Belzeboba, filohan'ny demony!
40N	12	25	0,00000	Fantatr'i Jesoa anefa ny eritreritr'ireo Farisianina ka hoy Izy taminy: Ho rava izay fanjakana miady an-trano, ary tsy haharitra izay tanana na koa ankohonana miady an-trano.
40N	12	26	0,00000	Raha i Satana no mandroaka an'i Satana, dia miady an-trano izy samy izy; ka ahoana no haharetan'ny fanjakany?
40N	12	27	0,00000	Ary raha fahefana avy amin'i Belzeboba no androahako ny demony, fahefana avy amin'iza kosa no androahan'ny mpomba anareo azy? Noho izany, ny mpomba anareo ihany no hanameloka anareo.
40N	12	28	0,00000	Raha Izaho dia ny Fanahin'Andriamanitra mihitsy no androahako ny demony ary miharihary amin'izany fa efa tonga eo aminareo ny Fanjakan'Andriamanitra.
40N	12	29	0,00000	Hatao ahoana moa no fiditra an-tranon'ny olona matanjaka handroba ny fananany, raha tsy voafatotra aloha ilay olona matanjaka? Dia izay vao robaina ny ao an-tranony.
40N	12	30	0,00000	Izay tsy momba Ahy dia manohitra Ahy; ary izay tsy miara-mamory amiko dia mampihahaka.
40N	12	31	0,00000	Noho izany, hoy Aho aminareo: havelan'Andriamanitra avokoa ny heloka rehetra vitan'ny olombelona ary koa ny fanevatevana rehetra ataony an'Andriamanitra; fa izay manevateva ny Fanahy Masina kosa dia tsy hahazo famelan-keloka.
40N	12	32	0,00000	Na iza na iza manao teny manohitra ny Zanak'olona dia hahazo famelan-keloka; fa na iza na iza miteny manohitra ny Fanahy Masina dia tsy hahazo famelan-keloka na amin'izao fiainana izao na amin'ny fiainan-ko avy.
40N	12	33	0,00000	Ataovy hoe tsara ny voany ka tsara koa ny hazo, na ataovy hoe ratsy ny voany ka ratsy koa ny hazo: satria ny voany no ahafantarana ny hazo.
40N	12	34	0,00000	Ry tarana-menarana, hataonareo ratsy fanahy ahoana no fiteny zavatra tsara? Izay mameno ny fon'ny olona manko no aloaky ny vavany.
40N	12	35	0,00000	Ny olona tsara fanahy dia mamoaka zavatra tsara avy amin'ny rakitra tsaran'ny fony; ary ny olona ratsy fanahy dia mamoaka zavatra ratsy avy amin'ny rakitra ratsin'ny fony.
40N	12	36	0,00000	Ary lazaiko aminareo fa ny olona, amin'ny andro fitsarana dia hampamoahina momba ny teny tsy misy antony rehetra nataony:
40N	12	37	0,00000	satria ny teninao no hanomezan-drariny anao ary ny teninao no hanamelohana anao.
40N	12	38	0,00000	Tamin'izay dia nisy mpahay lalana sy Farisianina sasany nanontany an'i Jesoa hoe: Mpampianatra o, mba te hahita famantarana avy aminao izahay.
40N	12	39	0,00000	Fa hoy i Jesoa taminy: Ratsy fanahy sady mivadika amin'Andriamanitra ny olona ankehitriny: fatra-pitady famantarana nefa tsy homena famantarana afa-tsy ilay momba an'i Jona mpaminany.
40N	12	40	0,00000	Nitoetra telo andro sy telo alina tao an-kibon'ny trozona i Jona; toy izany koa, hitoetra telo andro sy telo alina ao an-kibon'ny tany ny Zanak'olona.
40N	12	41	0,00000	Amin'ny andro fitsarana, dia hitsangana manoloana ny olona ankehitriny ireo mponina tao Ninive, ka hanameloka azy; fa niala tamin'ny toetra ratsy ireo mponina tao Ninive nony nandre ny toritenin'i Jona! Indro anefa misy mihoatra noho i Jona eto.
40N	12	42	0,00000	Amin'ny andro fitsarana, dia hitsangana manoloana ny olona ankehitriny ilay mpanjakavavy avy any atsimo, ka hanameloka azy; fa niala avy any am-paran'ny tany izy mba hihaino ny fahendren'i Salomona mpanjaka! Indro anefa misy mihoatra noho i Salomona eto!
40N	12	43	0,00000	Rehefa miala amin'ny olona ny fanahy maloto, dia mivezika etsy mivezika eroa any an-tany karakaina, mitady toerana hialana sasatra kanefa tsy mahita.
40N	12	44	0,00000	Amin'izay dia hoy izy hoe: Hody any amin'ny tranoko izay nialako ihany aho. Miverina izy ary mahita ny tranony teo aloha foana sy voafafa ary voalamina.
40N	12	45	0,00000	Lasa indray izy ka mitondra miaraka aminy fanahy fito ratsy kokoa noho ny tenany ary miara-miditra ao izy rehetra ka miorim-ponenana. Ny toetra hiafaran'izany olona izany dia hahatsiravina kokoa noho ny toetrany voalohany. Toy izany koa no hihatra amin'ny olona ratsy fanahy ankehitriny.
40N	12	46	0,00000	Raha mbola niteny tamin'ny vahoaka i Jesoa, dia tonga ny reniny mbamin'ny rahalahiny; nijanona tao alatrano izy mianakavy ary nitady hiresaka aminy. [
40N	12	47	0,00000	Nilazana i Jesoa hoe: Indreo ao alatrano ao ny reninao mbamin'ny rahalahinao mitady hiresaka aminao.]
40N	12	48	0,00000	Fa hoy ny navalin'i Jesoa ilay nampandre: Iza moa no reniko ary iza moa no rahalahiko?
40N	12	49	0,00000	Dia nanatsotra tanana nanondro ny mpianany i Jesoa sady niteny hoe: Indreo no reniko sy rahalahiko.
40N	12	50	0,00000	Fa na zovy na zovy manao ny sitrapon'ny Raiko Izay any an-danitra dia izy no rahalahiko na anabaviko na reniko. >
40N	13	1	0,00000	Tamin'izany andro izany i Jesoa dia niala tao an-trano ary lasa nipetraka teo amoron'ny farihin'i Galilea mba hampianatra.
40N	13	2	0,00000	Nisy vahoaka betsaka nitangorona teo akaikiny, ka voatery niakatra tao an-tsambokely anankiray Izy dia nipetraka teo. Ary ny vahoaka rehetra kosa tery amoron-drano.
40N	13	3	0,00000	Fanoharana no nilazan'i Jesoa zavatra maro taminy ka hoy Izy: Indro niainga ity mpamafy hamafy voa.
40N	13	4	0,00000	Nony namafy izy, ny voa sasany latsaka teny amoron-dalana, ka tonga ny voro-manidina nitsindroka azy rehetra.
40N	13	5	0,00000	Ny voa sasany latsaka tamin'ny toerana be vato sady manify nofon-tany, ka vetivety dia nitsimoka satria tsy lalina ny tany nilentehany;
40N	13	6	0,00000	saingy nony nipoaka ny andro, dia nalazon'ny hafanana ireo tsimoka ireo ka maina, satria tsy namaka lalina.
40N	13	7	0,00000	Ny voa sasany indray latsaka tany anaty tsilo; dia nitombo ny tsilo ary voageja ny tsimoka.
40N	13	8	0,00000	Ny voa sasany kosa latsaka tamin'ny tany lonaka dia namoa: tao ny zato heny, tao ny enimpolo heny ary tao ny telopolo heny.
40N	13	9	0,00000	Dia nofaranan'i Jesoa hoe: Izay manan-tsofina hihainoana, aoka hihaino!
40N	13	10	0,00000	Ary nanatona an'i Jesoa ny mpianany ka nanao taminy hoe: Nahoana no fanoharana no itenenanao amin'ny vahoaka?
40N	13	11	0,00000	Dia novalian'i Jesoa hoe: Ianareo no natao hahalala ny tsiambaratelo momba ny Fanjakan'ny lanitra, fa ireo kosa tsy natao hahalala.
40N	13	12	0,00000	Satria izay manana no homena, ka hanana amby ampy; fa izay tsy manana kosa, na izay kely ananany aza dia halana aminy.
40N	13	13	0,00000	Noho izany, dia fanoharana no itenenako aminy: satria mijery izy fa tsy mahita, ary mihaino fa tsy mandre sady tsy mahafantatra;
40N	13	14	0,00000	ka tanteraka aminy tokoa ny faminaniana voalazan'i Isaia hoe: Hihaino dia hihaino ianareo fa tsy hahafantatra ary hijery dia hijery fa tsy hahita,
40N	13	15	0,00000	satria nihamafy fo ity vahoaka ity, nihadonto sofina ary nanakimpy maso; fandrao ny masony hahita, ny sofiny handre ary ny fony hahafantatra ka hiverina amiko sy hositraniko ity vahoaka ity, hoy ny Tompo Andriamanitra!
40N	13	16	0,00000	Fa sambatra kosa ianareo, mana-maso mahita ary manan-tsofina mandre.
40N	13	17	0,00000	Eny, lazaiko marina aminareo fa maro ireo mpaminanin'Andriamanitra sy ireo olo-marina naniry hahita izay hitanareo nefa tsy nahita, ary hahare izay renareo nefa tsy nahare.
40N	13	18	0,00000	Ianareo kosa, henoy ary ny hevitr'ilay fanoharana ny amin'ny mpamafy.
40N	13	19	0,00000	Ny olona mahaheno ny teny momba ny Fanjakan'ny lanitra kanefa tsy mahafantatra, dia ny voa nafafy teny amoron-dalana: avy ilay Ratsy ka manaisotra izay nafafy tao am-pony.
40N	13	20	0,00000	Ny voa nafafy tamin'ny tany be vato dia izay mahaheno ny teny ka mandray azy avy hatrany amin-kafaliana,
40N	13	21	0,00000	saingy tsy mandatsaka lalina izany ao aminy fa vetivety foana no itanany azy; ka raha vao misy fijaliana na fanenjehana noho ny tenin'Andriamanitra, dia very finoana.
40N	13	22	0,00000	Ny voa nafafy tany anaty tsilo dia izay mahaheno ny teny, kanefa ny fiahiana ny fiainana etoana sy ny fanodokan'ny harena mangeja ny teny tsy ho afa-mamoa.
40N	13	23	0,00000	Ary ny voa nafafy tamin'ny tany lonaka dia izay mahaheno ny teny sy mahafantatra azy; ary dia miharihary fa mamoa sy mahavokatra: ao ny zato heny, ao ny enimpolo heny ary ao ny telopolo heny.
40N	13	24	0,00000	Ary nanolotra fanoharana hafa tamin'ny vahoaka i Jesoa ka nanao hoe: Ny Fanjakan'ny lanitra dia tahaka ny amin'ity lehilahy namafy voa tsara tamin'ny tanimbariny.
40N	13	25	0,00000	Kanjo raha natory ny olona, dia tonga ny fahavalon-dralehilahy tompon-tanimbary ka namafy voan-tsimparifary tamin'ny vary, dia lasa nandeha.
40N	13	26	0,00000	Rehefa naniry ny vary ka niteraka dia nipoitra koa ny tsimparifary.
40N	13	27	0,00000	Dia avy ny mpanompon-dralehilahy ka nilaza taminy hoe: Tompoko, tsy voa tsara ve no nafafinao tamin'ny tanimbarinao? Koa avy aiza kosa ny tsimparifary?
40N	13	28	0,00000	Dia novaliany hoe: Fahavalo no nanao izany! Ary hoy ny mpanompony taminy: Koa tianao ve ny handehananay hanaisotra ny tsimparifary?
40N	13	29	0,00000	Fa nataon'ny tompon-tanimbary hoe: Tsia, fandrao hongotanareo mbamin'ny vary raha esorinareo ny tsimparifary!
40N	13	30	0,00000	Aoka ihany hiara-maniry izy roroa mandra-piavin'ny taom-pijinjana; ary amin'izay vao holazaiko amin'ny mpijinja hoe: Esory aloha ny tsimparifary, ka fehezo ho amboarany mba hodorana; fa ny vary kosa, angony ho any an-tsompitro.
40N	13	31	0,00000	Ary nanolotra fanoharana hafa indray tamin'ny vahoaka i Jesoa ka nanao hoe: Ny Fanjakan'ny lanitra dia tahaka ny voan-tsinapy nalain'ity lehilahy anankiray ary nafafiny tany an-tanimboliny.
40N	13	32	0,00000	Madinika indrindra amin'ny voa famafy rehetra ny voan-tsinapy, saingy rehefa maniry, dia izy no lehibe indrindra amin'ny anana rehetra sady tonga hazo; dia avy ny voro-manidina manao akany honenana ao amin'ny rantsany.
40N	13	33	0,00000	Ary nilaza fanoharana hafa koa tamin'ny vahoaka i Jesoa ka nanao hoe: Ny Fanjakan'ny lanitra dia tahaka ny leviora nalain'ity vehivavy anankiray ary nampifangaroiny tamin'ny koba eran'ny kovetabe mandra-pibohaky ny koba manontolo.
40N	13	34	0,00000	Fanoharana no nanambaran'i Jesoa izany rehetra izany tamin'ny vahoaka. Ary tsy nanambara zavatra tamin'ny vahoaka afa-tsy tamin'ny fanoharana i Jesoa,
40N	13	35	0,00000	hany ka tanteraka ilay voalazan'ny Tompo tamin'ny alalan'ny mpaminany hoe: Fanoharana no hitenenako; zavatra nafenina hatramin'ny nahariana izao tontolo izao no hambarako.
40N	13	36	0,00000	Tamin'izay dia nandao ny vahoaka i Jesoa ary nody tany an-trano; dia nanatona Azy ny mpianany ka nanao hoe: Hazavao aminay ny hevitry ny fanoharana momba ny tsimparifary nafafy an-tanimbary.
40N	13	37	0,00000	Dia novalian'i Jesoa hoe: Ny mpamafy ny voa tsara dia ny Zanak'olona;
40N	13	38	0,00000	ny tanimbary dia izao tontolo izao; ny voa tsara dia ny olona miaina araka ny Fanjakan'ny lanitra; ny tsimparifary dia ny olona andevozin' ilay Ratsy;
40N	13	39	0,00000	ny fahavalo namafy ny tsimparifary dia ny devoly; ny taom-pijinjana dia ny fiafaran'izao tontolo izao; ary ny mpijinja dia ny anjely.
40N	13	40	0,00000	Koa tahaka ny anesorana ny tsimparifary sy andorana azy amin'ny afo no hatao amin'ny fiafaran'izao tontolo izao.
40N	13	41	0,00000	Hirahin'ny Zanak'olona ny anjeliny; ary ny anjely no hanaisotra tsy ho eo amin'ny Fanjakan'ny Zanak'olona izay rehetra mpitaona ny hafa hanota sy izay mpanao ratsy,
40N	13	42	0,00000	ka hanipy azy any anatin'ny memy mirehitra; dia any ireo no hitomany sy hikotro-nify.
40N	13	43	0,00000	Amin'izay kosa ny olo-marina dia hamirapiratra tahaka ny masoandro ao amin'ny Fanjakan'ny Rainy. Izay manan-tsofina hihainoana, aoka hihaino!
40N	13	44	0,00000	Ny Fanjakan'ny lanitra dia tahaka ny harena miafina ao anaty saha. Nisy olona nahita ilay harena ka nafeniny tao ihany aloha; ary noho ny hafaliany dia lasa izy nivarotra ny fananany rehetra, ka nividy izany saha izany.
40N	13	45	0,00000	Ary izao koa: ny Fanjakan'ny lanitra dia tahaka ny amin'ny mpandranto mitady vatosoa.
40N	13	46	0,00000	Rehefa nahita anankiray sarobidy izy, dia lasa nivarotra ny fananany rehetra, ka nividy izany vatosoa izany.
40N	13	47	0,00000	Ary izao koa: ny Fanjakan'ny lanitra dia tahaka ny harato nalatsaka anaty ranomasina ka nanangona izao karazan-trondro rehetra izao.
40N	13	48	0,00000	Rehefa feno ny harato, dia notarihina ho eny amoron-drano; ary nipetraka ny mpanarato nifantina ny tsara hataony an-karona, fa ny ratsy kosa nariany.
40N	13	49	0,00000	Dia tahaka izany no hatao amin'ny fiafaran'izao tontolo izao; ho tonga ny anjely hanavaka ny ratsy fanahy hisaraka amin'ny olo-marina,
40N	13	50	0,00000	ka hanipy azy any amin'ny memy mirehitra: any ireo no hitomany sy hikotro-nify.
40N	13	51	0,00000	Ary hoy i Jesoa tamin'ny mpianany: Efa fantatrareo ve izany rehetra izany? Ka novalian'ireo hoe: Eny, efa fantatray!
40N	13	52	0,00000	Dia hoy indray i Jesoa taminy: Koa amin'izany ary, ny mpahay lalana rehetra izay nanjary mpianatra ao amin'ny Fanjakan'ny lanitra dia tahaka ny tompon-drakitra izay mamoaka zava-baovao sy tranainy avy amin'ny tahirin-drakiny.
40N	13	53	0,00000	Rehefa vitan'i Jesoa ireo fanoharana ireo, dia niala teo Izy
40N	13	54	0,00000	ary nankany amin'ny tanana nahabe Azy. Nampianatra ny olona tao amin'ny sinagoga i Jesoa, hany ka talanjona ry zareo sady loa-bolana hoe: Avy taiza re no nahazoan'ilay io izany fahendrena izany sy nahavitany ireny asa mahagaga ireny?
40N	13	55	0,00000	Tsy ny zanak'i Josefa mpandrafitra ve io? Tsy i Maria ve no anaran-dreniny? Tsy i Jakoba sy i Josefa ary i Simona sy i Joda ve no anaran'ireo rahalahiny?
40N	13	56	0,00000	Ary moa tsy miara-monina amintsika avokoa ve ireo anabaviny? Koa avy taiza ary ny nahazoan'ilay io izany rehetra izany?
40N	13	57	0,00000	Dia voasakana tsy hino Azy ry zareo. Fa hoy i Jesoa taminy: Mpaminany tsy hajaina eo amin'ny tanana nahabe azy sy eo amin'ny fianakaviany, na dia heni-kaja any an-kafa aza!
40N	13	58	0,00000	Ary tsy nahavita asa mahagaga firy teo i Jesoa, noho ry zareo tsy nanam-pinoana. >
40N	14	1	0,00000	Tamin'izany andro izany, dia ren'i Heroda mpanjaka ny lazan'i Jesoa,
40N	14	2	0,00000	ary hoy izy tamin'ny mpanompony: I Johany Mpanao batisa izay: efa maty izy no velona indray, ka izany no ananany hery ahavitany asa mahagaga.
40N	14	3	0,00000	I Heroda manko no nampisambotra an'i Johany ary nampigadra azy sy nampanao azy am-ponja; ny amin'i Herodiada, vadin'i Filipo rahalahin'i Heroda, no antony.
40N	14	4	0,00000	Fa hoy i Johany tamin'i Heroda: Tsy azonao atao ny manambady an'i Herodiada!
40N	14	5	0,00000	Dia nifofo ny ain'i Johany i Heroda, saingy natahotra ny vahoaka jiosy, satria noheverin-dry zareo ho mpaminanin'Andriamanitra i Johany.
40N	14	6	0,00000	Nony tonga anefa ny fitsingerenan'ny andro nahaterahan'i Heroda, dia nandihy teo anatrehan'ny olona nasaina ny zanakavavin'i Herodiada ka nahafaly an'i Heroda.
40N	14	7	0,00000	Noho izany, dia niozonozona mihitsy ity mpanjaka fa hanome an-drazazavavy ny zavatra hangatahiny na inona na inona.
40N	14	8	0,00000	Rehefa nomen-dreniny hevitra razazavavy, dia niteny hoe: Omeo ahy etoana an-dovia ny lohan'i Johany Mpanao batisa!
40N	14	9	0,00000	Nalahelo ny mpanjaka; saingy noho izy niozonozona teo anatrehan'ny olona niara-nisakafo taminy, dia nasainy homena an-drazazavavy izany.
40N	14	10	0,00000	Ary naniraka olona i Heroda hanapa-doha an'i Johany tany am-ponja.
40N	14	11	0,00000	Dia nentina an-dovia ny lohan'i Johany; ka nomena an-drazazavavy, ary nentina tany amin-dreniny.
40N	14	12	0,00000	Tonga kosa ny mpianatr'i Johany, ka naka ny faty sy nandevina azy, ary lasa nilaza tamin'i Jesoa ny zava-nitranga.
40N	14	13	0,00000	Nony nahare izany i Jesoa, dia niala teo ka niondrana an-tsambokely mba hitokana any an-taniefitra. Vao nandre ny foto-dian'i Jesoa ny vahoaka, dia niainga avy amin'ny tanana samihafa ka nizotra ny moron-drano nanaraka Azy.
40N	14	14	0,00000	Rehefa nidina avy ao an-tsambokely i Jesoa, dia nahita vahoaka marobe, ka onena azy ka nanasitrana ny marary teo aminy.
40N	14	15	0,00000	Nony hariva ny andro, dia nanatona an'i Jesoa ny mpianany ka nanao hoe: Taniefitra ity toerana ity ary ny andro efa hariva; koa ravao ny vahoaka mba hamonjy tanana hividy sakafo.
40N	14	16	0,00000	Fa novalian'i Jesoa hoe: Tsy tokony handeha izy; ianareo no aoka hanome hanina azy.
40N	14	17	0,00000	Dia hoy ny mpianatra taminy: Tsy misy afa-tsy mofo dimy sy trondro anankiroa aty aminay.
40N	14	18	0,00000	Ary hoy i Jesoa: Ento aty amiko izany.
40N	14	19	0,00000	Dia nasain'i Jesoa nipetraka teny amin'ny ahitra ny vahoaka. Noraisin'i Jesoa tamin'izay ny mofo dimy sy ny trondro anankiroa; ary rehefa niandrandra ny lanitra ka nisaotra an'Andriamanitra Izy, dia nanapaka ny mofo sy nanome azy ny mpianatra; ny mpianatra kosa nandroso izany tamin'ny vahoaka.
40N	14	20	0,00000	Dia samy nihinana avokoa izy rehetra ka voky. Ary nentin'ireo mpianatra ny tapa-mofo aman-trondro ambiny ka nahafeno sobika 12.
40N	14	21	0,00000	Nefa dia tokony ho dimy arivo ny vatan-dehilahy nihinana teo, afa-tsy ny zaza amam-behivavy.
40N	14	22	0,00000	Vetivety foana taorian'izay, dia noteren'i Jesoa hiditra tao an-tsambokely ireo mpianatra ary nasainy hialoha Azy eny ampita; fa Izy mbola handefa ny vahoaka hody.
40N	14	23	0,00000	Rehefa avy nandefa ny vahoaka i Jesoa, dia niakatra tany an-tendrombohitra mba hitokana hivavaka. Nony maizina ny andro, dia i Jesoa irery sisa teo.
40N	14	24	0,00000	Ny sambokely tamin'izay dia efa kilaometatra vitsivitsy avy eny amorona ary natopatopan'ny alon-drano, satria notohain'ny rivotra.
40N	14	25	0,00000	Ary tamin'ny maraina efa naneno akoho, dia lasa nanatona ny mpianany i Jesoa, nandeha teny ambony rano.
40N	14	26	0,00000	Kanjo nahatazana an'i Jesoa nandeha teny ambony rano ireo mpianatra ka raiki-tahotra sady nanao hoe: Matoatoa io! Niantsoantso mafy ny mpianatra noho ny tahotra.
40N	14	27	0,00000	Avy hatrany anefa dia niteny i Jesoa nanao taminy hoe: Mahereza, fa Izaho ity; aoka izay ny tahotra!
40N	14	28	0,00000	Dia hoy i Petera tamin'i Jesoa: Tompo o, raha Ianao tokoa, dia asaovy mankeny aminao eny ambony rano aho.
40N	14	29	0,00000	Dia novalian'i Jesoa hoe: Avia! Ary niala tao an-tsambokely i Petera ka nandeha teny ambony rano hankeny amin'i Jesoa.
40N	14	30	0,00000	Kanjo nony hitan'i Petera fa nahery ny rivotra, dia natahotra izy; ary raha nanomboka nilentika izy, dia niantsoantso mafy hoe: Tompo o, vonjeo aho!
40N	14	31	0,00000	Avy hatrany i Jesoa dia nanatsotra tanana ka nandray an'i Petera ary nanao taminy hoe: Ry kely finoana, nahoana no nisalasala ianao?
40N	14	32	0,00000	Ary rehefa tafakatra tao an-tsambokely i Jesoa sy i Petera, dia nitsahatra ny rivotra.
40N	14	33	0,00000	Ry zareo tao an-tsambokely kosa niankohoka teo anatrehan'i Jesoa sady niteny hoe: Tena Zanak'Andriamanitra tokoa Ianao!
40N	14	34	0,00000	Nony tafita ny rano i Jesoa mbamin'ny mpianany, dia tonga teo amin'ny faritanin'i Genesareta.
40N	14	35	0,00000	Nahafantatra an'i Jesoa ny tompon-tany tao, ka nandefa iraka teny amin'ny tany rehetra manodidina hilaza ny fahatongavany; ary dia nentin'ny olona teo amin'i Jesoa ny marary rehetra.
40N	14	36	0,00000	Niangavian'ny olona Izy mba hamela ny marary hikasika na dia ny somotraviavin-dambany ihany aza; ary izay rehetra nikasika dia sitrana avokoa. >
40N	15	1	0,00000	Tamin'izay dia nisy Farisianina sy mpahay lalana avy tany Jerosalema, nanatona an'i Jesoa ary nanontany Azy hoe:
40N	15	2	0,00000	Nahoana ny mpianatrao no mandika ny fomba amam-panao nampitain'ny razantsika? Tsy mba manasa tanana araka ny fomba ara-pivavahana manko ny mpianatrao raha hihinan-kanina!
40N	15	3	0,00000	Dia novalian'i Jesoa hoe: Nahoana kosa ianareo no mandika ny didin'Andriamanitra mba hifikiranareo amin'ny fomba amam-panaonareo?
40N	15	4	0,00000	Fa hoy Andriamanitra hoe: Hajao ny rainao sy ny reninao, ary koa hoe: Izay miteny ratsy ny rainy na ny reniny dia aoka hovonoin-ko faty.
40N	15	5	0,00000	Ianareo kosa manao hoe: Na iza na iza hilaza amin'ny rainy na ny reniny hoe: Efa nataoko fanatitra ho an'Andriamanitra ny zavatra tokony hanasoavako anao,
40N	15	6	0,00000	dia tsy mahazo manolotra mari-panajana ho an'ny rainy na ny reniny intsony. Koa ny fomba amam-panaonareo no nanafoananareo ny tenin'Andriamanitra.
40N	15	7	0,00000	Ry mpihatsaravelatsihy, marina tokoa ny naminanian'i Isaia anareo hoe:
40N	15	8	0,00000	Ity vahoaka ity, hoy Andriamanitra, tendro-molotra no anajany Ahy fa ny fony kosa lavitra Ahy mihitsy;
40N	15	9	0,00000	ka poaka aty ny fivavahana ataony amiko, satria didin'olombelona no ambarany ho fampianarako.
40N	15	10	0,00000	Dia nantsoin'i Jesoa hankeo aminy kosa ny vahoaka sady nilazany hoe: Mihainoa ka mahafantara:
40N	15	11	0,00000	Tsy izay miditra ao ambavan'ny olona no mahaloto azy; fa izay aloaky ny vavan'ny olona no mahaloto azy.
40N	15	12	0,00000	Tamin'izay dia nanatona an'i Jesoa ny mpianany, ka nanao taminy hoe: Fantatrao ve fa tezitra mafy ny Farisianina raha nandre izany teny izany?
40N	15	13	0,00000	Fa novalian'i Jesoa hoe: Ny voly rehetra tsy nambolen'ny Raiko Izay any an-danitra dia hongotana.
40N	15	14	0,00000	Avelao any ireo, fa jamba mitantana jamba; ary raha misy jamba mifampitantana, dia hifamarina an-kady.
40N	15	15	0,00000	Dia niteny i Petera ka nanao taminy hoe: Hazavao aminay ny hevitr'ilay fanoharana teo.
40N	15	16	0,00000	Dia hoy i Jesoa: Ianareo koa ve tsy mahafantatra mandrak'izao?
40N	15	17	0,00000	Tsy takatrareo ve fa izay rehetra miditra ao am-bava dia lasa any an-kibo ka alefa any amin'ny fanariana azy.
40N	15	18	0,00000	Fa izay aloaky ny vava kosa dia mipoitra avy ao am-po, ary izany no mahaloto ny olona.
40N	15	19	0,00000	Satria avy ao am-pon'ny olona no ipoiran'ny sain-dratsy mahatonga azy hamono olona, haka vadin'olona, hijangajanga, hangalatra, hanao vavolombelona tsy marina, ary hanao vava ratsy.
40N	15	20	0,00000	Izany no mahaloto ny olona; fa ny mihinana tsy misasa tanana, tsy mba mahaloto ny olona.
40N	15	21	0,00000	Dia niala teo i Jesoa ary nankany amin'ny faritanin'i Tiro sy i Sidona.
40N	15	22	0,00000	Ary indro nisy vehivavy kanahanita, avy amin'izany faritany izany, tonga teo amin'i Jesoa sady niantsoantso mafy hoe: Mamindra fo amiko, ry Tompo, Zanak'i Davida o; fa ampahorin'ny demony mafy loatra ny zanako vavy!
40N	15	23	0,00000	Tsy namaly teny azy i Jesoa, ka nohatonin'ny mpianany ary nangatahany hoe: Omeo an-dramatoa io izay tadiaviny, satria miantsoantso mafy manjohy antsika izy.
40N	15	24	0,00000	Fa novalian'i Jesoa hoe: Tsy nirahina Aho afa-tsy amin'ireo ondry very, dia ny vahoaka Israely!
40N	15	25	0,00000	Tonga niankohoka teo anatrehan'i Jesoa anefa ravehivavy ka nanao hoe: Tompo o, ampio re aho!
40N	15	26	0,00000	Dia novalian'i Jesoa hoe: Tsy mety raha mofon-jaza no alaina ka atsipy ho an'ny amboakely.
40N	15	27	0,00000	Fa hoy kosa ravehivavy: Marina izany, Tompoko, kanefa na ny amboakely aza dia mba mihinana ny sombintsombiny latsaka avy amin'ny latabatry ny tompony ihany.
40N	15	28	0,00000	Tamin'izay dia niteny i Jesoa nanao taminy hoe: Lehibe ny finoanao, ramatoa; aoka ho tonga aminao araka izay irinao. Ary nanomboka tamin'io ora io dia sitrana ilay zanany vavy.
40N	15	29	0,00000	Niainga avy teo i Jesoa dia lasa nankany amoron'ny farihin'i Galilea, ary niakatra nankeo an-tendrombohitra ka nipetraka teo.
40N	15	30	0,00000	Ary nisy vahoaka betsaka nanatona Azy sady nitondra ny mandringa, ny jamba, ny kilemaina, ny moana, mbamin'ny maro hafa koa; napetraka teo an-tongotr'i Jesoa ireo marary ireo ka nositraniny.
40N	15	31	0,00000	Gaga ny vahoaka raha nahita ny moana niteny, ny kilemaina nanjary tomady, ny mandringa nandeha tsara sy ny jamba nahiratra, ka dia nanome voninahitra an'ilay Andriamanitr'i Israely.
40N	15	32	0,00000	Dia nantsoin'i Jesoa ny mpianany hankeo aminy ka nilazany hoe: Mahonena Ahy ireto vahoaka, satria efa telo andro izao no teto amiko, ka tsy manan-kohanina intsony; ary tsy tiako halefa mody tsy misakafo, fandrao reraka eny an-dalana.
40N	15	33	0,00000	Dia hoy ny mpianatra taminy: Aiza no hahitantsika mofo hahavoky vahoaka be toy izao aty an-taniefitra aty?
40N	15	34	0,00000	Hoy kosa i Jesoa tamin'ny mpianany: Misy mofo firy any aminareo? Dia novaliany hoe: Fito, ary koa trondro madinika vitsivitsy!
40N	15	35	0,00000	Dia nasain'i Jesoa nipetraka tamin'ny tany ireto vahoaka.
40N	15	36	0,00000	Ary noraisin'i Jesoa ny mofo fito sy ny trondro; ka rehefa avy nisaotra an'Andriamanitra Izy, dia nanapaka ny mofo sy ny trondro ary nanome azy ny mpianatra; ny mpianatra kosa nandroso izany tamin'ny vahoaka.
40N	15	37	0,00000	Dia samy nihinana avokoa izy rehetra ka voky. Ary nangonina ny tapa-mofo aman-trondro ambiny ka nahafeno harona fito.
40N	15	38	0,00000	Nefa dia efatra arivo ny vatan-dehilahy nihinana teo, afa-tsy ny zaza amam-behivavy.
40N	15	39	0,00000	Dia nalefan'i Jesoa hody ny vahoaka. Avy eo niondrana an-tsambokely Izy ary lasa nankany amin'ny faritany atao hoe Magadana. >
40N	16	1	0,00000	Dia nohatonin'ny Farisianina sy ny Tsadoseanina i Jesoa. Te hamandrika Azy ry zareo ka nangataka Azy hanao famantarana ho porofo fa avy amin'Andriamanitra ny fahefany.
40N	16	2	0,00000	Izao kosa no tenin'i Jesoa taminy: [ Nony hariva ny andro, dia hoy ianareo hoe: Ho tsara ny andro fa mena midorehitra ny lanitra.
40N	16	3	0,00000	Ary nony maraina ny andro, dia hoy ianareo hoe: Ho ratsy ny andro anio fa mena antitra ny lanitra. Hainareo vinavinaina ny toetoetry ny lanitra, ka tsy hainareo vinavinaina ve ireo famantarana momba izao andro diavintsika izao?]
40N	16	4	0,00000	Ratsy fanahy sady mpivadika amin'Andriamanitra ny olona ankehitriny: fatra-pitady famantarana nefa tsy homena famantarana afa-tsy ilay momba an'i Jona mpaminany! Dia nandao azy ireo i Jesoa ka lasa nandeha.
40N	16	5	0,00000	Raha niainga hiampita ny rano ireo mpianatra, dia nanadino ny nitondra mofo;
40N	16	6	0,00000	ary hoy i Jesoa taminy: Mba malina ka mitandrema tsy ho voan'ny levioran-dry zareo Farisianina sy Tsadoseanina.
40N	16	7	0,00000	Fa iretsy mpianany kosa niady hevitra nifampilaza hoe: Noho isika tsy nitondra mofo angaha izany!
40N	16	8	0,00000	Tsikaritr'i Jesoa izany ka hoy Izy: Ry kely finoana, nahoana ianareo no miady hevitra ny amin'ny tsy nitondranareo mofo?
40N	16	9	0,00000	Mbola tsy takatrareo foana ve? Tsy tsaroanareo ve ny mofo dimy ho an'ny vatan-dehilahy dimy arivo ary ny hamaroan'ireo sobika feno nentinareo nody?
40N	16	10	0,00000	Tsy tsaroanareo ve ny mofo fito ho an'ny vatan-dehilahy efatra arivo ary ny hamaroan'ireo harona feno nentinareo nody?
40N	16	11	0,00000	Ka ahoana no tsy ahatakaranareo fa tsy mofo no tiako hambara, fony Izaho nilaza taminareo hoe: Mitandrema tsy ho voan'ny levioran-dry zareo Farisianina sy Tsadoseanina?
40N	16	12	0,00000	Izay vao azon'ny mpianatra fa tsy ny leviora fampiasa amin'ny mofo no nasain'i Jesoa hitandremany tena fa ny fampianaran-dry zareo Farisianina sy Tsadoseanina.
40N	16	13	0,00000	Dia lasa nankany amin'ny faritany manodidina ny tanana atao hoe Kesaria-Filipo ry i Jesoa; ary nanontany ny mpianany Izy nanao hoe: Iza moa ny Zanak'olona, araka ny filazan'ny olona Azy?
40N	16	14	0,00000	Dia novalian'ny mpianany hoe: Misy manao hoe i Johany Mpanao batisa; ny sasany kosa manao hoe i Elia; ary ny hafa indray manao hoe i Jeremia na anankiray amin'ireo mpaminanin'Andriamanitra. Ary hoy i Jesoa taminy:
40N	16	15	0,00000	Fa ianareo kosa, Iza moa Aho aminareo?
40N	16	16	0,00000	Dia novalian'i Simona Petera hoe: Ianao no ilay Mesia, ny Zanak'ilay Andriamanitra velona!
40N	16	17	0,00000	Ary niteny tamin'i Petera i Jesoa nanao hoe: Sambatra ianao, ry Simona zanakalahin'i Jona, satria tsy olombelona nofo aman-dra no nanambara izany taminao fa ny Raiko Izay any an-danitra.
40N	16	18	0,00000	Izaho koa milaza aminao fa ianao no Vato, ary eo ambonin'izany vatolampy izany no hanorenako ny Fiangonako; ary ny herin'ny fahafatesana tsy hahatohitra ny Fiangonako.
40N	16	19	0,00000	Homeko anao ny fanalahidin'ny Fanjakan'ny lanitra: ka na inona na inona hofehezinao ety an-tany dia ho voafehy koa any an-danitra; ary na inona na inona hovahanao ety an-tany dia ho voavaha koa any an-danitra.
40N	16	20	0,00000	Tamin'izay dia nofeperan'i Jesoa ny mpianany mba tsy hilazalaza na amin'iza na amin'iza fa hoe Izy no ilay Mesia.
40N	16	21	0,00000	Hatramin'io fotoana io i Jesoa dia nanomboka nilaza mazava tamin'ny mpianany hoe: Tsy maintsy hankany Jerosalema Aho ka hataon'ny loholona sy ny lohandoha-mpisorona ary ny mpahay lalana mijaly mafy tokoa, dia hovonoina ho faty; nefa hitsangana velona amin'ny andro fahatelo.
40N	16	22	0,00000	Fa i Petera kosa nitondra an'i Jesoa hihataka kely sady niteny Azy mafy hoe: Sanatria aminao izany, ry Tompo! Tsy hihatra aminao velively izany!
40N	16	23	0,00000	Dia nitodika i Jesoa ary nanao tamin'i Petera hoe: Miala amiko, ry Satana! Ndeha atsy aoriako! Mitarika Ahy amin'ny ratsy ianao, satria tsy hevitr'Andriamanitra no ao an-tsainao fa hevitr'olombelona.
40N	16	24	0,00000	Avy eo dia hoy i Jesoa tamin'ireo mpianany: Raha misy te hiara-dia amiko, dia aoka izy handa ny tenany ka hitondra ny hazofijaliany ary hiaraka amiko.
40N	16	25	0,00000	Fa izay te hamonjy ny ainy no hahavery azy; ary izay hahafoy ny ainy noho ny fitiavany Ahy kosa no hahavonjy azy.
40N	16	26	0,00000	Fa inona no soa azon'ny olona raha eo am-pelatanany avokoa izao tontolo izao, kanefa ny ainy mitondra faisana? Ary inona no azon'ny olona omena ho takalon'ny ainy?
40N	16	27	0,00000	Eny, rahatrizay ny Zanak'olona ho avy omban'ny voninahitra homen'ny Rainy sady otronin'ireo anjeliny, dia samy hovaliany araka ny nataony avy ny isam-batan'olona.
40N	16	28	0,00000	Lazaiko marina aminareo fa ny sasany amin'izay manatrika eto dia tsy ho faty raha tsy efa mahita ny Zanak'olona tonga amin'ny maha mpanjaka Azy. >
40N	17	1	0,00000	Enina andro taorian'izay, dia nalain'i Jesoa niaraka taminy ry i Petera mbamin-dry i Jakoba sy i Johany mirahalahy, ka nentiny nitokana tany an-tendrombohitra avo anankiray.
40N	17	2	0,00000	Dia niova tarehy teo anatrehan'izy telo lahy i Jesoa: namirapiratra tahaka ny masoandro ny tavany ary tonga fotsy tahaka ny hazavana ny fitafiany.
40N	17	3	0,00000	Ary indreo koa hitan'izy telo lahy i Mosesy sy i Elia niresaka tamin'i Jesoa.
40N	17	4	0,00000	Dia hoy i Petera tamin'i Jesoa: Tompo o, tsara ho antsika ny mitoetra eto; koa raha sitrakao, dia hanao lay telo eto aho: ny anankiray ho Anao, ny anankiray ho an'i Mosesy, ary ny anankiray ho an'i Elia.
40N	17	5	0,00000	Raha mbola niteny i Petera, dia nisy rahona mazava nanarona azy rehetra; ary injao nisy feo avy tao amin'io rahona io nanao hoe: Ity no Zanako, ilay Malalako; Izy no sitrako! Henoy Izy!
40N	17	6	0,00000	Nony nandre izany ireto mpianatra telo lahy, dia natahotra mafy ka lavo niankohoka tamin'ny tany.
40N	17	7	0,00000	Fa nanatona azy i Jesoa, dia nanohina azy sady niteny hoe: Miarena! Aoka izay ny tahotra!
40N	17	8	0,00000	Dia niandrandra hijery izy telo lahy, ka tsy nahita olona afa-tsy i Jesoa irery ihany.
40N	17	9	0,00000	Tamin'izy efa-mianaka nidina avy tany an-tendrombohitra, dia izao no baiko nomen'i Jesoa azy telo lahy: Aza lazaina na amin'iza na amin'iza iny fahitana iny, mandra-pitsangan'ny Zanak'olona ho velona avy any amin'ny maty.
40N	17	10	0,00000	Dia nanontany an'i Jesoa izy telo lahy nanao hoe: Nahoana ary no lazain'ny mpahay lalana fa tsy maintsy ho avy i Elia, alohan'ny hahatongavan'ny Mesia?
40N	17	11	0,00000	Ary novalian'i Jesoa hoe: Tsy maintsy ho avy i Elia hampody ny zavatra rehetra amin'ny laoniny.
40N	17	12	0,00000	Nefa izao no lazaiko aminareo: Efa tonga tokoa i Elia, saingy tsy fantatry ny olona sasany ka nanaovany izay fampijaliana rehetra tiany hatao taminy; dia tahaka izany koa no hampijalian-dry zareo ny Zanak'olona.
40N	17	13	0,00000	Tamin'izay dia azon'ireto mpianatra telo lahy an-tsaina fa i Johany Mpanao batisa no voalazan'i Jesoa taminy.
40N	17	14	0,00000	Nony tafaverina teo amin'ny vahoaka ry i Jesoa efa-mianaka, dia nisy lehilahy anankiray nanatona an'i Jesoa ary nandohalika teo anatrehany
40N	17	15	0,00000	sady nanao hoe: Tompo o, mamindra fo amin'ny zanako lahy! Mararin'ny androbe izy ka mijaly tokoa, fa matetika mianjera any anaty afo na any anaty rano.
40N	17	16	0,00000	Efa nentiko teo amin'ireo mpianatrao, saingy tsy nahasitrana azy ry zareo.
40N	17	17	0,00000	Dia hoy i Jesoa: Karazan'olona tsy mino sady be siasia ianareo! Mandra-pahoviana no hitoerako eto aminareo? Mandra-pahoviana no handeferako aminareo? Ento aty amiko ny zaza!
40N	17	18	0,00000	Dia notenenin'i Jesoa mafy ny demony ka niala tamin'ilay zaza; ary sitrana razazalahy nanomboka hatramin'io ora io.
40N	17	19	0,00000	Tamin'izay dia nanatona an'i Jesoa manokana ireto mpianatra ka nanontany Azy hoe: Nahoana izahay no tsy naharoaka iny demony iny?
40N	17	20	0,00000	Dia hoy i Jesoa taminy: Satria kely finoana loatra ianareo! Eny, lazaiko marina aminareo fa raha manam-pinoana tahaka ny voan-tsinapy anankiray ianareo ka hiteny amin'io tendrombohitra io hoe: Mifindra ery, dia hifindra izy; ary tsy hisy tsy ho hainareo hatao.
40N	17	21	0,00000	Iny karazan-demony iny anefa dia tsy tafavoaka, raha tsy amin'ny fivavahana sy ny fifadian-kanina.]
40N	17	22	0,00000	Raha mbola tafaraka tany Galilea ry i Jesoa mbamin'ny mpianany, dia hoy i Jesoa taminy: Efa hatolotra eo an-tanan'ny olona ny Zanak'olona
40N	17	23	0,00000	ka hovonoiny ho faty, ary hitsangana velona amin'ny andro fahatelo. Dia nalahelo mafy ireo mpianatra.
40N	17	24	0,00000	Nony tonga tao Kafarnahoma i Jesoa mbamin'ny mpianany, dia nanatona an'i Petera ireo mpandray ny denary anankiroa hetran'ny tempoly, ary nanontany azy hoe: Moa tsy mandoa ny denary anankiroa hetran'ny tempoly ve ny Mpampianatrareo?
40N	17	25	0,00000	Dia novalian'i Petera hoe: Mandoa izany Izy! Vao niditra tao an-trano i Petera, dia notsenain'i Jesoa nilazany hoe: Ahoana no hevitrao, ry Simona? Iza no andraisan'ny mpanjaka ety an-tany fadintseranana sy hetra, ny ankohonany sa ny olon-kafa?
40N	17	26	0,00000	Dia novalian'i Petera hoe: Ny olon-kafa! Ary hoy i Jesoa taminy: Raha izany ary, dia afaka ny ankohonany.
40N	17	27	0,00000	Kanefa aoka isika tsy hanao izay hampisafoaka ireo olona ireo! Noho izany, ndeha ianao manjono eny am-parihy, dia raiso izay trondro voalohany azonao; ary sokafy ny vavany fa hahitanao vola mitetina denary efatra. Ento izany ka omeo ireo olona ireo hanefana ny hetrako sy ny anao! >
40N	18	1	0,00000	Tamin'izay dia nanatona an'i Jesoa ny mpianatra ka nanontany Azy hoe; Iza moa no lehibe indrindra ao amin'ny Fanjakan'ny lanitra?
40N	18	2	0,00000	Dia niantso zazakely i Jesoa napetrany teo afovoan'izy rehetra
40N	18	3	0,00000	ka hoy Izy: Lazaiko marina aminareo fa raha tsy miova ianareo ka tonga tahaka ny zazakely, dia tsy hiditra mihitsy ao amin'ny Fanjakan'ny lanitra.
40N	18	4	0,00000	Koa izay hanetry tena tahaka ity zazakely ity no ho lehibe indrindra ao amin'ny Fanjakan'ny lanitra.
40N	18	5	0,00000	Ary na iza na iza handray zazakely anankiray tahaka ity amin'ny anarako dia Izaho no raisiny.
40N	18	6	0,00000	Na iza na iza mitarika ny anankiray amin'itony madinika mino Ahy itony hanao ratsy, dia aleo izy anantonana vatobe fikoseham-bary eo amin'ny vozony, ka halentika any anaty ranomasina mangitsokitsoka.
40N	18	7	0,00000	Tataovan-doza izao tontolo izao satria betsaka ny toe-javatra mitarika amin'ny ratsy! Eny, tsy maintsy hisy ny toe-javatra mitarika amin'ny ratsy, kanefa mampalahelo izay olona hahatonga izany!
40N	18	8	0,00000	Raha mitarika anao amin'ny ratsy ny tananao ila na ny tongotrao ila, dia tapaho ka ario lavitra anao; fa aleo ianao tokan-tanana na tokan-tongotra nefa tafiditra any amin'ny fiainana toy izay ary tanan-droa na tongotra roa nefa atsipy any amin'ny afo maharitra mandrakizay.
40N	18	9	0,00000	Ary raha mitarika anao amin'ny ratsy ny masonao ila, dia esory ka ario lavitra anao; fa aleo ianao toka-maso nefa tafiditra any amin'ny fiainana toy izay ary maso roa nefa atsipy any amin'ny lohasahan'afo.
40N	18	10	0,00000	Tandremo fandrao ataonareo tsinontsinona na dia ny anankiray amin'itony madinika itony aza. Eny, lazaiko aminareo fa ny anjelin'izy ireny, any an-danitra, dia manatrika lalandava ny Raiko Izay any an-danitra.
40N	18	11	0,00000	[Satria ny hitady sy hamonjy ny very no nahatongavan'ny Zanak'olona.]
40N	18	12	0,00000	Ahoana no hevitrareo? Raha misy olona manana ondry zato ka mania ny anankiray, moa tsy hamela ny 99 eo an-tampon-kavoana ve izy ary hiezaka hitady ilay nania?
40N	18	13	0,00000	Ary raha tahiny ilay nania ka hitan'ny tompony, dia lazaiko marina aminareo fa hifaliany bebe kokoa noho ny 99 tsy nania.
40N	18	14	0,00000	Toy izany koa, tsy sitraky ny Rainareo Izay any an-danitra hisy very na dia ny anankiray amin'itony madinika itony aza!
40N	18	15	0,00000	Raha diso taminao ny havana iray finoana, dia hatony; ary ianao sy izy mitokana iny no asehoy azy ny hadisoany. Raha mihaino anao izy, dia efa azonao ny havanao.
40N	18	16	0,00000	Fa raha tsy mihaino anao izy, dia maka olona iray na roa hiaraka aminao mba hitombenan'ny raharaha rehetra noho ny tenin'ny vavolombelona roa na telo, araka ny voalazan'ny Soratra Masina.
40N	18	17	0,00000	Fa raha tsy mihaino azy ireo izy, dia ambarao amin'ny iray Fiangonana; ary raha tsy mihaino ny iray Fiangonana koa izy, dia ataovy toy ny hafa firenena sy toy ny mpamory hetra.
40N	18	18	0,00000	Lazaiko marina aminareo fa na inona na inona hofehezinareo ety an-tany dia ho voafehy koa any an-danitra; ary na inona na inona hovahanareo ety an-tany dia ho voavaha koa any an-danitra.
40N	18	19	0,00000	Lazaiko marina aminareo koa fa raha misy roa aminareo mifanaiky ety an-tany fa hangataka zavatra na inona na inona am-bavaka, dia ho azony avy amin'ny Raiko Izay any an-danitra izany.
40N	18	20	0,00000	Satria na aiza na aiza iangonan'olona roa na telo amin'ny anarako, dia eo afovoany Aho.
40N	18	21	0,00000	Tamin'izay dia nanatona an'i Jesoa i Petera ka nanontany Azy hoe: Tompo o, impiry moa aho no tokony hamela ny havana iray finoana raha diso amiko izy? Hatramin'ny impito ve?
40N	18	22	0,00000	Dia hoy i Jesoa taminy: Tsy hatramin'ny impito ihany no lazaiko aminao fa hatramin'ny impitopolo impito!
40N	18	23	0,00000	Koa amin'izany, ny Fanjakan'ny lanitra dia tahaka ny amin'ny mpanjaka anankiray izay te hampamoaka ireo mpanompony momba ny kaontim-bolany.
40N	18	24	0,00000	Raha vao natomboka ny fampamoahana, dia nentina teo anatrehan'ny mpanjaka ity mpanompo izay nananany trosa denary enimpolo tapitrisa.
40N	18	25	0,00000	Ary noho izy tsy nanan-kaloa, dia nasain'ny tompony hamidy ho andevo ny tenan'ilay mpanompo mbamin'ny vady aman-janany ary hamidy koa ny fananany rehetra, mba handoavana ny trosa.
40N	18	26	0,00000	Dia niantoraka sy niankohoka teo anoloan'ny mpanjaka ilay mpanompo sady nanao hoe: Mba omeo andro re aho fa haloako avokoa ny anao!
40N	18	27	0,00000	Onena azy kosa ilay tompony ka namoy ny trosa taminy ary nandefa azy.
40N	18	28	0,00000	Vao tafavoaka anefa ilay mpanompo, dia tojo ity mpanompo namany izay nananany trosa denary zato. Noraisin'ilay mpampitrosa teo am-bozona izy, ka nokendainy sady nataony hoe: Aloavy izay trosako aminao.
40N	18	29	0,00000	Dia niantoraka teo anoloan'ilay mpampitrosa izy sady nifona taminy nanao hoe: Mba omeo andro re aho, fa haloako ny anao!
40N	18	30	0,00000	Tsy nety anefa ilay mpampitrosa fa lasa nampanao azy am-ponja mandra-pandoany ny trosa.
40N	18	31	0,00000	Nalahelo mafy ireo mpanompo namany nony nahita ny zava-nitranga, ka lasa nitantara izany rehetra izany tamin'ny tompony.
40N	18	32	0,00000	Dia nampanalain'ny tompony tamin'izay ilay mpanompo nananany trosa be ka noteneniny hoe: Mpanompo ratsy fanahy ianao! Efa nafoiko avokoa ny trosako taminao, noho ianao nifona tamiko.
40N	18	33	0,00000	Ka moa tsy tokony mba hamindranao fo koa ve ilay mpanompo namanao tahaka ny namindrako fo taminao?
40N	18	34	0,00000	Dia tezitra ny tompony ka nanolotra an'ilay mpanompo ratsy fanahy mba hatao am-ponja sy hampijalina mandra-pandoany ny trosany manontolo.
40N	18	35	0,00000	Dia nofaranan'i Jesoa hoe: Ho tahaka izany koa no hataon'ny Raiko Izay any an-danitra aminareo, raha tsy samy mamela ny havanareo amin'ny fonareo tokoa ianareo. >
40N	19	1	0,00000	Rehefa nahavita izany anatranatra izany i Jesoa, dia niala tao Galilea ary nankany amin'ny faritra antsisin'i Jodea, eny andafin'ny ony Jordana.
40N	19	2	0,00000	Vahoaka maro no nanaraka Azy ary nahasitrana ny marary teo i Jesoa.
40N	19	3	0,00000	Dia nisy Farisianina nanatona Azy mba hamandrika Azy ka nanontany hoe: Azon'ny lehilahy atao ve ny manary vady na inona na inona antony?
40N	19	4	0,00000	Dia izao no navalin'i Jesoa: Tsy mbola novakinareo tao amin'ny Soratra Masina ve fa ilay Mpahary, hatrany am-piandohana, dia nanao ny olona ho lahy sy vavy,
40N	19	5	0,00000	sady niteny hoe: noho izany, dia handao ny ray aman-dreniny ny lehilahy ka hikambana amin'ny vadiny, ary dia ho tena iray ihany izy roroa.
40N	19	6	0,00000	Koa tsy roa intsony rehefa mpivady fa tena iray ihany; noho izany, izay nakamban'Andriamanitra dia aoka tsy hosarahin'olombelona.
40N	19	7	0,00000	Fa hoy ireo Farisianina tamin'i Jesoa: Koa nahoana ary no nandidian'i Mosesy ny lehilahy hanome taratasy fisaraham-panambadiana ho an'ny vadiny rehefa hanary azy?
40N	19	8	0,00000	Dia novalian'i Jesoa hoe: Noho ianareo mafy fo no namelan'i Mosesy anareo hanary vady, fa tsy toy izany hatrany am-piandohana.
40N	19	9	0,00000	Izao kosa no lazaiko aminareo: na iza na iza lehilahy manary vady, afa-tsy noho ny fifandraisana mamoafady, ka mampakatra vehivavy hafa, dia manitsakitsaka ny vadiny teo aloha.
40N	19	10	0,00000	Ary ny mpianatra kosa niteny tamin'i Jesoa hoe: Raha izany no takina amin'ny lehilahy manoloana ny vadiny, dia aleo tsy manambady!
40N	19	11	0,00000	Fa novaliany hoe: Tsy ny olona rehetra no mandray izany fampianarana izany, fa izay nomen'Andriamanitra fahasoavana ihany.
40N	19	12	0,00000	Eny, misy olona tsy hanambady noho ny antony samihafa: ao ny tsy manambady, satria manan-kilema hatrany an-kibon-dreniny; ao ny tsy manambady, satria noterena hahazo takaitra; ary ao ny tsy manambady an-tsitrapo noho ny Fanjakan'ny lanitra. Izay afa-mandray izany, aoka handray!
40N	19	13	0,00000	Tamin'izay dia nisy ankizy madinika maro nentin'ny olona teo amin'i Jesoa hametrahany tanana sy hivavahany. Notenenin'ny mpianatra mafy ireo olona ireo,
40N	19	14	0,00000	fa hoy kosa i Jesoa: Avelao ny ankizy madinika hanatona Ahy, fa aza rarana, satria an'ny toa azy ireny ny Fanjakan'ny lanitra.
40N	19	15	0,00000	Dia nametra-tanana tamin'ireo ankizy madinika ireo i Jesoa vao niala teo.
40N	19	16	0,00000	Ary indro nisy tovolahy nanatona an'i Jesoa ka nanao taminy hoe: Mpampianatra o, inona no tsara tokony hataoko hahavelona aina ahy mandrakizay?
40N	19	17	0,00000	Dia hoy i Jesoa taminy: Nahoana Aho no anontanianao ny amin'izay tsara? Tokana no tsara tapitra ohatra. Raha te hiroso amin'ny fiainana kosa ianao, dia tandremo ny didy!
40N	19	18	0,00000	Fa hoy ilay zatovo taminy: Didy sahala amin'inona moa izany? Ka izao no navalin'i Jesoa: Ny didy sahala amin'ny hoe: Aza mamono olona, aza maka vadin'olona, aza mangalatra, aza manao vavolombelona tsy marina;
40N	19	19	0,00000	hajao ny rainao sy ny reninao, ary tiavo ny namanao tahaka ny itiavanao ny tenanao!
40N	19	20	0,00000	Dia hoy ilay zatovo taminy: Izany rehetra izany dia efa voatandriko; ka inona no mbola tsy ampy amiko?
40N	19	21	0,00000	Ary i Jesoa nanao taminy hoe: Raha te ho velona aina tanteraka ianao, ndeha amidio ny fanananao ka zarao amin'ny mahantra ny vidiny, dia hanana rakitra any an-danitra ianao; raha efa izany, dia avia hiaraka amiko!
40N	19	22	0,00000	Nony nandre izany teny izany ilay zatovo, dia lasa nandeha tamin'alahelo, satria nanan-karem-be.
40N	19	23	0,00000	Tamin'izay i Jesoa dia niteny tamin'ny mpianany hoe: Lazaiko marina aminareo fa sarotra amin'ny mpanankarena ny hiditra ao amin'ny Fanjakan'ny lanitra.
40N	19	24	0,00000	Ary hoy koa Aho aminareo: moramora kokoa ny hidiran'ny rameva ao amin'ny vodifanjaikely noho ny hidiran'ny mpanankarena ao amin'ny Fanjakan'Andriamanitra!
40N	19	25	0,00000	Talanjona tokoa ny mpianatra raha nandre izany ka vaky vava hoe: Iza ary no mety ho voavonjy?
40N	19	26	0,00000	Fa nojeren'i Jesoa tsara ireto mpianany sady nataony hoe: Raha amin'ny olombelona, dia zavatra tsy hainy izany; fa raha amin'Andriamanitra, dia hainy avokoa ny zavatra rehetra.
40N	19	27	0,00000	Tamin'izay i Petera dia niteny tamin'i Jesoa hoe: Indro izahay efa nahafoy ny zavatra rehetra, ary dia izao miaraka aminao izao; ka inona ary no ho azonay?
40N	19	28	0,00000	Dia hoy i Jesoa tamin'ny mpianany: Lazaiko marina aminareo fa rehefa hohavaozina tanteraka izao tontolo izao ka hipetraka eo amin'ny sezafiandrianany be voninahitra ny Zanak'olona, ianareo 12 lahy niaraka tamiko dia samy hipetraka amina sezafiandrianana mba hitsara ny foko 12 amin'i Israely.
40N	19	29	0,00000	Ary izay rehetra mahafoy trano na mpiray tampo na ray aman-dreny na zanaka na tany noho ny fitiavana Ahy dia hahazo injato henin'izany ary hanana anjara amin'ny fiaina-maharitra mandrakizay.
40N	19	30	0,00000	Maro amin'ireo voalohany no ho farany, ary maro amin'ireo farany no ho voalohany. >
40N	20	1	0,00000	Fa ny Fanjakan'ny lanitra dia tahaka ny amin'ity lehilahy anankiray tompona tanimboaloboka. Niainga vao maraina be ralehilahy hanakarama mpiasa ho any an-tanimboalobony.
40N	20	2	0,00000	Ka rehefa nifanekeny denary anankiray avy isan'andro ireo mpiasa, dia nirahiny hiasa any an-tanimboalobony.
40N	20	3	0,00000	Niainga indray izy tamin'ny sivy maraina ka nahita mpiasa hafa nidonana-poana teo an-kianja
40N	20	4	0,00000	ary niteny taminy hoe: Ndeha koa ianareo miasa any an-tanimboaloboko fa homeko izay karama ara-drariny. Dia nankany ireo.
40N	20	5	0,00000	Niainga koa izy tamin'ny 12 antoandro sy tamin'ny telo tolakandro, ary dia nanao toy izany.
40N	20	6	0,00000	Niainga farany izy tamin'ny dimy hariva ka mbola nahita mpiasa hafa nidonana-poana ary nanontany azy hoe: Nahoana ianareo no midonana-poana eto mandritra ny andro tontolo?
40N	20	7	0,00000	Fa hoy ireo taminy: Satria tsy nisy nanakarama anay! Dia hoy ralehilahy taminy: Ndeha koa ianareo miasa any amin'ny tanimboaloboko.
40N	20	8	0,00000	Nony hariva ny andro, dia hoy ny tompon'ilay tanimboaloboka tamin'ny mpitandrim-pananany hoe: Antsoy ny mpiasa ary aloavy ny karamany, ka aseseo avy amin'ireo nilatsaka farany ka hatramin'ireo nilatsaka voalohany.
40N	20	9	0,00000	Dia tonga ireo nilatsaka tamin'ny dimy hariva ka nandray denary anankiray avy.
40N	20	10	0,00000	Tonga kosa ireo nilatsaka voalohany ary nanampo handray bebe kokoa, kanjo denary anankiray avy ihany koa no voarainy.
40N	20	11	0,00000	Teo am-pandraisana izany, dia nimonomonona tamin'ny tompon'ilay tanimboaloboka ireto mpiasa ireto
40N	20	12	0,00000	nanao hoe: Ireo nilatsaka farany ireo dia ora iray monja no niasany, kanefa nampitovinao karama aminay nisasatra nandritra ny andro sady niaritra ny hafanana.
40N	20	13	0,00000	Dia novalian'ilay tompon'ny tanimboaloboka ny anankiray tamin'ireo ka nilazany hoe: Ry sakaiza, tsy manao zavatra tsy an-drariny aminao aho. Moa tsy denary anankiray ve no nifanekenao tamiko?
40N	20	14	0,00000	Raiso ny anao, dia mandehana; fa ilay nilatsaka farany dia tiako homena toraka ny anao koa.
40N	20	15	0,00000	Tsy azoko anaovana izay tiako ve ny fananako? Sa mialona ianao satria mazava fo aho?
40N	20	16	0,00000	Dia nofaranan'i Jesoa hoe: Dia toy izany, ny farany ho voalohany ary ny voalohany ho farany!
40N	20	17	0,00000	Tamin'i Jesoa niakatra ho any Jerosalema dia nalainy nitokana ny mpianatra 12 lahy ka teny am-pandehanana no nilazany hoe:
40N	20	18	0,00000	Indro miakatra ho any Jerosalema isika. Ary ny Zanak'olona dia hatolotra an'ireo lohandoha-mpisorona sy mpahay lalana ka hohelohiny ho faty;
40N	20	19	0,00000	ry zareo kosa hanolotra Azy amin'ny hafa firenena mba hoesoiny sy hokapohiny ary hohomboany amin'ny hazofijaliana. Kanefa hitsangana velona Izy amin'ny andro fahatelo.
40N	20	20	0,00000	Tamin'izay dia nanatona an'i Jesoa ny vadin'i Zebedeo mbamin'ireo zanany lahy. Sady niankohoka nanoloana Azy ravehivavy no nangata-javatra taminy.
40N	20	21	0,00000	Ka hoy i Jesoa tamin-dravehivavy: Inona no irinao? Dia novaliany hoe: Omeo teny ireto zanako roa lahy ireto fa hipetraka eo ankavananao ny anankiray ary eo ankavianao ny anankiray, rehefa tonga mpanjaka Ianao.
40N	20	22	0,00000	Fa hoy i Jesoa: Tsy fantatrareo mirahalahy izay angatahinareo; vitanareo ve ny hiaritra fijaliana tahaka ny hiaretako? Dia novalian'izy mirahalahy hoe: Vitanay!
40N	20	23	0,00000	Ary hoy i Jesoa tamin'izy roa lahy: Ny fijaliana hiaretako, dia hiaretanareo tokoa; fa izany hoe hipetraka eo ankavanako sy eo ankaviako izany kosa dia tsy miankina amiko, fa ho an'izay nanomanan'ny Raiko azy!
40N	20	24	0,00000	Nony nandre izany izy folo lahy, dia tezitra tamin'i Jakoba sy i Johany.
40N	20	25	0,00000	Fa nantsoin'i Jesoa izy rehetra ka nilazany hoe: Fantatrareo fa, eo amin'ny hafa firenena, ny filoha dia manjakazaka; ary ny lehibe dia manampatra fahefana.
40N	20	26	0,00000	Tsy mba toy izany kosa eo aminareo; fa na iza na iza te ho lehibe eo aminareo dia ho mpanomponareo;
40N	20	27	0,00000	ary na iza na iza te ho voalohany eo aminareo dia ho mpiasanareo.
40N	20	28	0,00000	Dia tahaka ny Zanak'olona izany: tsy hotompoina manko no nahatongavany fa hanompo ary hanolotra ny ainy ho fanavotana ny besinimaro!
40N	20	29	0,00000	Nony niala tao Jerikao i Jesoa mbamin'ny mpianany, dia nisy vahoaka betsaka nanaraka an'i Jesoa.
40N	20	30	0,00000	Ary indreo nisy jamba roa lahy nipetraka teo amoron-dalana. Reny fa hoe i Jesoa no nandalo, ka niantsoantso mafy izy roa lahy nanao hoe: Ry Tompo, Zanak'i Davida o, mamindra fo aminay!
40N	20	31	0,00000	Norahonan'ny vahoaka izy roa lahy hangina, kanefa vao mainka koa niantsoantso mafy hoe: Ry Tompo, Zanak'i Davida o, mamindra fo aminay!
40N	20	32	0,00000	Dia nijanona i Jesoa sady niantso azy roa lahy ka nanao hoe: Inona no tianareo hataoko aminareo?
40N	20	33	0,00000	Ary hoy ireo taminy: Tompo o, ny mba hampahiratra ny masonay!
40N	20	34	0,00000	Onena i Jesoa ary nikasika ny mason'ireto jamba. Dia nahiratra niaraka tamin'izay izy roa lahy, ka lasa nanaraka an'i Jesoa. >
40N	21	1	0,00000	Ary nanakaiky an'i Jerosalema i Jesoa mbamin'ny mpianany sy ny vahoaka tafaraka taminy, ka tonga teo anilan'ny tanana Betifage, eo amin'ny tendrombohitra atao hoe Analanoliva. Dia naniraka roa lahy tamin'ny mpianany i Jesoa ka nanao taminy hoe:
40N	21	2	0,00000	Mankanesa amin'itsy tanana manoloana anareo itsy. Vantany vao migadona ao ianareo, dia hahita boriky vavy mifatotra sy ny zanany miaraka aminy: vahao ilay boriky vavy dia ento aty amiko omban-janany.
40N	21	3	0,00000	Ary raha misy olona manontany anareo, dia valio hoe: Misy ilan'ny Tompo azy! Dia havelany hoentinareo miaraka amin'izay ny boriky vavy sy ny zanany.
40N	21	4	0,00000	Izany dia tonga mba ho tanteraka ilay voalazan'ny Tompo tamin'ny alalan'ny mpaminany hoe:
40N	21	5	0,00000	Izao lazaina amin'ny mponina ao Tsiona: Indro ny mpanjakanareo fa tonga eo aminareo, feno halemem-panahy sady mitaingina boriky vavy dia boriky vavy omban-janany, zanaky ny mitondra zioga.
40N	21	6	0,00000	Dia nandeha ireto mpianatra ka nanao araka ny nandidian'i Jesoa azy.
40N	21	7	0,00000	Nentin'izy roa lahy ny boriky vavy omban-janany; ary ny mpianatra rehetra dia samy nametraka ny lambany teo ambonin'ny boriky vavy omban-janany, ka tambony lamba i Jesoa no nitaingina.
40N	21	8	0,00000	Be tokoa ny vahoaka namelatra ny lambany teny amin'ny lalan'i Jesoa; ny sasany kosa rantsan-kazo tinapaka no naparitany teny amin'ny lalan'i Jesoa.
40N	21	9	0,00000	Ary ny vahoaka izay nialoha Azy sy izay nanaraka dia samy niantsoantso hoe: Dera anie ho an'ny Zanak'i Davida! Hombam-pitahiana amin'ny anaran'ny Tompo anie Ilay avy! Dera anie ho an'Andriamanitra any amin'ny avo indrindra!
40N	21	10	0,00000	Ary nony efa tafiditra tao Jerosalema i Jesoa, dia nihotakotaka avokoa ny iray tanana ka nanontany hoe: Iza moa io lehilahy io?
40N	21	11	0,00000	Dia novalian'ny vahoaka hoe: Io no Jesoa mpaminany, Izay avy any Nazareta tananan'i Galilea!
40N	21	12	0,00000	Dia namantana tao an-kianjan'ny tempoly i Jesoa; ka ireo mpivarotra sy mpividy teo dia noroahiny avokoa, ny latabatr'ireo mpanakalo vola sy ny sezan'ireo mpivaro-boromahailala nazerany;
40N	21	13	0,00000	ary hoy i Jesoa tamin'ireo olona ireo: Izao no voalazan'ny Soratra Masina: Ny tranoko dia hantsoina hoe trano fivavahana. Nefa he ity izy ataonareo zohy fieren'ny mpangalatra!
40N	21	14	0,00000	Ary nisy jamba sy mandringa nanatona an'i Jesoa tao an-kianjan'ny tempoly ka dia nositraniny.
40N	21	15	0,00000	Fa tezitra mafy kosa ireo lohandoha-mpisorona sy ireo mpahay lalana nony nahita ny zava-mahagaga nataony sy nahita ny ankizy madinika niantsoantso tao an-kianjan'ny tempoly hoe: Dera anie ho an'ny Zanak'i Davida!
40N	21	16	0,00000	Ka hoy ry zareo tamin'i Jesoa: Renao ve izay lazain'ireo? Dia novaliany hoe: Eny, reko tokoa! Sady tsy mbola novakinareo ve ny andinin'ny Soratra Masina hoe: Ny vavan'ny ankizy madinika aman-jaza minono avy no nataonao hahazoan-dera?
40N	21	17	0,00000	Dia nilaozan'i Jesoa ry zareo; ary niala tao an-tanana Izy hankany Betania, ka nandry tany.
40N	21	18	0,00000	Dia niverina maraina ho any an-tanana i Jesoa ary nahatsiaro noana.
40N	21	19	0,00000	Nahatazana aviavy anankiray teo amoron-dalana Izy, dia lasa nankeo; kanjo tsy nahita na inona na inona teo aminy afa-tsy raviny fotsiny. Dia hoy i Jesoa tamin'ilay aviavy: Tsy hamoa intsony ianao na oviana na oviana! Ary vetivety foana dia maina ilay aviavy.
40N	21	20	0,00000	Gaga ny mpianatra nahita izany ka vaky vava hoe: Ahoana re no nahamaina vetivety io aviavy io?
40N	21	21	0,00000	Dia novalian'i Jesoa hoe: Izao no lazaiko marina aminareo; raha manam-pinoana ianareo ka tsy misalasala, dia tsy izao nataoko tamin'ny aviavy izao ihany no ho vitanareo, fa na itsy tendrombohitra itsy aza hitenenanareo hoe: Miala eo ary mianjera any an-dranomasina, dia ho tonga izany.
40N	21	22	0,00000	Raha mino ianareo, na inona na inona hangatahinareo amin'ny fivavahana dia ho azonareo avokoa.
40N	21	23	0,00000	Nony tafiditra tao an-kianjan'ny tempoly i Jesoa, dia nampianatra. Ary nanatona Azy ny lohandoha-mpisorona sy ny loholon'ny vahoaka jiosy ka nanontany Azy hoe: Fahefana ahoana moa no anaovanao an'izao? Ary iza no nanome anao izany fahefana izany?
40N	21	24	0,00000	Dia novalian'i Jesoa hoe: Izaho koa mba hanontany anareo zavatra anankiray monja; ka raha omenareo valiny Aho, dia holazaiko anareo koa ny fahefana anaovako an'izao zavatra izao.
40N	21	25	0,00000	Iza no naniraka an'i Johany hanao batisa, Andriamanitra sa olombelona? Dia velona ady hevitra ry zareo ka nifampiresaka hoe: Raha lazaintsika hoe: Andriamanitra no naniraka azy, dia isika no hataony hoe: Koa nahoana no tsy ninoanareo i Johany?
40N	21	26	0,00000	Raha lazaintsika hoe: Olombelona no naniraka azy, dia ny vahoaka no atahorantsika satria nankatoavin'izy rehetra ho mpaminanin'Andriamanitra i Johany.
40N	21	27	0,00000	Koa dia izao no navalin-dry zareo an'i Jesoa: Tsy hitanay izay holazaina! Ary hoy i Jesoa taminy: Izaho koa tsy hilaza aminareo ny fahefana anaovako an'izao zavatra izao.
40N	21	28	0,00000	Dia hoy indray i Jesoa tamin'ireo lohandoha-mpisorona sy ireo loholona hoe: Ahoana kosa ny hevitrareo ny amin'ity? Nisy lehilahy nanan-janaka roa lahy. Dia nankeo amin'ny voalohany izy ka niteny taminy hoe: Ndeha, anaka, miasa any amin'ny tanimboaloboko anio!
40N	21	29	0,00000	Ary hoy ny navaliny: Izao dia izao ihany aho dia handeha, tompoko; kanjo tsy nandeha ilay io.
40N	21	30	0,00000	Dia nankeo amin'ny faharoa izy ka niteny taminy toy izany koa. Ary hoy ny navaliny: Tsy handeha aho; kanjo nanenina izy taorian'izany ka nandeha ihany.
40N	21	31	0,00000	Iza moa amin'izy mirahalahy no nanao ny sitrapon-drainy? Dia hoy ireo: Ilay faharoa! Ary i Jesoa nanao tamin-dry zareo hoe: Lazaiko marina aminareo fa ny mpamory hetra sy ny vehivavy mpivarotena dia efa nialoha anareo ao amin'ny Fanjakan'Andriamanitra.
40N	21	32	0,00000	Eny, tonga teo aminareo i Johany Mpanao batisa, ary naneho taminareo ny lala-marina voasoritr'Andriamanitra, saingy tsy nino an'i Johany ianareo, fa ireo mpamory hetra sy vehivavy mpivarotena no nino azy; ary ianareo kosa, na dia efa nahita azy ireny aza, dia mbola tsy nanenina ihany taorian'izany mba hinoanareo an'i Johany.
40N	21	33	0,00000	Mihainoa fanoharana hafa koa: Nisy mpanan-tany nanamboatra tanimboaloboka sy namefy azy manodidina ary nanao lavaka famiazam-bokatra sy tilikambo fiambenana; dia nampanofa azy tamina mpamboly ary lasa nankany an-tany hafa.
40N	21	34	0,00000	Nony tonga ny fotoam-pahavokarana, dia nirahiny ho any amin'ireo mpamboly ny mpiasany handray ny vokatra.
40N	21	35	0,00000	Fa nosamborin'ireo mpamboly ny mpiasany ka ny anankiray nokapohiny, ny anankiray novonoiny ary ny anankiray notorahany vato.
40N	21	36	0,00000	Dia mpiasa hafa, maro noho ny teo indray, no nirahiny; kanefa nataon'ireo mpamboly toy izany koa.
40N	21	37	0,00000	Tamin'ny farany dia ny zanany no nirahiny ho any amin'ireo mpamboly, fa hoy ilay tompon'ny tanimboaloboka: Hananan'ireo hena-maso ny zanako!
40N	21	38	0,00000	Vao nahita ity zanany kosa ireo mpamboly, dia nifampiresaka hoe: Ny mpandova ity, ka ndeha hovonoina dia ho lasantsika ny lovany.
40N	21	39	0,00000	Dia nosamborin'ireo mpamboly izy ka natosiny tany ivelan'ny tanimboaloboka ary novonoiny.
40N	21	40	0,00000	Dia hoy i Jesoa nanontany hoe: Raha tonga ary ilay tompon'ny tanimboaloboka, inona moa no hataony amin'ireo mpamboly ireo?
40N	21	41	0,00000	Dia hoy ry zareo taminy: Ireo olona tsy manana antra ireo dia haringany tsy hananany antra ary ny tanimboaloboka dia hahofany amina mpamboly hafa izay hanome azy ny vokatra isaky ny fotoam-pahavokarana.
40N	21	42	0,00000	Ary izao no tenin'i Jesoa tamin'ny lohandoha-mpisorona sy ny Farisianina: Tsy novakinareo angaha ny Soratra Masina manao hoe: Ny vato nolavin'ny mpanao trano no nanjary vato fehizoro; avy amin'ny Tompo izao, ary dia zava-mahagaga eto ambany masontsika!
40N	21	43	0,00000	Noho izany, dia lazaiko aminareo fa hoesorina aminareo ny Fanjakan'Andriamanitra, ka homena izay firenena hampahavokatra azy. [
40N	21	44	0,00000	Izay mianjera amin'izany vato izany dia ho torotoro; ary izay ianjerany kosa ho montsamontsana.]
40N	21	45	0,00000	Nony nandre ireo fanoharana nataon'i Jesoa ireo ny lohandoha-mpisorona sy ny Farisianina, dia nahatsiaro tena ho lazainy amin'izany.
40N	21	46	0,00000	Ary nitady hisambotra Azy ry zareo, saingy natahotra ny vahoaka izay nankato an'i Jesoa ho mpaminanin'Andriamanitra. >
40N	22	1	0,00000	Dia nampiasa fanoharana tamin-dry zareo indray i Jesoa ka niteny hoe:
40N	22	2	0,00000	Ny Fanjakan'ny lanitra dia tahaka ity mpanjaka nanao fanasambe noho ny fampakaram-badin'ny zanany lahy.
40N	22	3	0,00000	Nirahin'ity mpanjaka ireo mpiasany hiantso ny olona nasaina hankao amin'ny fanasambe, fa tsy nety ho avy ireo.
40N	22	4	0,00000	Dia mpiasa hafa indray no nirahiny sady nataony hoe: Izao lazaina amin'ireo olona nasaina: Indro ny sakafo efa voaomako, ny ombiko sy ny biby nafahy efa voavono ary ny zavatra rehetra efa vonona; koa tongava amin'ny fanasambe.
40N	22	5	0,00000	Kanjo tsy nahoan'ireo nasaina izany, fa samy lasa nandeha izy rehetra, ny anankiray any amin'ny saha voleny, ary ny anankiray any amin'ny varotra karakarainy;
40N	22	6	0,00000	ary ny sasany dia nisambotra ireo mpiasa ka nisetrasetra taminy sy namono azy.
40N	22	7	0,00000	Tezitra kosa ilay mpanjaka, hany ka nandefa miaramila handringana ireo mpamono olona ireo sy handoro ny tananany.
40N	22	8	0,00000	Ary hoy izy tamin'ny mpiasany: Efa voaomana ny fanasambe, saingy ireo nasaina no tsy mendrika.
40N	22	9	0,00000	Koa mankanesa any amin'ny fihaonan-dalana, ary izay hitanareo dia asao avokoa ho aty amin'ny fanasambe.
40N	22	10	0,00000	Dia niely eran'ny arabe ireto mpiasa ka namory izay rehetra hitany, na ratsy fanahy na tsara fanahy; ary dia hipoka ny mpihinana ilay trano nanaovana ny fanasambe.
40N	22	11	0,00000	Niditra kosa ny mpanjaka hizaha ny mpihinana; ary hitany teo ity lehilahy anankiray tsy nanao ny akanjo fitondra amin'ny fampakaram-bady
40N	22	12	0,00000	ka nilazany hoe: Ry sakaiza, ahoana ianao no tafiditra eto, kanefa tsy manana ny akanjo fitondra amin'ny fampakaram-bady? Fa tsy nahateny ilay olona.
40N	22	13	0,00000	Dia hoy ny mpanjaka tamin'ireo mpanompony: Afatory tongotra aman-tanana ilay io, dia ario any amin'ny maizina any ivelany; ka any izy no hitomany sy hikitro-nify.
40N	22	14	0,00000	Dia nofaranan'i Jesoa hoe: Eny, maro no voaantso, fa vitsy no voafidy!
40N	22	15	0,00000	Tamin'izay dia lasa ireo Farisianina ka niara-nisaina momba izay fanontaniana mety hamandrihany an'i Jesoa.
40N	22	16	0,00000	Ary naniraka ny mpianany mbamin'ny Herodianina ry zareo ho any amin'i Jesoa, ka hoy ireto iraka hoe: Mpampianatra o, fantatray fa olo-marina Ianao ary mampianatra tsotra ny lalana soritan'Andriamanitra; sady tsy mampaninona Anao izay mety ho hevitry ny hafa, satria tsy mizaha tavan'olona Ianao.
40N	22	17	0,00000	Koa mba lazao aminay izay hevitrao ny amin'ity: Azonay atao ve ny mandoa hetra amin'ny amperora romanina sa tsia?
40N	22	18	0,00000	Takatr'i Jesoa anefa ny sain-dratsin'ireo ka hoy Izy taminy: Ry mpihatsaravelatsihy, nahoana no maka fanahy Ahy ianareo?
40N	22	19	0,00000	Asehoy Ahy ny vola fandoa amin'ny hetra. Dia notoloran-dry zareo denary anankiray Izy.
40N	22	20	0,00000	Ary hoy i Jesoa nanontany azy: Sarin'iza io ary anaran'iza?
40N	22	21	0,00000	Ka novalian'ireo hoe: An'ny amperora romanina! Tamin'izay dia hoy i Jesoa taminy: Raha izany ary, dia avereno amin'ny amperora romanina izay an'ny amperora romanina ary amin'Andriamanitra izay an'Andriamanitra.
40N	22	22	0,00000	Gaga ireto iraka nony nandre izany, ary dia nandao an'i Jesoa ka lasa nandeha.
40N	22	23	0,00000	Androtr'iny ihany, ireo Tsadoseanina izay milaza fa tsy misy fitsanganan'ny maty ho velona dia mba nisy nanatona an'i Jesoa ary nanontany Azy
40N	22	24	0,00000	hoe: Mpampianatra o, izao no voalazan'i Mosesy: Raha misy lehilahy maty tsy nanan-taranaka, dia aoka ny rahalahiny hampakatra ny vady navelany, mba hiteraka hamela solofo ho an'ny maty.
40N	22	25	0,00000	Koa nisy teo aminay olona fito mirahalahy. Nampaka-bady ny lahimatoa, saingy maty tsy nanana solofo ka namela ny vadiny ho an'ny rahalahiny.
40N	22	26	0,00000	Toraka izany koa ity faharoa sy ny fahatelo ary dia hatramin'izy fito mirahalahy.
40N	22	27	0,00000	Taorian'izy rehetra dia maty koa ravehivavy.
40N	22	28	0,00000	Amin'ny fitsanganan'ny maty ho velona ary, mba ho vadin'iza amin'izy fito mirahalahy ireo ravehivavy fa izy rehetra efa samy nanambady azy?
40N	22	29	0,00000	Dia novalian'i Jesoa hoe: Diso hevitra ianareo fa tsy misy fantatrareo na ny Soratra Masina na ny herin'Andriamanitra?
40N	22	30	0,00000	Rehefa tonga ny fitsanganan'ny maty ho velona, dia tsy hisy olona hampaka-bady na hampakarina intsony, fa samy hitovy amin'ny anjely any an-danitra avokoa.
40N	22	31	0,00000	Ary momba ny hoe fitsanganan'ny maty ho velona, moa tsy novakinareo ao amin'ny bokin'i Mosesy ve ilay voalazan'Andriamanitra taminareo hoe:
40N	22	32	0,00000	Izaho no Andriamanitr'i Abrahama, sy Andriamanitr'i Itsehaka ary Andriamanitr'i Jakoba? Tsy Andriamanitry ny maty Izy fa Andriamanitry ny velona.
40N	22	33	0,00000	Gaga dia gaga ny vahoaka nony nandre izany fampianaran'i Jesoa izany.
40N	22	34	0,00000	Vao ren'ny Farisianina fa nataon'i Jesoa tsy nanan-kalahatra ny Tsadoseanina, dia vory teo amin'io toerana io ry zareo.
40N	22	35	0,00000	Ary mpahay lalana ny anankiray tamin'ireto Farisianina, ka mba hamandrihany an'i Jesoa no nanontaniany Azy hoe:
40N	22	36	0,00000	Mpampianatra o, inona no didy lehibe indrindra ao amin'ny lalana?
40N	22	37	0,00000	Dia hoy i Jesoa taminy: Tiavo ny Tompo Andriamanitrao amin'ny fonao manontolo, amin'ny fanahinao manontolo, ary amin'ny sainao manontolo.
40N	22	38	0,00000	Izany no didy lehibe indrindra sady voalohany.
40N	22	39	0,00000	Ary ny faharoa, izay tahaka ny voalohany ihany, dia izao: Tiavo ny namanao tahaka ny itiavanao ny tenanao.
40N	22	40	0,00000	Ireo didy anankiroa ireo no ifaharan'ny lalanan'i Mosesy manontolo sy ny fampianaran'ny mpaminany.
40N	22	41	0,00000	Raha mbola vory teo iny kosa ny Farisianina, dia nanontany azy ireo i Jesoa
40N	22	42	0,00000	nanao hoe: Ahoana no hevitrareo ny amin'ny Mesia, Zanak'iza moa Izy? Dia novalian'ireo hoe: Zanak'i Davida!
40N	22	43	0,00000	Ary hoy i Jesoa taminy: Nahoana ary i Davida, rehefa nohazavain'ny Fanahy Masina, no miantso ny Mesia hoe: Tompoko? Fa izao no tenin'i Davida:
40N	22	44	0,00000	Ny Tompo Andriamanitra dia niteny hentitra tamin'ny Mpanjaka Tompoko hoe: Mipetraha amin'ny sezafiandrianana eto ankavanako; Izaho kosa hanao ny fahavalonao ho fitoeran-tongotrao!
40N	22	45	0,00000	Koa raha i Davida ary miantso ny Mesia hoe Tompoko, ahoana no maha Zanany Azy?
40N	22	46	0,00000	Dia tsy nisy nahavaly an'i Jesoa na dia teny iray akory aza ry zareo; ary nanomboka hatramin'io andro io dia tsy nisy sahy nanontany Azy intsony. >
40N	23	1	0,00000	Tamin'izay dia niteny tamin'ny vahoaka sy ny mpianany i Jesoa
40N	23	2	0,00000	nanao hoe: Nomena fahefana hivaofy ny lalanan'i Mosesy ny mpahay lalana sy ny Farisianina.
40N	23	3	0,00000	Koa amin'izany, ataovy sy araho izay rehetra lazainy; fa aza maka tahaka ny ataony, satria milaza fotsiny ry zareo fa tsy manao.
40N	23	4	0,00000	Entam-be sady tsy zaka no feheziny ka atainginy eo an-tsoroky ny olona, nefa na dia ny rantsan-tanan-dry zareo aza tsy tiany hanetsika izany.
40N	23	5	0,00000	Ny asany rehetra dia ataony mba ho hitan'ny olona; ka dia lehibe ny azy ny boaty mirakitra tenin'ny lalana fitondra eny an-kandrina na eny an-tsandry, ary vaventy ny somotraviavy eny amin'ny lambany.
40N	23	6	0,00000	Ny ankamamiany dia ny maka ny toeram-boninahitra amin'ny fanasana sy ny mipetraka eny aloha ao amin'ny sinagoga
40N	23	7	0,00000	ary ny arahabaina eny an-kianja sy ny antsoin'ny olona hoe Raby na hoe Mpampianatra.
40N	23	8	0,00000	Ianareo kosa, aza mba mety hantsoina hoe Raby na hoe Mpampianatra, satria iray ihany no Mpampianatra anareo ary mpiray tampo avokoa ianareo rehetra.
40N	23	9	0,00000	Ary aza miantso olona ety an-tany hoe Rainareo fa iray ihany no Rainareo, dia Ilay any an-danitra.
40N	23	10	0,00000	Ary aza mba mety hantsoina hoe Mpitarika fa iray ihany no Mpitarika anareo, dia ny Mesia.
40N	23	11	0,00000	Izay lehibe kokoa aminareo no ho mpanomponareo.
40N	23	12	0,00000	Fa izay hanandra-tena dia haetry; ary izay hanetry tena dia hasandratra.
40N	23	13	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa hidianareo eo anoloan'ny olona ny vavahady mankao amin'ny Fanjakan'ny lanitra; ka ianareo tsy miditra, ary izay te hiditra tsy avelanareo hiditra.
40N	23	14	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa tapitrareo ny fananan'ny mpitondratena ary vavaka lavareny no mody ataonareo hisehosehoana; noho izany, dia hohelohina mafimafy kokoa ianareo.]
40N	23	15	0,00000	Mampalahelo ianareo, ry mpahay lalana sy Farisianina! Fa tetezinareo ny tany sy ny ranomasina mba hahazoanareo olona hafa firenena iray monja hanaraka ny fivavahanareo; ary rehefa manaraka ny fivavahanareo izy, dia ataonareo mendrika ny lohasahan'afo indroa mihoatra anareo.
40N	23	16	0,00000	Mampalahelo ianareo, ry mpitari-dalana jamba! Fa hoy ianareo hoe: Raha misy mianiana amin'ny Toeramasina, dia tsy voafehin'ny fianianany velively; fa raha misy mianiana amin'ny volamena raketin'ny Toeramasina, dia voafehin'ny fianianany.
40N	23	17	0,00000	Tsy misaina sady jamba ianareo! Inona no mendri-kaja kokoa, ny volamena sa ny Toeramasina izay mahamasina ny volamena?
40N	23	18	0,00000	Ary hoy koa ianareo hoe: Raha misy mianiana amin'ny alitara, dia tsy voafehin'ny fianianany velively; fa raha misy mianiana amin'ny fanatitra eo ambony alitara, dia voafehin'ny fianianany.
40N	23	19	0,00000	Tsy misaina sady jamba ianareo! Inona no mendri-kaja kokoa, ny fanatitra sa ny alitara izay mahamasina ny fanatitra?
40N	23	20	0,00000	Koa amin'izany, izay mianiana amin'ny alitara dia mianiana amin'ny alitara sy amin'izay rehetra eo amboniny;
40N	23	21	0,00000	ary izay mianiana amin'ny Toeramasina dia mianiana amin'ny Toeramasina sy amin'Andriamanitra Izay monina ao;
40N	23	22	0,00000	ary izay mianiana amin'ny lanitra dia mianiana amin'ny sezafiandrianan'Andriamanitra sy amin'Andriamanitra Izay mipetraka eo.
40N	23	23	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa voaloanareo ny ampahafolon'ny ana-madinika toy ny karaotimanitra sy ny solila ary ny komina; nefa navelanareo ny zavatra mavesa-danja kokoa ao amin'ny lalana, dia ny rariny sy ny famindrampo ary ny hitsimpo; ireto indrindra no tsy maintsy tontosaina, na tsy azo avela aza ireroa!
40N	23	24	0,00000	Ry mpitari-dalana jamba, tantavaninareo ny moka amin'ny zava-pisotronareo, nefa ny rameva atelinareo.
40N	23	25	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa diovinareo ny vohon'ny kaopy sy ny lovia, nefa ny ao anatiny dia feno ireo vokatry ny halatrareo sy ny tsy fahalalanareo onona.
40N	23	26	0,00000	Ianao, ry Farisianina jamba, diovy aloha ny atin'ny kaopy sy ny lovia, ary dia hanjary madio koa ny vohony.
40N	23	27	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa tahaka ny fasana voalalotra fotsy ianareo ka madio eto ivelany nefa ao anatiny feno taolam-paty sy henika fahalovana.
40N	23	28	0,00000	Toy izany koa ianareo: eto ivelany miseho ho marina imason'ny olona, nefa ao anatinareo feno fihatsarambelatsihy sy fandikan-dalana.
40N	23	29	0,00000	Mampalahelo ianareo, ry mpahay lalana sy Farisianina mpihatsaravelatsihy! Fa amboarinareo ny fasan'ny mpaminanin'Andriamanitra ary ravahanareo rarivato ny fasan'ny olo-marina,
40N	23	30	0,00000	ka hoy ianareo hoe: Raha velona tamin'ny andron'ny razanay izahay, dia tsy ho niray tetika taminy handatsa-dra ny mpaminanin'Andriamanitra.
40N	23	31	0,00000	Koa ny tenanareo no vavolombelona fa taranak'ireo mpamono ny mpaminany ianareo;
40N	23	32	0,00000	ary dia tohizo hatramin'ny farany izay efa natomboky ny razanareo!
40N	23	33	0,00000	Ry bibilava, tarana-menarana, hataonareo ahoana no fandositra tsy ho voaheloka any amin'ny lohasahan'afo?
40N	23	34	0,00000	Noho izany, indro Aho maniraka mpaminany sy olon-kendry ary mpahay lalana ho aty aminareo; ka ny sasany amin'ireny hovonoinareo sy hohomboanareo amin'ny hazofijaliana, ary ny sasany hokapohinareo any amin'ny sinagoganareo sy hoenjehinareo isan-tanana.
40N	23	35	0,00000	Koa hitambesatra aminareo ny ratsy natao tamin'ny olo-marina rehetra nalatsa-dra teto amin'ity tany ity, nanomboka tamin'i Abela olo-marina ka niafara tamin'i Zakaria zanakalahin'i Barakia, ilay novonoinareo teo anelanelan'ny Toeramasina sy ny alitara fisoronana.
40N	23	36	0,00000	Lazaiko marina aminareo fa hitambesatra amin'ny olona ankehitriny avokoa izany rehetra izany.
40N	23	37	0,00000	Ry Jerosalema, ry Jerosalema! Ianao izay mpamono ny mpaminany sy mpitora-bato ireo irahin'Andriamanitra aminao. Efa impiry moa Aho no nikasa hanangona ny mponina ao aminao, tahaka ny reniakoho manomba ny zanany, kanefa tsy nety ianareo.
40N	23	38	0,00000	Indro ny tempolinareo fa havela aminareo ho trano lao.
40N	23	39	0,00000	Ary lazaiko aminareo fa tsy ho hitanareo intsony Aho mandra-pilazanareo hoe: Hombam-pitahiana amin'ny anaran'ny Tompo anie Ilay avy! >
40N	24	1	0,00000	Dia niala teo an-kianjan'ny tempoly i Jesoa ka lasa nandeha; fa nanatona Azy kosa ny mpianany hampizaha Azy ny rafitry ny tempoly.
40N	24	2	0,00000	Ary niteny i Jesoa nanao tamin'ny mpianany hoe: Hitanareo moa ireo rehetra ireo? Lazaiko marina aminareo fa tsy havela hisy vato mifanongoa eo ka tsy harodana!
40N	24	3	0,00000	Ary nipetraka teo an-tendrombohitra Analanoliva i Jesoa; dia nanatona Azy manokana ireo mpianany ka nanao hoe: Lazao aminay izay fotoana hahatongavan'izany ary izay hamantarana ny fiavianao sy ny fiafaran'izao tontolo izao.
40N	24	4	0,00000	Fa novalian'i Jesoa hoe: Tandremo fandrao hisy hamitaka anareo.
40N	24	5	0,00000	Fa maro no ho avy hisandoka ny anarako ary hiteny hoe: Izaho no ilay Mesia; ary maro ny olona ho voafitany.
40N	24	6	0,00000	Handre ady sy filazana ady ianareo, koa fadio izay hatahotra; eny, tsy maintsy ho tonga izany, kanefa tsy mbola izany no farany.
40N	24	7	0,00000	Fa hisy firenena hitsangana hamely firenena, hisy koa fanjakana hitsangana hamely fanjakana; ary hisy mosary sy horohorontany amin'ny toerana samihafa.
40N	24	8	0,00000	Izany rehetra izany no toy ny santatry ny fanaintainam-piterahana.
40N	24	9	0,00000	Amin'izany andro izany, dia hatolotry ny olona ianareo hampijalina sy hovonoina; ary ho halan'ny firenen-drehetra ianareo, satria miandany amiko.
40N	24	10	0,00000	Amin'izany andro izany koa, dia maro ny olona ho voatarika amin'ny ratsy ka hifampiampanga sy hifankahala.
40N	24	11	0,00000	Betsaka ireo mpisandoka ho mpaminany no hijoro, ka hamitaka olona maro.
40N	24	12	0,00000	Ary dia hihanaka tokoa ny ratsy ka hihamangatsiaka ny fitiavana an'Andriamanitra ao am-pon'ny maro;
40N	24	13	0,00000	Kanefa izay maharitra hatramin'ny farany no ho voavonjy.
40N	24	14	0,00000	Ary dia hatao antso avo eran'izao tontolo izao ity Vaovao Mahafaly momba ny Fanjakan'Andriamanitra ity, mba ho vavolombelona amin'ny firenen-drehetra; izay vao ho tonga ny farany.
40N	24	15	0,00000	Ho hitanareo tafajoro ao amin'ny Toeramasina ilay fanimbazimbana mahatsiravina, voalazan'i Daniela mpaminanin'Andriamanitra. (Aoka hahazo tsara izay mamaky!)
40N	24	16	0,00000	Koa amin'izany, izay any Jodea aoka handositra any an-tendrombohitra;
40N	24	17	0,00000	izay any an-tampon-trano aoka tsy hidina haka izay zavatra ao an-tranony;
40N	24	18	0,00000	izay any an-tsaha, aoka tsy hiverina haka ny lambany.
40N	24	19	0,00000	Loza no hanjo ny bevohoka sy ny mitaiza kely amin'ireo andro ireo!
40N	24	20	0,00000	Mivavaha mba tsy ho amin'ny ririnina na ho amin'ny sabata no handosiranareo.
40N	24	21	0,00000	Amin'izany mantsy, dia hisy fijaliana lehibe izay tsy mbola nisy toa azy hatramin'ny niandohan'izao tontolo izao ka mandraka ankehitriny, sady tsy hisy toa azy intsony koa.
40N	24	22	0,00000	Raha tsy efa nanapa-kevitra hanafohy ireo andro ireo Andriamanitra, dia tsy hisy olona ho voavonjy; fa noho ny olom-boafidiny, dia hohafohezin'Andriamanitra ireo andro ireo.
40N	24	23	0,00000	Amin'izany, raha misy olona milaza aminareo hoe: Indro aty ny Mesia, na hoe: Ary Izy, dia aza mino.
40N	24	24	0,00000	Olona misandoka ho Mesia sy ho mpaminany manko no hijoro, ka haneho famantarana lehibe sy zava-mahagaga hamitahany na dia ny olom-boafidin'Andriamanitra aza raha azony natao.
40N	24	25	0,00000	Izay ary, fa efa voalazako mialoha taminareo izany.
40N	24	26	0,00000	Koa raha misy olona milaza aminareo hoe: Indro any an-taniefitra ny Mesia, dia aza mankany; na hoe: Indro ato amin'ny toera-miafina ato Izy, dia aza mino.
40N	24	27	0,00000	Eny, ho tahaka ny tselatra, mipoitra avy any atsinanana ka manazava hatrany andrefana, no fiavian'ny Zanak'olona.
40N	24	28	0,00000	Fa na aiza na aiza misy ny faty dia any no hifamotoanan'ny voromahery.
40N	24	29	0,00000	Raha vao afaka ny fijaliana amin'ireo andro ireo, dia hihamaizina ny masoandro, tsy handefa taratra intsony ny volana, hiraraka avy eny amin'ny habakabaka ny kintana ary ho voahozongozona ny herin'ny habakabaka.
40N	24	30	0,00000	Amin'izay dia hiseho eny amin'ny habakabaka ny famantarana momba ny Zanak'olona; ka handon-tratra avokoa ny firenena rehetra eto an-tany ary hahita ny Zanak'olona tamy eo amin'ny rahon'ny habakabaka sady omban-kery sy voninahitra lehibe.
40N	24	31	0,00000	Dia hisy trompetra haneno mafy; ary hirahin'ny Zanak'olona ireo anjeliny, ka ireo no hanangona ny olom-boafidiny avy any amin'ny vazan-tany efatra, manomboka amin'ny faravodilanitra ankilany ka miafara amin'ny faravodilanitra andaniny.
40N	24	32	0,00000	Raiso ho anatra ity fanoharana avy amin'ny aviavy ity: Raha vao manaroka ny rantsany ka mandravina, dia fantatrareo fa efa akaiky ny fahavaratra.
40N	24	33	0,00000	Toy izany koa, raha vao hitanareo izany rehetra izany, dia fantaro fa efa akaiky ny Zanak'olona ary mby eo am-baravarana.
40N	24	34	0,00000	Lazaiko marina aminareo fa mbola tsy ho tapitra akory ity taranaka ity, dia ho tonga izany rehetra izany.
40N	24	35	0,00000	Ho levona ny tany amana habakabaka, fa ny teniko tsy mba ho levona.
40N	24	36	0,00000	Ny amin'izay andro sy ora hahatongavan'izany dia tsy misy mahalala na ny anjely any an-danitra na ny Zanaka, fa izy Ray irery ihany.
40N	24	37	0,00000	Eny, tahaka ny tamin'ny andron'i Noa, dia ho tahaka izany koa ny fiavian'ny Zanak'olona.
40N	24	38	0,00000	Fa tamin'ireo andro nialoha ny safodrano dia nihinana sy nisotro ary nampaka-bady na nampakarina ny olona, mandra-pigadon'ny andro nidiran'i Noa tao amin'ny sambofiara,
40N	24	39	0,00000	ary tsy nanampo na inona na inona ny olona mandra-pahatongan'ny safodrano izay nandringana azy rehetra. Dia ho tahaka izany koa ny fiavian'ny Zanak'olona.
40N	24	40	0,00000	Amin'izany, hisy roa lahy tafaraka eny an-tsaha; ka ny iray halaina, ny iray havela;
40N	24	41	0,00000	hisy roa vavy miara-mikoso-bary: ka ny iray halaina, ny iray havela.
40N	24	42	0,00000	Koa miambena ary, fa tsy fantatrareo izay andro hiavian'ny Tomponareo.
40N	24	43	0,00000	Izao no ataovy ao an-tsaina: raha fantatry ny tompon-trano ny vanim-potoana hiavian'ny mpangalatra amin'ny alina, dia ho niambina izy ary tsy ho namela ny tranony hotamina.
40N	24	44	0,00000	Noho izany, aoka ho vonona hatrany koa ianareo, fa ho avy amin'ny ora tsy ampoizinareo ny Zanak'olona.
40N	24	45	0,00000	Iza moa no mpanompo mahatoky sy mato-tsaina notendren'ny tompony ho mpandraharaha hifehy ireo mpanompony sady hanome azy ny anjara sakafony ara-potoana?
40N	24	46	0,00000	Sambatra io mpanompo io raha tonga ny tompony ka mahita azy manao raharaha toy izany.
40N	24	47	0,00000	Lazaiko marina aminareo fa hotendren'ny tompony hiadidy ny fananany rehetra izy.
40N	24	48	0,00000	Raha ho ratsy fanahy kosa io mpanompo io ka hanao anakampo hoe: Mbola haharitra ela ny tompoko,
40N	24	49	0,00000	ary hihetraketraka amin'ireo mpanompo namany sady hanaram-po hihinana sy hisotro miaraka amin'ny mpimamo,
40N	24	50	0,00000	dia ho tonga ilay tompony amin'ny andro tsy ampoiziny sy amin'ny ora tsy fantany.
40N	24	51	0,00000	Hosaziny mafy tokoa io mpanompo io ary hataony miombona anjara amin'ny mpihatsaravelatsihy; any izy no hitomany sy hikitro-nify. >
40N	25	1	0,00000	Amin'izay ny Fanjakan'ny lanitra dia ho tahaka ny amin'ny tovovavy folo izay nitondra ny fanalany ka lasa hitsena ny mpampakatra.
40N	25	2	0,00000	Ny dimy tamin'ireo tovovavy ireo dia adala; fa ny dimy kosa hendry.
40N	25	3	0,00000	Ireo adala dia nitondra ny fanalany, kanefa tsy nitondra solika;
40N	25	4	0,00000	fa ireo hendry kosa nitondra ny fanalany sady nitondra solika tamin'ny tavoahangin-tsolika.
40N	25	5	0,00000	Andrasana ela ny fiavian'ny mpampakatra, ka dia samy rendremana avokoa izy folo vavy ary natory.
40N	25	6	0,00000	Nony mamatonalina, dia nisy niantso mafy hoe: Inty tamy ny mpampakatra! Mandehana ianareo mitsena azy!
40N	25	7	0,00000	Tamin'izay dia samy niarina avokoa ireo tovovavy ary samy namboatra ny fanalany.
40N	25	8	0,00000	Ka hoy ireo adala tamin'ny hendry: Mba omeo kely amin'ny solikareo izahay, fa efa ho faty ny fanalanay.
40N	25	9	0,00000	Dia novalian'ny hendry hoe: Sao tsy ampy ho anay sy ho anareo; fa aleo mankany amin'ny mpivarotra ianareo mividy ho anareo.
40N	25	10	0,00000	Raha mbola nandeha nividy solika ireo adala, dia tonga ny mpampakatra; ka ireo tovovavy dimy efa vonona no niara-niditra tamin'ny mpampakatra tao amin'ny fanasambe fampakaram-bady ary nohidiana ny varavarana.
40N	25	11	0,00000	Taorian'izany, dia tonga ireo tovovavy sasany ka nanao hoe: Tompoko, tompoko, vohay izahay!
40N	25	12	0,00000	Fa novalian'ny mpampakatra hoe: Lazaiko marina aminareo fa tsy fantatro ianareo.
40N	25	13	0,00000	Dia nofaranan'i Jesoa hoe: Miambena ary ianareo fa tsy fantatrareo na ny andro na ny ora.
40N	25	14	0,00000	Ny Fanjakan'ny lanitra dia tahaka ny amin'ny lehilahy handeha any an-tany hafa, ka niantso ny mpanompony ary nametraka ny fananany taminy.
40N	25	15	0,00000	Koa ny anankiray dia nomeny denary 30 000, ny anankiray denary 12 000 ary ny anankiray denary 6 000, samy araka izay fahaizany avy. Dia lasa ralehilahy tompom-pananana nandeha any an-tany hafa.
40N	25	16	0,00000	Avy hatrany ilay nandray denary 30 000 dia nampiasa izany ka nahazo tombony denary 30 000.
40N	25	17	0,00000	Toy izany koa no nataon'ilay nandray ny denary 12 000 ka nahazo tombony denary 12 000.
40N	25	18	0,00000	Fa ilay nandray denary 6 000 kosa dia lasa nihady tany ka nandevina ny volan'ny tompony.
40N	25	19	0,00000	Nony ela, dia niverina ny tompon'ireo mpanompo ireo ka nampamoaka azy telo lahy ny amin'ny petra-bolany.
40N	25	20	0,00000	Dia nanatona ilay nandray denary 30 000 ka nanolotra denary 30 000 hafa koa sady nilaza hoe: Denary 30 000, tompoko, no napetrakao tamiko; indro fa nahazo denary 30 000 hafa tombony aho.
40N	25	21	0,00000	Dia hoy ny tompony taminy: Mahafinaritra izany, ry mpanompo tsara sy mahatoky! Nahatoky tamin'ny zava-madinika ianao ka dia tendreko hiandraikitra zava-dehibe; avia hiombon-kafaliana amiko tomponao!
40N	25	22	0,00000	Dia nanatona koa ilay nandray denary 12 000 ary nilaza hoe: Denary 12 000, tompoko, no napetrakao tamiko; indro fa nahazo denary 12 000 hafa tombony aho.
40N	25	23	0,00000	Dia hoy ny tompony taminy: Mahafinaritra izany, ry mpanompo tsara sy mahatoky! Nahatoky tamin'ny zava-madinika ianao, ka dia tendreko hiandraikitra zava-dehibe; avia hiombon-kafaliana amiko tomponao!
40N	25	24	0,00000	Dia nanatona kosa ilay nandray denary 6 000 ary nilaza hoe: Fantatro, tompoko, fa lehilahy mila voatsiary ianao, ka mijinja amin'izay tsy namafazanao ary manangona amin'izay tsy nanelezanao.
40N	25	25	0,00000	Dia natahotra aho ka lasa nandevina ny volanao tao anaty tany; koa indro fa averiko aminao ny fanananao.
40N	25	26	0,00000	Dia hoy ny tompony taminy: Mpanompo ratsy sady kamo raha ianao! Fantatrao fa mijinja amin'izay tsy namafazako aho ary manangona amin'izay tsy nanelezako.
40N	25	27	0,00000	Noho izany, tokony ho napetrakao tany amin'ny banky ny volako ary ho noraisiko mbamin'ny zana-bola ny fananako rehefa tafaverina aho.
40N	25	28	0,00000	Koa alao ny denary 6 000 eny aminy, dia omeo an'ilay manana denary 60 000.
40N	25	29	0,00000	Eny, izay rehetra manana no homena hatrany ary hanam-be; fa izay tsy manana kosa, na izay kely ananany aza dia halana aminy.
40N	25	30	0,00000	Ary io mpanompo tsy misy ilana azy io, roahy any amin'ny haizina any ivelany; ka any izy no hitomany sy hikitro-nify.
40N	25	31	0,00000	Rehefa ho avy amin'ny voninahitra maha mpanjaka Azy ny Zanak'olona sady hotronin'ny anjely rehetra, dia hipetraka eo amin'ny sezafiandrianany mamirapiratra.
40N	25	32	0,00000	Ary hangonina eo anatrehan'ny Zanak'olona ny firenena rehetra. Dia hanavaka ny olona ho roa tonta ny Zanak'olona, tahaka ny mpiandry manavaka ny ondry amin'ny osy;
40N	25	33	0,00000	ka ny ondry no hataon'ny Zanak'olona eo ankavanany fa ny osy hataony eo ankaviany.
40N	25	34	0,00000	Ary dia izao no holazain'ny Mpanjaka amin'izay eo ankavanany: Avia ianareo nomban'ny Raiko fitahiana; raiso ho lova ny Fanjakana izay voavoatra ho anareo hatrizay nahariana an'izao tontolo izao.
40N	25	35	0,00000	Fa noana Aho, dia nomenareo hanina; nangetaheta Aho, dia nomenareo hosotroina; nivahiny Aho, dia nampiantranoinareo;
40N	25	36	0,00000	tsy nitafy Aho, dia notafinareo; narary Aho, dia nokarakarainareo; tany am-ponja Aho, dia novangianareo.
40N	25	37	0,00000	Ary dia hanontany Azy ny olo-marina ka hanao hoe: Tompo o, oviana Ianao no hitanay noana ka nomenay hanina; na nangetaheta ka nampisotroinay?
40N	25	38	0,00000	Oviana Ianao no hitanay nivahiny ka nampiantranoinay, na tsy nitafy ka notafinay?
40N	25	39	0,00000	Oviana Ianao no hitanay narary na tany am-ponja ka novangianay?
40N	25	40	0,00000	Dia hovalian'ny Mpanjaka hoe: Lazaiko marina aminareo fa araka izay nataonareo tamin'ny anankiray amin'ireto havako madinika indrindra ireto no nataonareo tamiko.
40N	25	41	0,00000	Ary dia izao kosa no holazain'ny Mpanjaka amin'izay eo ankaviany: Miala amiko ianareo voaozona, mandehana any amin'ny afo maharitra mandrakizay izay voavoatra ho an'ny devoly sy ny anjeliny.
40N	25	42	0,00000	Fa noana Aho, dia tsy nomenareo hanina; nangetaheta Aho, dia tsy nomenareo hosotroina;
40N	25	43	0,00000	Nivahiny Aho, dia tsy nampiantranoinareo; tsy nitafy Aho, dia tsy notafinareo; narary sy tany am-ponja Aho, dia tsy nokarakarainareo.
40N	25	44	0,00000	Ary dia hanontany Azy kosa ireo ka hanao hoe: Tompo o, oviana Ianao no hitanay noana na nangetaheta, na nivahiny, na tsy nitafy, na narary, na tany am-ponja ka tsy nampianay?
40N	25	45	0,00000	Dia hovalian'ny Mpanjaka hoe: Lazaiko marina aminareo fa araka izay tsy nataonareo tamin'ny anankiray amin'ireto havako madinika indrindra ireto no tsy nataonareo tamiko.
40N	25	46	0,00000	Dia hiroso ho any amin'ny fijaliana maharitra mandrakizay ireo fa ny olo-marina kosa ho any amin'ny fiaina-maharitra mandrakizay. >
40N	26	1	0,00000	Rehefa vitan'i Jesoa avokoa ireo fampianarana ireo, dia izao no teniny tamin'ny mpianany:
40N	26	2	0,00000	Fantatrareo fa indroa andro sisa tsy hahatongavan'ny fankalazana ny Paska; ary ny Zanak'olona dia hatolotra hohomboana amin'ny hazofijaliana.
40N	26	3	0,00000	Tamin'izay ireo lohandoha-mpisorona sy ireo loholon'ny vahoaka jiosy dia nivory tao amin'ny lapan'ny mpisorombe atao hoe Kaiafa.
40N	26	4	0,00000	Ary niara-nioko izy rehetra hisambotra an'i Jesoa am-pitaka sy hamono Azy.
40N	26	5	0,00000	Nefa hoy ry zareo hoe: Aoka tsy ho amin'ny andro fankalazana, mba tsy hampitabataba ny vahoaka!
40N	26	6	0,00000	Tany Betania i Jesoa tamin'izay ary tao an-tranon'i Simona mpivaro-bakoly.
40N	26	7	0,00000	Raha mbola teo am-pisakafoana i Jesoa, dia nisy vehivavy anankiray nitondra tavoahangy alabasitra feno ilomanitra sarobidy; ary naidin-dravehivavy tamin'ny lohan'i Jesoa ny ilomanitra.
40N	26	8	0,00000	Tezitra ireo mpianatra nony nahita izany ka nanao hoe: Nahoana re iny no dia lanina foana tahaka izao?
40N	26	9	0,00000	Azo namidy lafo be iny ilomanitra iny ka omena ny mahantra ny vidiny.
40N	26	10	0,00000	Tsikaritr'i Jesoa izany ka hoy Izy tamin'ny mpianany: Nahoana no anaovanareo izay mampalahelo an-dravehivavy? Eny, asa soa iny nataony tamiko iny.
40N	26	11	0,00000	Ny mahantra dia misy eto aminareo mandrakariva; fa Izaho kosa tsy mba eto aminareo mandrakariva.
40N	26	12	0,00000	Naidin'ity vehivavy ity tamin'ny tenako iny ilomanitra iny, ary mba hamboarany Ahy halevina no nanaovany an'izany dieny mialoha.
40N	26	13	0,00000	Lazaiko marina aminareo fa na aiza na aiza eran'izao tontolo izao hanambarana ity Vaovao Mahafaly ity dia holazaina koa izao nataon'ity vehivavy ity izao mba ho fahatsiarovana azy.
40N	26	14	0,00000	Tamin'izay ny anankiray tamin'ny mpianatra 12 lahy, ilay atao hoe Jodasy Iskariota, dia nankany amin'ny lohandoha-mpisorona
40N	26	15	0,00000	ka nanao taminy hoe: Homenareo hoatrinona aho hanolorako anareo an'i Jesoa? Dia nanisa sekela volafotsy telopolo homena an'i Jodasy ry zareo.
40N	26	16	0,00000	Ary nanomboka hatreo no nitadiavan'i Jodasy izay fotoana tsara hanolorany an'i Jesoa.
40N	26	17	0,00000	Tamin'ny andro voalohany natao hihinanana ny azima, dia nanatona an'i Jesoa ny mpianany hanontany Azy hoe: Aiza no tianao hanomananay ho anao ny sakafo Paska?
40N	26	18	0,00000	Dia novalian'i Jesoa hoe: Mandehana mankany an-tanana ao amin-dranona ka lazao aminy hoe: Izao no tenin'ny Mpampianatra: Efa tonga ny fotoanandroko; ka ato aminao no hanaovako ny sakafo Paska miaraka amin'ny mpianatro.
40N	26	19	0,00000	Dia nanao araka izany nasain'i Jesoa nataony izany ireo mpianatra, ka nanomana ny sakafo Paska.
40N	26	20	0,00000	Nony hariva ny andro, dia nipetraka hihinana i Jesoa mbamin'ny 12 lahy.
40N	26	21	0,00000	Raha teo am-pisakafoana izy rehetra, dia hoy i Jesoa: Lazaiko marina aminareo fa hanolotra Ahy ny anankiray aminareo!
40N	26	22	0,00000	Nalahelo mafy ireto mpianatra, ka samy niteny tamin'i Jesoa hoe: Tsy izaho manko izany, Tompoko!
40N	26	23	0,00000	Fa hoy i Jesoa: Ilay niara-nanatsoboka mofo tamiko tao anaty lovia, izy no hanolotra Ahy.
40N	26	24	0,00000	Ny Zanak'olona dia efa akaikin'ny ho faty, araka ny voalazan'ny Soratra Masina momba Azy, kanefa mampalahelo ilay olona hanolotra ny Zanak'olona! Tsara raha tsy ary izany olona izany!
40N	26	25	0,00000	Dia mba niteny koa i Jodasy, ilay efa hanolotra an'i Jesoa, ary nanao hoe: Tsy izaho izany, ry Mpampianatra! Dia hoy i Jesoa taminy: Anao izany teny izany!
40N	26	26	0,00000	Raha mbola teo am-pisakafoana ry i Jesoa sy ny mpianany, dia nandray mofo i Jesoa; ary nisaorany an'Andriamanitra izany, dia notapatapahiny sy nomeny ny mpianany ka nataony hoe: Raiso ary hano fa ny tenako ity.
40N	26	27	0,00000	Avy eo nandray kalisy i Jesoa; ary nisaorany an'Andriamanitra izany, dia nomeny ny mpianany ka nataony hoe: Isotroinareo rehetra
40N	26	28	0,00000	fa ny rako ity, dia ilay ra anorenan'Andriamanitra ny fanekempihavanany sady alatsaka ho an'ny besinimaro ho famelan-keloka.
40N	26	29	0,00000	Lazaiko aminareo fa tsy hisotro divay intsony aho mandra-pahatongan'ilay andro hisotroako ny divay vaovao miaraka aminareo any amin'ny Fanjakan'ny Raiko.
40N	26	30	0,00000	Ary rehefa avy nihira ny salamo fiderana i Jesoa mbamin'ny mpianany, dia lasa nankany amin'ny tendrombohitra Analanoliva.
40N	26	31	0,00000	Tamin'izay dia hoy i Jesoa tamin'ny mpianany: Anio alina dia handao Ahy avokoa ianareo, satria izao no voalazan'ny Soratra Masina: Hasiako ny mpiandry, dia hiparitaka ny ondry andrasana.
40N	26	32	0,00000	Fa rehefa tafatsangana velona Aho, dia hialoha anareo any Galilea.
40N	26	33	0,00000	Dia niteny i Petera ka nanao tamin'i Jesoa hoe: Na dia handao Anao avokoa aza ny olona rehetra, izaho kosa tsy mba handao Anao na oviana na oviana.
40N	26	34	0,00000	Fa hoy i Jesoa tamin'i Petera: Lazaiko marina aminao fa anio alina alohan'ny maneno akoho, dia handa Ahy intelo ianao.
40N	26	35	0,00000	Ary novalian'i Petera hoe: Na dia hovonoina miaraka aminao aza aho, dia tsy handa Anao na oviana na oviana. Ary dia samy nilaza toy izany koa ny mpianatra rehetra.
40N	26	36	0,00000	Tamin'izay i Jesoa mbamin'ireo mpianany dia tonga tao amin'ny saha anankiray atao hoe Getsemane; ka hoy i Jesoa tamin'ny mpianany: Mipetraha eto ianareo, fa mbola hankeroa hivavaka Aho!
40N	26	37	0,00000	Nentin'i Jesoa niaraka taminy kosa i Petera mbamin'izy roa lahy zanak'i Zebedeo. Dia nanomboka nozoim-pahoriana sy feno tebiteby fatratra i Jesoa,
40N	26	38	0,00000	ary dia niteny tamin'izy telo lahy hoe: Ory dia ory ny fanahiko, ka hila hahafaty Ahy. Mijanona eto ianareo ary miaraha miari-tory amiko!
40N	26	39	0,00000	Dia nandroso kely i Jesoa, ary niankohoka tamin'ny tany ka nivavaka hoe: Raiko o, raha azo atao, esory lavitra Ahy izao fijaliana izao; kanefa tsy hoe araka izay sitrapoko, fa araka izay sitraponao!
40N	26	40	0,00000	Dia niverina nankeo amin'ny mpianany telo lahy i Jesoa ary nahita azy natory; ka hoy Izy tamin'i Petera: Hay tsy nahari-tory miaraka amiko adiny iray akory ianareo?
40N	26	41	0,00000	Miareta tory ary mivavaha mba tsy ho azon'ny fakampanahy. Marisika ihany ny fanahin'ny olona, fa ny nofo no malemy!
40N	26	42	0,00000	Dia nihataka fanindroany i Jesoa ary nivavaka hoe: Raiko o, raha tsy azo esorina izao fijaliana izao fa tsy maintsy hiaretako, dia aoka ny sitraponao no hatao!
40N	26	43	0,00000	Nony niverina nankeo amin'izy telo lahy indray i Jesoa, dia mbola nahita azy natory; fa efa navesatra ny masony.
40N	26	44	0,00000	Dia nandao azy telo lahy i Jesoa ary nihataka indray; dia nivavaka fanintelony ka ny teniny teo ihany no nataony.
40N	26	45	0,00000	Ary niverina Izy nankeo amin'ny mpianany telo lahy, ka nanao taminy hoe: Mbola matory sy miala sasatra ihany ve ianareo? Indro efa akaiky ny fotoanandro, ary efa hatolotra eo am-pelatanan'ny mpanota ny Zanak'olona!
40N	26	46	0,00000	Mitsangana, andao isika handeha! Indro efa akaiky ilay hanolotra Ahy!
40N	26	47	0,00000	Raha mbola niteny i Jesoa, dia indro tonga i Jodasy, anankiray amin'ny 12 lahy; ary olona maro nirongo sabatra sy kibay, irak'ireo lohandoha-mpisorona sy ireo loholon'ny vahoaka jiosy, no tafaraka taminy.
40N	26	48	0,00000	Ilay hanolotra an'i Jesoa dia efa nanome famantarana azy ireo toy izao: Izay horohako no Izy, ka sambory.
40N	26	49	0,00000	Ary nanatona an'i Jesoa avy hatrany i Jodasy, ka nanao taminy hoe: Mpampianatra o, ho ao aminao anie ny fiadanana! Dia nanoroka Azy i Jodasy.
40N	26	50	0,00000	Fa i Jesoa kosa niteny hoe: Ry sakaiza, izany ve no alehanao eto? Tamin'izay dia nohatonin'ireo iraka i Jesoa, ary nohazoniny sady nosamboriny.
40N	26	51	0,00000	Indro kosa ny anankiray tamin'ireo nomba an'i Jesoa fa naninjitra tanana ka nanatsoaka sabatra, ary namely ny mpanompon'ny mpisorombe ka nahafaka ny sofiny.
40N	26	52	0,00000	Ary dia hoy i Jesoa tamin'io mpianany io: Avereno amin'ny toerany ny sabatrao, fa izay rehetra mamely amin'ny sabatra dia ho fatin'ny sabatra.
40N	26	53	0,00000	Heverinao ve fa tsy azoko atao ny mangataka amin'ny Raiko, ary ankehitriny izao ihany Aho dia handefasany anjely marobe mihoatra noho ny andian-tafika 12?
40N	26	54	0,00000	Kanefa raha izany, ahoana no hahatanterahan'ny Soratra Masina izay milaza fa tsy maintsy ho tonga izao?
40N	26	55	0,00000	Tamin'izay fotoana izay i Jesoa dia niteny tamin'ny andian'olona nirahina hoe: Toy ny hisambotra jiolahy izato fiavinareo mirongo sabatra sy kibay hisambotra Ahy! Isan'andro Aho dia nipetraka nampianatra teo an-kianjan'ny tempoly, kanefa tsy nosamborinareo.
40N	26	56	0,00000	Fa tonga kosa izany rehetra izany mba hahatanterahan'izay voalazan'ireo mpaminanin'Andriamanitra ao amin'ny Soratra Masina. Tamin'izay dia nandao an'i Jesoa ny mpianatra rehetra ka nandositra.
40N	26	57	0,00000	Ary izay efa nisambotra an'i Jesoa dia nitondra Azy ho any an-tranon'i Kaiafa mpisorombe, izay nivorian'ny mpahay lalana sy ny loholona rahateo.
40N	26	58	0,00000	Fa i Petera kosa nanaraka an'i Jesoa teny lavidavitra teny mandra-pahatonga tao an-tokotanin'ny tranon'ny mpisorombe. Dia niditra tao an-tokotany i Petera ary niara-nipetraka tamin'ny mpiandry raharaha teo mba hahita izay fiafaran-javatra.
40N	26	59	0,00000	Nokarohin'ireo lohandoha-mpisorona sy ireo rehetra anisan'ny Fitsarana ambony teo amin'ny Jiosy izay mety hiampangana an'i Jesoa, na dia amin'ny lainga aza, mba hanamelohana Azy ho faty;
40N	26	60	0,00000	saingy tsy nahita ry zareo na dia tonga maro teo aza ny mpiampanga lainga an'i Jesoa. Nony farany, dia nisy olona roa lahy tonga teo
40N	26	61	0,00000	ka nanao hoe: Izao no voalazan'ilay io; azoko ravana ity tempolin'Andriamanitra ity ary haoriko indray ao anatin'ny telo andro.
40N	26	62	0,00000	Dia nitsangana ny mpisorombe ary niteny tamin'i Jesoa hoe: Tsy mamaly na inona na inona ve Ianao? Inona no iampangan'ireo Anao?
40N	26	63	0,00000	Fa nangina i Jesoa. Dia hoy ny mpisorombe taminy: Mandidy Anao aho, amin'ny anaran'ilay Andriamanitra velona, mba hilaza aminay raha Ianao no ilay Mesia, ilay Zanak'Andriamanitra.
40N	26	64	0,00000	Dia novalian'i Jesoa hoe: Anao izany teny izany! Kanefa ambarako aminareo fa tsy ho ela intsony dia ho hitanareo ny Zanak'olona mipetraka eo ankavanan'ilay Andriamanitra mahery ary koa tamy eo amin'ny rahon'ny habakabaka.
40N	26	65	0,00000	Tamin'izay ny mpisorombe dia nandriatra ny fitafiany sady niteny hoe: Nanevateva an'Andriamanitra Izy; ka inona indray no ilantsika vavolombelona hiampanga. Indro renareo teo ny fanevatevany an'Andriamanitra;
40N	26	66	0,00000	ka ahoana no hevitrareo? Dia hoy ireo: Mendrika Azy ny ho faty!
40N	26	67	0,00000	Tamin'izay dia nandrora ny tavan'i Jesoa ry zareo ary namely totohondry Azy; ny sasany kosa namely tehamaina Azy
40N	26	68	0,00000	sady nanao hoe: Vinanio, ry Mesia, lazao izay namely Anao!
40N	26	69	0,00000	Nipetraka teo ivelany tao an-tokotany i Petera. Dia nisy vehivavy mpiasa anankiray nanatona an'i Petera ka niteny taminy hoe: Ianao koa niaraka tamin'i Jesoa, Ilay avy any Galilea.
40N	26	70	0,00000	Fa nanda teo anatrehan'izy rehetra i Petera ka nanao hoe: Tsy fantatro izay lazainao!
40N	26	71	0,00000	Dia lasa nankeo am-bavahady i Petera; kanjo nisy vehivavy mpiasa anankiray hafa nahatazana azy ary niteny tamin'izay teo hoe: Io rangahy io koa niaraka tamin'i Jesoa, Ilay avy any Nazareta.
40N	26	72	0,00000	Ary nanda indray i Petera ka nanao hoe: Mianiana aho fa tsy fantatro izany Lehilahy izany.
40N	26	73	0,00000	Nony afaka kelikely, dia nanatona an'i Petera ny olona teo ka nanao taminy hoe: Tena anisan'ireny tokoa ianao, sady ny fiteninao rahateo mampiharihary izany.
40N	26	74	0,00000	Ary sady niozona sy nianiana i Petera no nanao hoe: Tsy fantatro izany Lehilahy izany. Niaraka tamin'izay dia nisy akoho naneno;
40N	26	75	0,00000	ary tsaroan'i Petera ny teny voalazan'i Jesoa hoe: Alohan'ny maneno akoho, dia handa Ahy intelo ianao. Dia lasa nankany ivelany i Petera ka nitomany fatratra. >
40N	27	1	0,00000	Nony maraina ny andro, dia nikaon-doha avokoa ny lohandoha-mpisorona sy ny loholon'ny vahoaka jiosy hamelezana an'i Jesoa, mba hampanamelohana Azy ho faty.
40N	27	2	0,00000	Dia nampamatotra Azy ry zareo sy nitondra Azy ary nanolotra Azy an'i Pilato governora romanina.
40N	27	3	0,00000	Tamin'izay i Jodasy, ilay nanolotra an'i Jesoa, dia nahita fa voaheloka ho faty i Jesoa. Ary nanenina i Jodasy ka namerina ny sekela volafotsy telopolo tamin'ny lohandoha-mpisorona sy ny loholona
40N	27	4	0,00000	sady nilaza hoe: Nanota aho fa nanolotra olona tsy manan-tsiny hovonoina. Fa hoy ireo: Ahoanay inona izany? Raharahanao ny anao!
40N	27	5	0,00000	Sady nanipy ny vola tao amin'ny Toeramasina i Jodasy no niala teo, ary dia lasa nananton-tena.
40N	27	6	0,00000	Ireo lohandoha-mpisorona kosa naka ny vola ary niteny hoe: Tsy azo alatsaka amin'ny rakitry ny tempoly ireto vola ireto satria vidin-dra.
40N	27	7	0,00000	Rehefa nikaon-doha ry zareo, dia nampiasa ny vola hividianana ny sahan'ny mpanefy vilany mba hatao fasam-bahiny.
40N	27	8	0,00000	Izany no iantsoana io saha io mandraka androany hoe Sahan-dra.
40N	27	9	0,00000	Tamin'izay dia tanteraka ilay voalazan'ny Tompo tamin'ny alalan' i Jeremia mpaminany hoe: Nalaiko ny sekela volafotsy telopolo (karaman'ilay nokaramain'ny Israelita sasany)
40N	27	10	0,00000	ary nomeko hividianana ny sahan'ny mpanefy vilany, araka ny nandidian'ny Tompo ahy.
40N	27	11	0,00000	Dia nijoro teo anatrehan'ny governora i Jesoa ary nanontany Azy ny governora nanao hoe: Ianao ve no Mpanjakan'ny Jiosy? Dia hoy i Jesoa: Anao izany teny izany!
40N	27	12	0,00000	Fa raha niampanga Azy ny lohandoha-mpisorona sy ny loholona, dia tsy novalian'i Jesoa akory.
40N	27	13	0,00000	Tamin'izay i Pilato dia niteny tamin'i Jesoa hoe: Tsy renao ve izany zavatra maro iampangany Anao izany?
40N	27	14	0,00000	Fa tsy namaly an'i Pilato akory i Jesoa na indraim-bava aza, hany ka gaga mihitsy ny governora.
40N	27	15	0,00000	Ary fanaon'ny governora isaky ny fankalazana ny Paska ny mandefa mpigadra anankiray, dia izay tian'ny vahoaka.
40N	27	16	0,00000	Nisy mpigadra malaza atao hoe [Jesoa] Barabasy tamin'izay;
40N	27	17	0,00000	koa dia ny vahoaka tafavory no nitenenan'i Pilato hoe: Iza no tianareo halefako ho anareo, i [Jesoa] Barabasy sa i Jesoa ilay atao hoe Kristy?
40N	27	18	0,00000	Fantatr'i Pilato fa fialonana no nanoloran-dry zareo an'i Jesoa, ilay atao hoe Kristy.
40N	27	19	0,00000	Ary raha mbola nipetraka teo amin'ny fitsarana iny i Pilato, dia naniraka olona ny vadiny hilaza aminy hoe: Aza manao na inona na inona amin'io olo-marina io, fa nampahory ahy be ihany izay nanofisako Azy any naraina izay!
40N	27	20	0,00000	Ny lohandoha-mpisorona sy ny loholona kosa dia nitaona ny vahoaka mba hitaky ny handefasana an'i Barabasy ary ny hamonoana an'i Jesoa.
40N	27	21	0,00000	Dia niteny tamin'ny vahoaka indray i Pilato nanao hoe: Iza amin'izy roa lahy ireto no tianareo halefako ho anareo? Ka hoy ny vahoaka: I Barabasy!
40N	27	22	0,00000	Dia nanontany azy ireo i Pilato hoe: Ahoana kosa ary no hataoko amin'i Jesoa, ilay atao hoe Kristy? Fa novalian'izy rehetra hoe: Aoka Izy hohomboana amin'ny hazofijaliana!
40N	27	23	0,00000	Dia hoy ny governora: Fa inona ary no ratsy nataony? Kanjo vao mainka koa niantsoantso mafy ny vahoaka nanao hoe: Aoka Izy hohomboana amin'ny hazofijaliana!
40N	27	24	0,00000	Nony hitan'i Pilato fa tsy nahomby izy fa vao mainka nitombo aza ny tabataba, dia naka rano izy ka nanasa tanana teo anatrehan'ny vahoaka sady nanao hoe: Afa-tsiny amin'ny hahafatesan'io Lehilahy io aho! Raharahanareo ny anareo.
40N	27	25	0,00000	Dia izao no navalin'ny vahoaka rehetra: Aoka ho zakainay sy ny taranakay ny fahafatesany!
40N	27	26	0,00000	Tamin'izay dia nalefan'i Pilato ho azy ireo i Barabasy; fa i Jesoa kosa nasain'i Pilato nokapohina ary natolony mba hohomboana amin'ny hazofijaliana.
40N	27	27	0,00000	Tamin'izay dia nentin'ny miaramilan'i Pilato ho any amin'ny lapan'ny governora i Jesoa ary novorin'ireo hankeo amin'i Jesoa ny tarika miaramila iray manontolo.
40N	27	28	0,00000	Dia nendahin'ireto miaramila ny fitafian'i Jesoa, ary akanjobe jaky no nampitafiny Azy;
40N	27	29	0,00000	avy eo dia nandrandrana fehiloha tsilo ry zareo ka nasatrony teo an-dohany, ary nampitazona volotara ny tanany ankavanana. Dia nandohalika teo anatrehan'i Jesoa ireto miaramila sady naneso Azy hoe: Arahaba, ry Mpanjakan'ny Jiosy!
40N	27	30	0,00000	Dia nororan-dry zareo Izy ary nalainy ilay volotara ka nikapohany ny lohany.
40N	27	31	0,00000	Nony avy naneso Azy toy izany ireo miaramila, dia nesorin'ireo ny akanjobe teny aminy ka nampanaoviny Azy indray ny fitafiany; ary dia nentiny Izy hohomboana amin'ny hazofijaliana.
40N	27	32	0,00000	Vao tafavoaka ny tanana ireo miaramila, dia tojo lehilahy sireneanina atao hoe Simona, ka nanery azy hitondra ny hazofijalian'i Jesoa.
40N	27	33	0,00000	Rehefa tonga teo amin'ny toerana atao hoe Golgota (izay midika hoe Ikarandoha),
40N	27	34	0,00000	dia nomen-dry zareo divay miharo zava-mangidy i Jesoa hosotroiny; fa nony nanandrana izany Izy, dia tsy nety nisotro.
40N	27	35	0,00000	Dia nohomboan'ny miaramila tamin'ny hazofijaliana Izy, ary nanaovany loka no fizara ny fitafiany.
40N	27	36	0,00000	Vita izay, dia nipetraka niambina Azy teo ry zareo.
40N	27	37	0,00000	Ary teo ambonin'ny lohan'i Jesoa dia nasiany soratra milaza ny nanamelohana Azy hoe: Ity no Jesoa, ilay Mpanjakan'ny Jiosy.
40N	27	38	0,00000	Tamin'izay dia nisy jiolahy roa nohomboana tamin'ny hazofijaliana niaraka tamin'i Jesoa, ka ny anankiray teo ankavanany ary ny anankiray teo ankaviany.
40N	27	39	0,00000	Ireo mpandalo kosa dia nanevateva an'i Jesoa sady nihifikifi-doha
40N	27	40	0,00000	ka nanao hoe: Ry Ilay mandrava ny tempoly sy manorina azy anatin'ny telo andro ity, vonjeo ny tenanao, raha Zanak'Andriamanitra tokoa Ianao, ary midina avy eo amin'ny hazofijaliana!
40N	27	41	0,00000	Naneso an'i Jesoa toy izany koa ny lohandoha-mpisorona mbamin'ny mpahay lalana sy ny loholona ka nanao hoe:
40N	27	42	0,00000	Namonjy olon-kafa Izy, fa ny tenany tsy hainy vonjena. Mpanjakan'i Israely hono Izy, koa ankehitriny aoka hidina avy eo amin'ny hazofijaliana, dia hinoanay.
40N	27	43	0,00000	Andriamanitra no itokiany; koa ankehitriny, raha tia Azy Andriamanitra, dia aoka hanafaka Azy, fa hoy Izy manko hoe: Zanak'Andriamanitra Aho.
40N	27	44	0,00000	Dia nandatsa Azy toy izany koa ireo jiolahy nohomboana tamin'ny hazofijaliana niaraka taminy.
40N	27	45	0,00000	Hatramin'ny mitataovovonana dia nanomboka rakotra haizina ny faritany manontolo, ka naharitra hatramin'ny telo tolakandro izany.
40N	27	46	0,00000	Ary tamin'ny telo tolakandro teo ho eo i Jesoa dia niantso tamin'ny feo mahery nanao hoe: Ely, Ely, lama sabaktany? (izany hoe: Andriamanitro o, Andriamanitro o, nahoana no dia nilaozanao Aho?)
40N	27	47	0,00000	Ny sasany tamin'ireo olona nijanona teo, raha nandre izany, dia niteny hoe: Miantso an'i Elia ny anao!
40N	27	48	0,00000	Niaraka tamin'izay dia nihazakazaka ny anankiray tamin-dry zareo naka spaonjy; dia novontosany vinaingitra ilay spaonjy ary notohiziny volotara ka natohony an'i Jesoa mba hotsentsefiny.
40N	27	49	0,00000	Fa ny sasany kosa nanao hoe: Avelao hoe hojerentsika raha ho avy hamonjy Azy tokoa i Elia!
40N	27	50	0,00000	Fa niantso tamin'ny feo mahery indray i Jesoa, dia niala aina.
40N	27	51	0,00000	Ary indro ny efitra lamba tao amin'ny Toeramasina fa nitriatra nizara roa hatrany ambony ka hatrany ambany. Dia nihorohoro ny tany; nitresaka ny vatolampy;
40N	27	52	0,00000	ary nisokatra ny fasana ka maro ny olona anisan'ny vahoakan'Andriamanitra efa nodimandry no velona indray.
40N	27	53	0,00000	Dia niala tao am-pasana ireo olona ireo rehefa nitsangana velona i Jesoa ary niditra tao Jerosalema tanana masina izy ireo, ka niseho tamin'olona maro.
40N	27	54	0,00000	Ary ilay kapiteny sy ireo miaramila niambina an'i Jesoa niaraka taminy kosa, raha vao nahita ny horohorontany sy ny zava-nitranga, dia raiki-tahotra mafy sady loa-bolana hoe: Tena Zanak'Andriamanitra tokoa io Lehilahy io!
40N	27	55	0,00000	Nisy vehivavy maro koa teo, nitazana avy teny lavidavitra teny: dia ireo niaraka tamin'i Jesoa hatrany Galilea ka nanampy Azy.
40N	27	56	0,00000	Anisan'ireo i Maria avy any Magdala, sy i Maria renin-dry i Jakoba sy i Josefa mirahalahy, ary ny vadin'i Zebedeo.
40N	27	57	0,00000	Nony hariva ny andro, dia tonga ity lehilahy mpanankarena avy any amin'ny tanana atao hoe Harimatia; i Josefa no anarany ary mpianatr'i Jesoa ihany koa izy.
40N	27	58	0,00000	Nanatona an'i Pilato izy nangataka ny vatan'i Jesoa; ary dia nasain'i Pilato nomena azy izany.
40N	27	59	0,00000	Nalain'i Josefa ny vatan'i Jesoa, dia nofonosiny lamba sarobidy madio
40N	27	60	0,00000	ary napetrany tao amin'ny fasana vaovao izay nampandavahany ho an'ny tenany tamin'ny vatolampy. Rehefa avy nanakodia vato makadiry teo amin'ny vavafasana i Josefa, dia lasa nandeha.
40N	27	61	0,00000	Ary teo i Maria avy any Magdala sy ilay Maria anankiray hafa ka nipetraka tandrifin'ny fasana.
40N	27	62	0,00000	Ny ampitson'iny andro fiomanana amin'ny sabata iny, dia niara-nivory tany amin'i Pilato ny lohandoha-mpisorona sy ny Farisianina
40N	27	63	0,00000	ka nanao hoe: Tompoko, tsaroanay fa fony mbola velona iny mpamitaka iny dia izao no teniny: Amin'ny andro fahatelo, dia hitsangana velona Aho.
40N	27	64	0,00000	Koa asaovy ambenana ny fasany ambara-pahafaky ny andro fahatelo, fandrao avy ireo mpianany hangalatra ny fatiny ka hilaza amin'ny vahoaka hoe: Nitsangana velona avy tany amin'ny maty Izy; ka ho ratsy kokoa ny fitaka farany noho ny voalohany.
40N	27	65	0,00000	Dia hoy i Pilato tamin-dry zareo: Manana mpiambina ianareo, koa ndeha ataovy tsara antoka ny fasana araka izay fantatrareo fa mety.
40N	27	66	0,00000	Dia lasa izy ireo ka nataony tsara antoka ny fasana: nasiany tombokase ny vato hidim-pasana sady nametrahany mpiambina. >
40N	28	1	0,00000	Taorian'ny sabata, raha vao nazava ratsy ny andro alahady, dia lasa nizaha ny fasana i Maria ilay avy any Magdala sy i Maria anankiray hafa.
40N	28	2	0,00000	Ary injay nisy horohorontany mahery vaika, fa nisy anjelin'ny Tompo nidina avy tany an-danitra tonga nanakodia ny vato hidim-pasana ary nipetraka teo amboniny.
40N	28	3	0,00000	Namiratra tahaka ny tselatra ny tarehiny ary fotsy tahaka ny oram-panala ny fitafiany.
40N	28	4	0,00000	Azon'ny tahotra ireo mpiambina raha nahita azy ka nivadi-po ary nody maty.
40N	28	5	0,00000	Dia niteny tamin'ireto vehivavy ilay anjely nanao hoe: Aoka tsy hatahotra ianareo! Fantatro fa i Jesoa, Ilay nohomboana tamin'ny hazofijaliana, no tadiavinareo.
40N	28	6	0,00000	Tsy ato Izy, satria efa nitsangana velona araka ny voalazany. Avia ka jereo ny toerana nametrahana Azy.
40N	28	7	0,00000	Ndeha haingana lazao amin'ny mpianany hoe: Efa nitsangana velona avy tany amin'ny maty Izy, ary indro mialoha anareo any Galilea, ka any no hahitanareo Azy. Izany ary, fa efa nilazako ianareo.
40N	28	8	0,00000	Dia niala haingana tao am-pasana ireo vehivavy, sady natahotra no faly tokoa, ary nihazakazaka hampandre ny mpianatr'i Jesoa.
40N	28	9	0,00000	Tampotampoka eo dia nifanatrika tamin'ireto vehivavy i Jesoa ary niteny taminy hoe: Ho ao aminareo anie ny fiadanana! Dia nanatona an'i Jesoa ireto vehivavy ka namihina ny tongony sady nitsaoka Azy.
40N	28	10	0,00000	Tamin'izay dia hoy i Jesoa taminy: Aoka izay ny tahotra! Ndeha ampandreneso ireo mpianatro izay rahalahiko, ary asaovy mankany Galilea fa any no hahitany Ahy.
40N	28	11	0,00000	Raha mbola teny an-dalana ireto vehivavy, dia indreny tafaverina tao an-tananan'i Jerosalema ny sasany tamin'ireo mpiambina ny fasana ka nitantara ny zava-nitranga rehetra tamin'ny lohandoha-mpisorona.
40N	28	12	0,00000	Dia nivory niaraka tamin'ireo loholona ny lohandoha-mpisorona; ka rehefa nikaon-doha, dia nanome vola be ny miaramila ry zareo
40N	28	13	0,00000	sady nanao taminy hoe: Lazao fa tonga alina ny mpianatr'i Jesoa nangalatra ny fatiny, raha sendra natory ianareo.
40N	28	14	0,00000	Ary raha ren'ny governora izany, dia izahay no handresy lahatra azy sady hanao izay tsy hampaninona anareo.
40N	28	15	0,00000	Dia nandray ny vola ny miaramila ka nanao araka ny teny nomen-dry zareo azy. Ary izany tantara izany no niely tamin'ireo Jiosy mandraka androany.
40N	28	16	0,00000	Ary ny mpianatra 11 lahy dia nankany Galilea, any amin'ilay tendrombohitra nasain'i Jesoa halehany.
40N	28	17	0,00000	Nony nahita an'i Jesoa ny mpianatra, dia nitsaoka Azy; kanefa mbola nisalasala ihany ny sasany.
40N	28	18	0,00000	Dia nanatona azy rehetra i Jesoa ka nanao taminy hoe: Efa nomena Ahy avokoa ny fahefana any an-danitra sy ety an-tany;
40N	28	19	0,00000	koa mandehana ianareo, ataovy mpianatro ny firenena rehetra; ka ataovy batisa ho amin'ny anaran'ny Ray sy ny Zanaka ary ny Fanahy Masina,
40N	28	20	0,00000	sady ampianaro hitandrina ny zavatra rehetra nandidiako anareo. Ary indro Aho miaraka aminareo isan'andro vaky mandra-pahatongan'ny fiafaran'izao tontolo izao. >
41N	1	1	0,00000	Manomboka eto ny Vaovao Mahafaly momba an'i Jesoa Kristy Zanak'Andriamanitra.
41N	1	2	0,00000	Izao no voalazan'ny Soratra Masina ao amin'ny bokin'i Isaia mpaminany: Indro alefako hialoha Anao ny irako, hoy Andriamanitra, mba hanomana ny lalanao.
41N	1	3	0,00000	Injany misy feon'olona miantso mafy ao an-taniefitra hoe: Amboary ny lalan'ny Tompo; ahitsio ny hizorany!
41N	1	4	0,00000	Araka izany, dia niseho i Johany ka nanao batisa tany an-taniefitra sy nanao antso avo hoe: Ialao ny toe-dratsy, meteza hatao batisa, dia havelan'Andriamanitra ny helokareo.
41N	1	5	0,00000	Nirohotra nankeo amin'i Johany avokoa ny olona avy any Jodea lafy valo sy avy any Jerosalema; ary niaiky heloka ireo ka dia nataon'i Johany batisa tao amin'ny ony Jordana.
41N	1	6	0,00000	Akanjo volon-drameva ary fehikibo hoditra no fanaovan'i Johany; valala sy tantely remby no fihinany.
41N	1	7	0,00000	Ary hoy ny antso avo nataony: Tamy aoriako Ilay mahery noho izaho, ka tsy mendrika hiondrika hamaha ny fehikapany akory aho.
41N	1	8	0,00000	Ny ahy, rano no nanaovako batisa anareo; ny Azy kosa, ny Fanahy Masina no hanaovany batisa anareo.
41N	1	9	0,00000	Tamin'izany andro izany, dia tonga avy any Nazareta tanana any Galilea i Jesoa ary nataon'i Johany batisa tao Jordana.
41N	1	10	0,00000	Vantany vao niakatra avy ao anaty rano i Jesoa, dia nahita ny lanitra nitriatra sy ny Fanahy Masina nidina teo aminy tahaka ny voromahailala.
41N	1	11	0,00000	Ary nisy feo avy tany an-danitra nanao hoe: Ianao no Zanako, ilay Malalako; Ianao no sitrako.
41N	1	12	0,00000	Ary niaraka tamin'izay dia nasesiky ny Fanahy Masina hankany an-taniefitra i Jesoa
41N	1	13	0,00000	ka nijanona efapolo andro tany, nalain'i Satana fanahy, niara-nonina tamin'ny bibidia, ary notompoin'ny anjely.
41N	1	14	0,00000	Ary naiditra am-ponja i Johany. Taorian'izay, dia nankany Galilea i Jesoa, nanao antso avo ny Vaovao Mahafaly avy amin'Andriamanitra
41N	1	15	0,00000	ka nilaza hoe: Tonga ny fotoanandro; efa akaiky ny Fanjakan'Andriamanitra, ialao ny toe-dratsy ary minoa ny Vaovao Mahafaly.
41N	1	16	0,00000	Ary nandalo teo amoron'ny farihin'i Galilea i Jesoa ka nahita an'i Simona sy i Andrea mirahalahy; nanipy harato tao anaty farihy izy roa lahy fa mpanarato no raharahany.
41N	1	17	0,00000	Dia hoy i Jesoa taminy: Andao hiaraka amiko fa hataoko mpanarato olona ianareo.
41N	1	18	0,00000	Dia nilaozany avy hatrany ny haratony, ka lasa izy roa lahy niaraka tamin'i Jesoa.
41N	1	19	0,00000	Ary nony nandroso kelikely i Jesoa, dia nahita an'i Jakoba sy i Johany mirahalahy, zanak'i Zebedeo. Nanamboatra ny haratony tao an-tsambokely izy roa lahy tamin'izay.
41N	1	20	0,00000	Ary nantsoin'i Jesoa avy hatrany izy mirahalahy; dia nilaozany teo an-tsambokely i Zebedeo rainy mbamin'ireo mpikarama, fa lasa izy roa lahy niaraka tamin'i Jesoa.
41N	1	21	0,00000	Dia nankany an-tanana atao hoe Kafarnahoma i Jesoa mbamin'ireo mpianany efa-dahy; ary raha vao tonga ny sabata, dia niditra tao amin'ny sinagoga i Jesoa ka nampianatra tao.
41N	1	22	0,00000	Talanjona ny olona nihaino ny fampianarany, satria nampianatra azy tamin-pahefana i Jesoa, fa tsy tahaka ireo mpahay lalana.
41N	1	23	0,00000	Tamin'izay indrindra, tao amin'ny sinagogan-dry zareo, dia nisy lehilahy azon'ny fanahy maloto
41N	1	24	0,00000	ka niantsoantso mafy hoe: Fa hataonao inona izahay, ry Jesoa avy any Nazareta? Tonga handringana anay ve Ianao? Fantatro anie fa Ianao no ilay Masina avy amin'Andriamanitra e!
41N	1	25	0,00000	Notenenin'i Jesoa mafy kosa ilay fanahy maloto ka nataony hoe: Mangina, ary miala amin-dralehilahy io.
41N	1	26	0,00000	Dia nampifanintontsintona an-dralehilahy ny fanahy maloto ary nikiakiaka sady niala taminy.
41N	1	27	0,00000	Raiki-tahotra ny olona rehetra ka nifanontany hoe: Inona ity? Izany ka fampianarana vaovao ombam-pahefana! Na dia ny fanahy maloto aza, baikon'ity olona ity ka manaiky Azy!
41N	1	28	0,00000	Ary poatoizay dia niely eran'ny faritany Galilea manontolo ny lazan'i Jesoa.
41N	1	29	0,00000	Vantany vao nivoaka ny sinagoga i Jesoa, dia niantrano tao amin-dry i Simona sy i Andrea; niaraka taminy koa i Jakoba sy i Johany.
41N	1	30	0,00000	Ary nandry teo am-pandriana ny rafozambavin'i Simona fa voan'ny tazo, ka nampahafantarina an'i Jesoa avy hatrany.
41N	1	31	0,00000	Dia nanatona azy i Jesoa ka nandray ny tanany ary nampitsangana azy. Nialan'ny tazo ravehivavy, ka nandroso sakafo ho an'ireo vahiny.
41N	1	32	0,00000	Nony hariva efa maty masoandro, dia nentin'ny olona teo amin'i Jesoa avokoa izay mety ho marary sy azon'ny demony.
41N	1	33	0,00000	Ka dia vory teo anoloan'ny varavarana ny vahoaka rehetra tao an-tanana.
41N	1	34	0,00000	Olona maro ianjadian'ny aretina isan-karazany no sitran'i Jesoa, ary demony maro no voaroakany; tsy navelany hiteniteny kosa ireo demony ireo, satria nahalala Azy.
41N	1	35	0,00000	Ny ampitso maraina mbola maizina, dia nifoha i Jesoa ka niala tao an-tanana ary lasa nivavaka tany amin'ny toerana mangina.
41N	1	36	0,00000	Dia nitotototo nizaha Azy ry i Simona sy ireo namany telo lahy;
41N	1	37	0,00000	ka nony nahita an'i Jesoa izy efa-dahy, dia nilaza taminy hoe: Mitady Anao ny olona rehetra.
41N	1	38	0,00000	Fa hoy ny navaliny azy efa-dahy: Andeha isika ho any an-toeran-kafa, any amin'ny tanana akaiky manodidina, mba hitoriako teny any koa; izany manko no nialako tao an-tanana.
41N	1	39	0,00000	Dia lasa i Jesoa nitety an'i Galilea manontolo, nitoriteny tany amin'ny sinagogan-dry zareo Jiosy sady nandroaka ny demony.
41N	1	40	0,00000	Ary nanatona an'i Jesoa ity lehilahy marary hoditra ka nitalaho taminy sady nandohalika teo anatrehany ka nanao taminy hoe: Raha sitrakao, dia hainao diovina aho.
41N	1	41	0,00000	Onena azy i Jesoa ka nanatsotra tanana nikasika azy sady niteny hoe: Sitrako, madiova ianao.
41N	1	42	0,00000	Avy hatrany dia nialan'ny aretin-koditra nahazo azy ralehilahy ka nadio.
41N	1	43	0,00000	Dia nasain'i Jesoa nandeha niaraka tamin'izay izy sady nofeperany mafy
41N	1	44	0,00000	nataony hoe: Tandremo mihitsy ny milaza izao na amin'iza na amin'iza; fa mandehana miseho amin'ny mpisorona ary ento ny fanatitra voadidin'i Mosesy mba ho vavolombelona amin'ny olona fa madio ianao.
41N	1	45	0,00000	Kanjo raha vao niala teo ralehilahy, dia nanao antso avo izay nitranga taminy ary nampiely izany. Koa tsy afa-niditra an-tanana tamin'ny fomba miharihary intsony i Jesoa; fa dia any amin'ny toerana mangina ivelan-tanana any foana Izy, kanefa mbola nohatonin'ny olona avy eny rehetra eny. >
41N	2	1	0,00000	Tafaverina tao Kafarnahoma indray i Jesoa rehefa afaka andro vitsivitsy, ary ren'ny olona fa hoe tao an-trano Izy.
41N	2	2	0,00000	Dia vory marobe ny olona ka tsy nisy hitoerana intsony na dia teny anoloan'ny varavarana aza; ary i Jesoa nanambara ny tenin'Andriamanitra taminy.
41N	2	3	0,00000	Dia nisy olona tamy, nitondra lehilahy malemy nolanjain'olona efa-dahy hankeo amin'i Jesoa.
41N	2	4	0,00000	Tsy afaka nanatona an'i Jesoa ry zareo noho ny habetsahan'ny vahoaka. Ary dia ny tafon-trano, tandrifin'izay nitoeran'i Jesoa, no nanesorany; ka rehefa voasokatra, dia nampidinany ny fandriana niamparan'ilay malemy.
41N	2	5	0,00000	Hitan'i Jesoa ny finoan'ireto olona ka hoy Izy tamin'ilay malemy: Voavela ny helokao, anaka!
41N	2	6	0,00000	Fa nisy nipetraka teo kosa ireo mpahay lalana ka nieritreritra tao am-pony hoe:
41N	2	7	0,00000	Nahoana no miteny toy izany ilay ity? Manevateva an'Andriamanitra! Iza no mahavela heloka afa-tsy Andriamanitra irery ihany?
41N	2	8	0,00000	Takatr'i Jesoa avy hatrany ny eritreritr'iretsy mpahay lalana ka hoy Izy taminy: Nahoana ianareo no mieritreritra izany ao am-ponareo?
41N	2	9	0,00000	Inona moa no tsotsotra kokoa, ny milaza amin'ity malemy ity hoe: Voavela ny helokao, sa ny milaza aminy hoe: Mitsangana, ka batao ny fandrianao ary mandehana?
41N	2	10	0,00000	Aoka ho fantatrareo fa ny Zanak'olona eto an-tany dia manam-pahefana hamela heloka! Dia hoy i Jesoa tamin'ilay malemy:
41N	2	11	0,00000	Mandidy anao aho, mitsangana, batao ny fandrianao ka modia any an-tranonao!
41N	2	12	0,00000	Dia nitsangana ilay malemy ka nibata ny fandriany avy hatrany ary lasa nandeha teo imason'ny olona rehetra. Dia talanjona avokoa izay rehetra teo ka nanome voninahitra an'Andriamanitra sady vaky vava hoe: Tsy mbola nahita zavatra toy izao na oviana na oviana isika!
41N	2	13	0,00000	Dia nankany amoron'ny farihin'i Galilea indray i Jesoa ary nanatona Azy ny vahoaka rehetra ka nampianariny.
41N	2	14	0,00000	Raha nandalo i Jesoa, dia nahita an'i Levy zanakalahin'i Halfeo nipetraka teo amin'ny birao famorian-ketra ary hoy i Jesoa taminy: Avia hiaraka amiko! Dia nitsangana i Levy ka nandeha niaraka taminy.
41N	2	15	0,00000	Ary raha nisakafo tao an-tranon'i Levy i Jesoa, dia maro ny mpamory hetra sy ny mpanota no tonga niara-nihinana tamin'Izy sy ny mpianany; fa maro ireo karazan'olona ireo no fatra-panaraka Azy.
41N	2	16	0,00000	Rehefa nahita an'i Jesoa niara-nisakafo tamin'ny mpanota sy ny mpamory hetra ireo mpahay lalana anisan'ny antokom-pivavahana Farisianina, dia nilaza tamin'ny mpianatr'i Jesoa hoe: Dia miara-misakafo amin'ny mpamory hetra sy ny mpanota ve Izy io?
41N	2	17	0,00000	Henon'i Jesoa izany ka hoy Izy tamin'ny mpahay lalana: Tsy ny salama no mila dokotera fa ny marary! Tsy hiantso ny olo-marina no nahatongavako fa hiantso ny mpanota!
41N	2	18	0,00000	Nifady hanina ny mpianatr'i Johany Mpanao batisa sy ny Farisianina tamin'izay; ka nisy olona tonga teo amin'i Jesoa hanontany Azy hoe: Nahoana ny mpianatr'i Johany sy ny mpianatry ny Farisianina no mifady hanina, fa ny mpianatrao kosa tsy mba mifady?
41N	2	19	0,00000	Dia izao no navalin'i Jesoa: Moa azon'ireo mpanotrona ny mpampaka-bady atao ve ny mifady hanina raha mbola miaraka aminy eo ny mpampakatra? Tsia, tsy azony atao ny mifady hanina raha mbola miaraka aminy eo ny mpampakatra!
41N	2	20	0,00000	Fa ho avy ny andro hanesorana ny mpampakatra eo aminy, ka amin'izay andro izay vao hifady hanina ireo mpanotrona.
41N	2	21	0,00000	Tsy misy olona manampina fitafiana tonta amin'ny tapa-damba vaovao; fa raha izany, dia handrirotra ny fitafiana tonta ilay tapa-damba vaovao izay natampina, ary dia mainka koa hitatra ny rovitra.
41N	2	22	0,00000	Toy izany koa, tsy misy olona mitahiry divay vaovao ao anaty siny hoditra efa tranainy; raha izany, dia ho rotiky ny divay ny siny hoditra ka hafoy ny divay mbamin'ny siny hoditra. Fa siny hoditra vaovao no fitahirizana divay vaovao.
41N	2	23	0,00000	Raha nandeha namaky tanimbary tamin'ny andro sabata ry i Jesoa, dia nioty salohim-bary teny am-pandehanana ny mpianany.
41N	2	24	0,00000	Ka hoy ny Farisianina tamin'i Jesoa: Jereo, nahoana ireto mpianatrao no manao zavatra tsy fanao amin'ny andro sabata?
41N	2	25	0,00000	Dia novalian'i Jesoa hoe: Tsy mbola novakinareo tao amin'ny Soratra Masina angaha izay nataon'i Davida raha tsy nanan-kohanina ka noana izy mbamin'ireo olona niaraka taminy?
41N	2	26	0,00000	Niditra tao an-tranon'Andriamanitra i Davida tamin'ny andron'i Abiatara mpisorombe, ary nihinana ny mofo apetraka eo anatrehan'Andriamanitra; kanefa izany mofo izany tsy azon'iza na iza hanina afa-tsy ny mpisorona ihany. Dia nomen'i Davida koa ireo olona niaraka taminy.
41N	2	27	0,00000	Ary hoy i Jesoa tamin'ny Farisianina: Ny sabata no natao ho an'ny olona, fa tsy ny olona no natao ho an'ny sabata.
41N	2	28	0,00000	Araka izany, na dia ny sabata aza dia ananan'ny Zanak'olona fahefana! >
41N	3	1	0,00000	Niditra tao amin'ny sinagoga indray i Jesoa ary nisy lehilahy maty tanana anila tao.
41N	3	2	0,00000	Dia nizaha taratra an'i Jesoa ny olona raha hanasitrana an'io marary io amin'ny andro sabata Izy, mba hahazoany miampanga Azy.
41N	3	3	0,00000	Fa hoy i Jesoa tamin'ilay lehilahy maty tanana: Ndeha mijoro etsy afovoan'ny olona.
41N	3	4	0,00000	Dia hoy i Jesoa tamin'ny olona nizaha taratra Azy: Inona moa no azo atao amin'ny andro sabata, ny manao soa sa ny manao ratsy? ny mamonjy ain'olona sa ny mamono olona? Fa tsy nisy niteny ny olona.
41N	3	5	0,00000	Dia tezitra i Jesoa nanopy maso manodidina nijery azy ireo, sady nalahelo tokoa noho ny hamafin'ny fony, ka niteny tamin-dralehilahy hoe: Atsory ny tananao! Dia natsotran'ilay marary ny tanany ka sitrana.
41N	3	6	0,00000	Fa lasa nivoaka ny sinagoga avy hatrany kosa ny Farisianina, ary niara-nioko tamin'ny Herodianina ny amin'izay hamonoana an'i Jesoa.
41N	3	7	0,00000	Dia lasa i Jesoa nihataka teny amoron'ny farihin'i Galilea niaraka tamin'ny mpianany. Vahoaka maro no nanaraka Azy avy ao Galilea; toy izany koa ny avy any Jodea
41N	3	8	0,00000	sy avy any Jerosalema, avy any Idomea sy andafin'ny ony Jordana, ary avy amin'ny faritra manodidina an'i Tiro sy i Sidona. Samy nandre izay nataon'i Jesoa izy rehetra ka nanatona Azy.
41N	3	9	0,00000	Ary dia hoy i Jesoa tamin'ny mpianany: Anomany sambokely eto akaikiko Aho fandrao hifanosehan'ny vahoaka.
41N	3	10	0,00000	Fa maro tokoa ny olona nositraniny, ka nifanesika mba hikasika Azy izay rehetra nanana aretina.
41N	3	11	0,00000	Ary ireo fanahy maloto, isaky ny mahita an'i Jesoa, dia niankohoka teo anatrehany sady niantsoantso hoe: Ianao no ilay Zanak'Andriamanitra!
41N	3	12	0,00000	Fa i Jesoa niteny mafy azy ireo hoe: Aza manao izay hahafantarana Ahy!
41N	3	13	0,00000	Ary niakatra teo an-tendrombohitra i Jesoa, ka niantso izay tiany hantsoina; ary niala teo amin'ny vahoaka ireo ka nanatona Azy.
41N	3	14	0,00000	Ary nanendry 12 lahy izay nomeny anarana hoe apostoly Izy, mba hiaraka aminy sy hirahiny hitoriteny
41N	3	15	0,00000	ka hanam-pahefana handroaka ny demony.
41N	3	16	0,00000	Ireto no voatendriny ho isan'ny 12 lahy: i Simona izay nampian'i Jesoa anarana hoe Petera;
41N	3	17	0,00000	i Jakoba sy i Johany mirahalahy zanak'i Zebedeo ary nampian'i Jesoa anarana hoe Boanerjesy, izany hoe olona mahery setra tahaka ny varatra;
41N	3	18	0,00000	i Andrea, i Filipo, i Bartolomeo, i Matio, i Toma, i Jakoba zanak'i Halfeo, i Tadeo, i Simona Kananeanina,
41N	3	19	0,00000	ary i Jodasy Iskariota ilay nanolotra an'i Jesoa.
41N	3	20	0,00000	Dia niverina tao an-trano i Jesoa; ary vory maro teo indray ny vahoaka, hany ka tsy afaka nisakafo Izy sy ny mpianany.
41N	3	21	0,00000	Ren'ny fianakavian'i Jesoa izany ka niainga ireo mba haka Azy an-keriny satria hoe lasa adala Izy.
41N	3	22	0,00000	Ary hoy ireo mpahay lalana nidina avy tany Jerosalema hoe: I Belzeboba no ao amin'ilay io ary fahefana avy amin'ny filohan'ny demony no androahany ny demony.
41N	3	23	0,00000	Fa nantsoin'i Jesoa iretsy mpahay lalana ka fanoharana no nitenenany taminy hoe: Ahoana no hahafahan'i Satana mandroaka an'i Satana?
41N	3	24	0,00000	Raha misy fanjakana miady an-trano, dia tsy haharitra izany fanjakana izany;
41N	3	25	0,00000	ary raha misy fianakaviana miady an-trano, dia tsy haharitra izany fianakaviana izany.
41N	3	26	0,00000	Koa raha i Satana no mitsangana hanohitra ny tenany sy miady an-trano, dia tsy haharitra izy fa ho vita eo ny aminy.
41N	3	27	0,00000	Kanefa tsy misy olona afaka hiditra ao an-tranon'olona matanjaka mba handroba ny fananany, raha tsy voafatony aloha ilay olona matanjaka; dia izay izy vao mandroba ny ao an-trano.
41N	3	28	0,00000	Ary lazaiko marina aminareo fa havelan'Andriamanitra avokoa ny heloka rehetra vitan'ny olombelona ary koa ny fanevatevana rehetra ataony an'Andriamanitra;
41N	3	29	0,00000	fa na iza na iza manevateva ny Fanahy Masina, dia tsy mba hahazo famelan-keloka na oviana na oviana, satria fahotana raiki-tampisaka aminy mandrakizay no mahameloka azy.
41N	3	30	0,00000	Nilaza manko ireo mpahay lalana fa hoe fanahy maloto no ao amin'i Jesoa.
41N	3	31	0,00000	Tamin'izay dia tonga ny renin'i Jesoa sy ireo rahalahiny, nijanona teo alatrano ary naniraka olona hiantso Azy.
41N	3	32	0,00000	Vahoaka be no nipetraka nanodidina an'i Jesoa; ary nisy nilaza taminy hoe: Indreo mitady Anao ao alatrano ao ny reninao sy ny rahalahinao.
41N	3	33	0,00000	Fa hoy ny navalin'i Jesoa: Iza moa no reniko sy rahalahiko?
41N	3	34	0,00000	Dia natopiny tamin'ireo olona nipetraka nanodidina Azy ny masony ka hoy Izy: Ireto no reniko sy rahalahiko.
41N	3	35	0,00000	Fa na iza na iza manao ny sitrapon'Andriamanitra, dia izany no rahalahiko, anabaviko na reniko. >
41N	4	1	0,00000	Dia nampianatra teo moron'ny farihin'i Galilea indray i Jesoa; ary vahoaka be no nitangorona teo akaikiny, ka voatery niondrana an-tsambokely Izy, dia nipetraka teo. Ary ny vahoaka rehetra kosa tery an-tanety amoron'ny farihy.
41N	4	2	0,00000	Fanoharana no nampianaran'i Jesoa zavatra maro azy; ary nandritra ny fampianarany no nitenenany taminy hoe:
41N	4	3	0,00000	Henoy ange: indro niainga ity mpamafy hamafy voa.
41N	4	4	0,00000	Nony namafy izy, ny voa sasany latsaka teny amoron-dalana, ka tonga ny voro-manidina nitsindroka azy rehetra.
41N	4	5	0,00000	Ny voa sasany latsaka tamin'ny toerana be vato sady manify nofon-tany, ka vetivety dia nitsimoka satria tsy lalina ny tany nilentehany;
41N	4	6	0,00000	saingy nony nipoaka ny andro, dia nalazon'ny hafanana ireo tsimoka ireo ka maina satria tsy namaka lalina.
41N	4	7	0,00000	Ny voa sasany indray latsaka tany anaty tsilo; ary nitombo ny tsilo ka nangeja ny tsimoka, dia tsy namoa izy.
41N	4	8	0,00000	Ny voa sasany kosa latsaka tamin'ny tany lonaka, dia naniry sy nitombo ary namoa: ny iray namokatra telopolo heny, ny iray enimpolo heny, ny iray zato heny.
41N	4	9	0,00000	Dia nofaranan'i Jesoa hoe: Izay manan-tsofina hihainoana, aoka hihaino!
41N	4	10	0,00000	Rehefa nitokana lavitra ny vahoaka i Jesoa, dia nanontany Azy ny hevitry ny fanoharana ireo mpomba Azy mbamin'ny 12 lahy,
41N	4	11	0,00000	ka novaliany hoe: Ianareo no efa nomena ny tsiambaratelo momba ny Fanjakan'Andriamanitra; fa ho an'ireo any ivelany kosa dia manjary ankamantatra saro-pantarina ny zavatra rehetra,
41N	4	12	0,00000	hany ka hijery dia hijery izy fa tsy hahita ary hihaino dia hihaino fa tsy hahafantatra, afa-tsy raha miverina amin'Andriamanitra izy ka ho voavela heloka.
41N	4	13	0,00000	Dia hoy i Jesoa tamin'ireo mpomba Azy sy tamin'ny 12 lahy: Tsy azonareo ve ilay fanoharana teo? Ka hataonareo ahoana no fahazo ny fanoharana hafa rehetra?
41N	4	14	0,00000	Ny mpamafy dia mamafy ny tenin'Andriamanitra.
41N	4	15	0,00000	Ao ny amafazana ny teny eo amoron-dalana: vao mahaheno izy, dia tonga i Satana manaisotra ny teny voafafy tao aminy.
41N	4	16	0,00000	Ao koa ny amafazana an-tany be vato: vao mahaheno ny teny izy, dia mandray azy an-kafaliana,
41N	4	17	0,00000	saingy tsy alatsany lalina ao aminy fa vetivety foana no itanany azy; ka raha vao mitranga ny fahoriana na fanenjehana noho ny tenin'Andriamanitra, dia very finoana izy.
41N	4	18	0,00000	Ao indray ny amafazana anaty tsilo: mahaheno ny teny izy,
41N	4	19	0,00000	saingy ny fiahiana ny fiainana etoana sy ny fanodokan'ny harena ary ny fitsiriritana hafa rehetra, samy miditra ao aminy, ka mangeja ny teny tsy ho afa-mamoa.
41N	4	20	0,00000	Ao koa ny amafazana an-tany lonaka, dia ireo mahaheno ny teny sy mandray azy ka mamokatra: ny iray telopolo heny, ny iray enimpolo heny, ny iray zato heny.
41N	4	21	0,00000	Hoy koa i Jesoa tamin'ireo mpomba Azy sy tamin'ny 12 lahy: Inona moa no angalana ny jiro, ny hametrahana azy ao ambany vata famarana na ao ambany farafara ve sa ny hametrahana azy eo ambony fitoeran-jiro?
41N	4	22	0,00000	Satria tsy misy takona izay tsy haseho, na miafina izay tsy haharihary.
41N	4	23	0,00000	Izay manan-tsofina hihainoana, aoka hihaino!
41N	4	24	0,00000	Ary hoy koa i Jesoa taminy: Diniho izao teny renareo izao: izay famarana amaranareo ihany no hamaran'Andriamanitra ho anareo koa, ary hasiany fanampiny aza ny anareo.
41N	4	25	0,00000	Satria izay manana no homena; ary izay tsy manana kosa, na izay kely ananany aza dia halana aminy.
41N	4	26	0,00000	Hoy koa i Jesoa: Ny Fanjakan'Andriamanitra dia tahaka ny amin'ity olona namafy voa amin'ny tany;
41N	4	27	0,00000	fa na matory izy ny alina, na mahatsiaro izy ny antoandro, dia mitsimoka sy mitombo ny voa amin'ny fomba tsy fantany akory.
41N	4	28	0,00000	Fa mamokatra fotsiny amin'izao ny tany: tahony aloha, dia salohiny maitso, ary farany dia voany matoy eny amin'ny salohiny.
41N	4	29	0,00000	Ary raha vao azo jinjaina, dia jinjain'ilay olona fa tonga ny fotoana fijinjana.
41N	4	30	0,00000	Dia hoy koa i Jesoa hoe: Inona no hampitahantsika ny Fanjakan'Andriamanitra sa fanoharana inona no hoentintsika manazava azy?
41N	4	31	0,00000	Tahaka ny voan-tsinapy, ka raha ilay afafy amin'ny tany iny, dia madinika indrindra izy amin'ny voa famafy rehetra ety ambonin'ny tany;
41N	4	32	0,00000	saingy rehefa voafafy, dia mitombo, ka tonga lehibe noho ny anana rehetra, sady misy rantsana vaventy ahafahan'ny voro-manidina manao akany honenana.
41N	4	33	0,00000	Dia fanoharana maro tahatahaka izany no nanambaran'i Jesoa ny tenin'Andriamanitra tamin'ny olona, araka izay mety ho takatry ny sain'ny mpihaino.
41N	4	34	0,00000	Nampiasa fanoharana Izy raha niteny tamin'ny olona; fa rehefa nitokana kosa Izy sy ny mpianany, izay vao nohazavainy tamin'ireo mpianany ny zava-drehetra.
41N	4	35	0,00000	Ny harivan'iny andro iny ihany dia hoy i Jesoa tamin'ny mpianany: Andeha isika hankery ampita!
41N	4	36	0,00000	Ary rehefa avy nandefa ny vahoaka ny mpianatra, dia nitondra an'i Jesoa tamin'ilay sambokely efa nisy Azy rahateo. Nisy sambokely maro hafa koa tafaraka taminy.
41N	4	37	0,00000	Ary indro nisy tafio-drivotra mahery ka tafiditry ny alon-drano hatrany anaty sambokely, ary efa nila ho feno rano ny sambokely.
41N	4	38	0,00000	I Jesoa anefa natory teo amin'ny zoron-tsambo tery aoriana fa nisy ondana niondanany teo; ary nofohazin'ny mpianany Izy ka nilazany hoe: Mpampianatra o, tsy mampaninona Anao ve na ho faty aza isika?
41N	4	39	0,00000	Dia nifoha Izy ka niteny mafy ny rivotra ary nanao tamin'ny farihy hoe: Mangina! Mitonia! Dia nitsahatra ny rivotra ary nanjary tony dia tony ny andro.
41N	4	40	0,00000	Dia hoy i Jesoa tamin'ny mpianany: Nahoana no saro-tahotra ianareo? Tsy mbola manam-pinoana angaha ianareo?
41N	4	41	0,00000	Ary natahotra dia natahotra tokoa iretsy mpianany, ka nifampilaza hoe: Fa iza ary io no manaiky Azy hatramin'ny rivotra sy ny farihy? >
41N	5	1	0,00000	Nandeha sambokely i Jesoa sy ny mpianany ka tonga teny ampitan'ny farihin'i Galilea, teo amin'ny faritanin'i Gergesa.
41N	5	2	0,00000	Raha vao niala tao an-tsambokely i Jesoa, dia indro nisy lehilahy nipoitra avy eny amin'ny fasana, tonga nitsena Azy. Azon'ny fanahy maloto ralehilahy,
41N	5	3	0,00000	ka teny amin'ny fasana no niorim-ponenana ary tsy nisy olona nahafatotra azy intsony na dia tamin'ny rojo vy aza.
41N	5	4	0,00000	Matetika tokoa manko dia nasiana gadra ny tongony sady nofatorana rojo vy ny tanany; fa ny rojo vy notapahiny, ary ny gadra nopotehiny, ka dia tsy nisy olona nahafolaka an-dralehilahy.
41N	5	5	0,00000	Na andro na alina dia teny amin'ny fasana sy tany an-tendrombohitra tany foana izy, niantsoantso sy nandratra tena tamin'ny vato.
41N	5	6	0,00000	Nony nahatazana an'i Jesoa ralehilahy, dia nihazakazaka nanatona Azy ka niankohoka teo anatrehany,
41N	5	7	0,00000	ary niantsoantso ka niteny tamin'ny feo mahery hoe: Fa hataonao inona aho, ry Jesoa Zanak'Andriamanitra avo indrindra? Miangavy Anao amin'ny anaran'Andriamanitra aho, aza dia ampijalina re!
41N	5	8	0,00000	(Satria i Jesoa efa nandidy azy hoe: Miala amin'io lehilahy io, ry fanahy maloto!)
41N	5	9	0,00000	Dia nanontany an-dralehilahy i Jesoa nanao hoe: Iza no anaranao? Ka namaly izy hoe: Tafika no anarako, satria maro izahay!
41N	5	10	0,00000	Dia nitalaho mafy tamin'i Jesoa ralehilahy mba tsy horoahiny lavitra an'io tany io ireo fanahy maloto ireo.
41N	5	11	0,00000	Ary nisy kisoa maro, andiany iray, nandrasana teny amin'ny kisolosolon'ny havoana.
41N	5	12	0,00000	Koa nitalaho tamin'i Jesoa ireo fanahy maloto nanao hoe: Alefaso amin'iretsy kisoa iretsy izahay, hiditra ao aminy.
41N	5	13	0,00000	Neken'i Jesoa ny fangatahany. Koa dia niala tamin-dralehilahy ireo fanahy maloto ka lasa niditra tao amin'ny kisoa. Ary nirifatra ny andian-kisoa, tokony ho kisoa roa arivo, ka nivarimbarina tan-kilahila ho any anaty farihy, dia maty tao.
41N	5	14	0,00000	Nandositra ireo mpiandry kisoa ka lasa nilaza ny vaovao tao an-tanana sy teny ambanivohitra. Koa avy ny olona hijery ny zava-niseho,
41N	5	15	0,00000	dia tonga teo akaikin'i Jesoa ary nandinika ilay lehilahy azon'ny demony antsoina hoe Tafika teo, efa mipetraka tsara, mitafy lamba sady ary saina; ka nihoron-koditra izy rehetra.
41N	5	16	0,00000	Ry zareo nanatri-maso kosa nitantara tamin'ireo vao tonga ny zava-niseho tamin'ilay azon'ny demony sy ny nanjo ny kisoa teo.
41N	5	17	0,00000	Tamin'izay dia nitalahoan'ny olona i Jesoa hiala teo amin'ny taniny.
41N	5	18	0,00000	Raha ilay niondrana an-tsambokely iny i Jesoa, dia niangavy taminy kosa ilay azon'ny demony teo aloha nanao hoe: Avelao aho hiaraka aminao!
41N	5	19	0,00000	Tsy nanaiky i Jesoa fa niteny taminy hoe: Andeha mody any an-tranonao, any amin'ireo havanao; ka lazao azy izay rehetra nataon'ny Tompo taminao noho ny famindrampony.
41N	5	20	0,00000	Dia lasa ralehilahy nanao antso avo, eran'ny faritany atao hoe Dekapoly, izay rehetra nataon'i Jesoa taminy; ka dia gaga avokoa ny olona.
41N	5	21	0,00000	Nony tafaverina an-tsambokely teny ampita i Jesoa, dia vahoaka maro no nitangorona nanatona Azy, fa Izy kosa nijanona teo amoron'ny farihy ihany.
41N	5	22	0,00000	Dia avy ny anankiray tamin'ireo lehiben'ny sinagoga, atao hoe Jairo; raha vao nahita an'i Jesoa izy, dia niankohoka teo an-tongony
41N	5	23	0,00000	sady niangavy azy mafy nanao hoe: Eo ambavahoanan'ny fahafatesana ny zanako vavy; koa tongava hametra-tanana aminy, dia ho sitrana izy ka ho velona.
41N	5	24	0,00000	Dia lasa niaraka tamin'i Jairo i Jesoa. Vahoaka nifanitsa-kitro no nitanjozotra nanaraka Azy, ka nifanety taminy.
41N	5	25	0,00000	Ary nisy vehivavy marary mitsi-dra nandritra ny 12 taona;
41N	5	26	0,00000	efa niaritra zavatra mafy maro tamin'ny dokotera maro izy io ka lany fananana tamin'izany rehetra izany, nefa tsy nihatsara velively fa vao mainka niharatsiratsy kokoa aza.
41N	5	27	0,00000	Nandre ny amin'i Jesoa ravehivavy, dia lasa nifanjevo tamin'ny vahoaka avy tao ivoho, ka nikasika ny lamban'i Jesoa
41N	5	28	0,00000	fa hoy mantsy izy: Na dia ny lambany ihany aza no voakasiko, dia ho sitrana aho.
41N	5	29	0,00000	Dia ritra niaraka tamin'izay ny loharanon'aretiny, ka tsapany tao amin'ny tenany fa sitrana tsy nandeha ra intsony izy.
41N	5	30	0,00000	Niaraka tamin'izay koa dia tsapan'i Jesoa fa nisy hery niala avy tao aminy; ka niherikerika teo afovoan'ny vahoaka Izy nanontany hoe: Iza no nikasika ny lambako teo?
41N	5	31	0,00000	Ary hoy ny mpianany taminy: Hitanao ireto vahoaka mifanety aminao, ka hoy indray Ianao hoe: Iza no nikasika Ahy?
41N	5	32	0,00000	Dia nanopy maso manodidina Azy i Jesoa mba hijery ilay vehivavy izay efa nanao izany.
41N	5	33	0,00000	Dia raiki-tahotra sady nangovitra ravehivavy satria nahalala tsara ny zavatra nitranga tao aminy; ka tonga niankohoka teo anatrehan'i Jesoa izy ary nilaza taminy ny marina rehetra.
41N	5	34	0,00000	Dia hoy i Jesoa taminy: Ny finoanao, anaka, no nahasitrana anao! Ndeha ary ka veloma finaritra, mitohiza fahasalamana soa aman-tsara!
41N	5	35	0,00000	Raha mbola niteny i Jesoa, dia nisy iraka tonga avy tany an-tranon'ity lehiben'ny sinagoga ka nanao tamin'i Jairo hoe: Efa maty ny zanakao vavy, ka nahoana ianao no mbola manahirana ny Mpampianatra ihany?
41N	5	36	0,00000	Fa tsy nahoan'i Jesoa izany teny izany, ka hoy Izy tamin'ilay lehiben'ny sinagoga: Aza matahotra, minoa fotsiny ihany!
41N	5	37	0,00000	Dia tsy nisy olona navelan'i Jesoa hiaraka aminy afa-tsy i Petera sy i Jakoba ary i Johany rahalahin'i Jakoba.
41N	5	38	0,00000	Nankao an-tranon'ilay lehiben'ny sinagoga izy efa-mianaka, ary hitan'i Jesoa ireto olona misomaritaka sy mitomany ary mikiakiaka.
41N	5	39	0,00000	Koa sady niditra tao an-trano i Jesoa no niteny tamin'ireo olona tao nanao hoe: Nahoana ianareo no misomaritaka sy mitomany tahaka izao? Tsy maty akory ny zaza, fa matory!
41N	5	40	0,00000	Dia nihomehezan'ny olona i Jesoa; nefa noroahiny any alatrano izy rehetra ka ny ray aman-drenin-jaza sy ireo mpianatra niaraka taminy no nentiny nankao amin'ny toerana nisy ny zaza.
41N	5	41	0,00000	Dia noraisin'i Jesoa ny tanan'ilay zaza ka hoy Izy taminy: Talita komy! (Izany hoe: Razazavavy, mandidy anao Aho, mifohaza!)
41N	5	42	0,00000	Dia nitsangana niaraka tamin'izay razazavavy, ka nandehandeha, fa efa feno 12 taona. Ary dia talanjona aoka izany ny olona teo;
41N	5	43	0,00000	fa i Jesoa kosa namepetra mafy mba tsy hisy hahalala izao zavatra izao; ary dia nasainy nomena sakafo razazavavy. >
41N	6	1	0,00000	Dia niala teo i Jesoa ka nankany amin'ny tanana nahabe Azy, ary nanaraka Azy tany koa ny mpianany.
41N	6	2	0,00000	Ary nony sabata ny andro, dia nampianatra tao amin'ny sinagoga i Jesoa; dia talanjona ireo olona maro nihaino Azy ka vaky vava hoe: Avy taiza re no nahazoan'ilay io izany zavatra izany? Ary ahoana izato fahendrena nomena azy sy ireto asa mahagaga vitany?
41N	6	3	0,00000	Tsy ilay mpandrafitra ve io, ilay zanak'i Maria sady rahalahin'i Jakoba sy i Joseta ary i Joda sy i Simona? Ary tsy ireto miara-monina amintsika ireto ve ny anabaviny? Dia voasakana hino Azy ry zareo.
41N	6	4	0,00000	Fa hoy i Jesoa taminy: Mpaminany tsy hajaina eo amin'ny tanana nahabe azy sy eo amin'ny havany ary eo amin'ny fianakaviany, na dia heni-kaja any an-kafa aza!
41N	6	5	0,00000	Ary tsy afaka nanao asa mahagaga teo Izy, afa-tsy tamin'ny nanasitranany marary vitsivitsy nametrahany tanana.
41N	6	6	0,00000	Dia gaga i Jesoa, satria tsy nanam-pinoana ry zareo. Ary nitety ny tanana kely manodidina i Jesoa, ka nampianatra.
41N	6	7	0,00000	Dia nantsoiny hankeo aminy ny 12 lahy ary nirahiny tsiroaroa ka nomeny fahefana handroaka ny fanahy maloto.
41N	6	8	0,00000	Ary izao no hafatrafatra nataony taminy: Aza mitondra na inona na inona rehefa handeha, afa-tsy tehina; aza mitondra vatsy na kitapom-batsy na vola am-paosy;
41N	6	9	0,00000	manaova kapa ary aza mitondra akanjo hisoloana.
41N	6	10	0,00000	Dia hoy koa Izy taminy: Izay trano hampandrosoana anareo no itoero mandra-pialanareo ny tanana.
41N	6	11	0,00000	Ary izay toerana tsy handraisan'ny olona anareo na tsy hihainoany anareo, dia ialao; ka ahintsano eo ny vovoka avy amin'ny tongotrareo ho fiampangana azy.
41N	6	12	0,00000	Dia lasa izy 12 lahy ary nitory tamin'ny olona fa hoe tokony hiala amin'ny toe-dratsy.
41N	6	13	0,00000	Demony maro no noroahiny ary marary maro no nohosorany diloilo ka nositraniny.
41N	6	14	0,00000	Nandre ny resadresaka maro i Heroda mpanjaka satria efa niely ny lazan'i Jesoa; fa hoy ny olona sasany: I Johany Mpanao batisa, ilay efa maty io, fa velona indray, ka izany no ananany hery ahavitany asa mahagaga.
41N	6	15	0,00000	Hoy kosa ny sasany: I Elia io! Ary hoy indray ny hafa: Mpaminany io, tahaka ny anankiray tamin'ireo mpaminany fahizay.
41N	6	16	0,00000	Dia hoy i Heroda rehefa nandre izany: I Johany Mpanao batisa izay, ilay efa nasaiko notapahina iny ny lohany, kanefa dia izany izy velona izany indray!
41N	6	17	0,00000	Ny tenan'i Heroda mihitsy manko no naniraka olona hisambotra an'i Johany, ary nampigadra azy tao am-ponja. Ny antony dia ny amin'i Herodiada, vadin'i Filipo rahalahiny, nefa nalain'i Heroda ho vady.
41N	6	18	0,00000	Fa hoy i Johany tamin'i Heroda: Tsy azonao atao ny maka ny vadin'ny rahalahinao.
41N	6	19	0,00000	Dia nanao otri-po tamin'i Johany i Herodiada ka nifofo ny ainy, saingy tsy afa-nanoatra.
41N	6	20	0,00000	Natahotra an'i Johany i Heroda satria hitany fa lehilahy mandala ny rariny sady masim-pitondrantena i Johany ka narovany. Isaky ny nihaino azy i Heroda, dia sahiran-tsaina mafy, nefa dia nahafinaritra azy ny nihaino azy.
41N	6	21	0,00000	Kanjo tonga ny fotoana nifanojo indrindra tamin'izay nilan'i Herodiada azy, dia ny fitsingerenan'ny andro nahaterahan'i Heroda, ka nanaovan'ity mpanjaka fanasana ho an'ireo tandapany sy ireo komandin'ny tafiny ary ireo loholona tao Galilea.
41N	6	22	0,00000	Dia niditra ny zanakavavin'i Herodiada ary nandihy, ka nahafaly an'i Heroda sy ny olona niara-nisakafo taminy. Dia hoy ny mpanjaka tamin-drazazavavy: Angataho amiko izay tianao na inona na inona, fa homeko anao.
41N	6	23	0,00000	Ary niozona mafy tamin-drazazavavy ny mpanjaka nanao hoe: Na inona na inona hangatahinao amiko dia homeko anao na dia hatramin'ny antsasaky ny fanjakako aza.
41N	6	24	0,00000	Dia lasa nivoaka ny efitrano fisakafoana razazavavy ka nanao tamin-dreniny hoe: Inona no hangatahiko? Ary hoy ireniny: Ny lohan'i Johany Mpanao batisa.
41N	6	25	0,00000	Dia niditra faingana niaraka tamin'izay razazavavy nankeo amin'ny mpanjaka ary niteny taminy hoe: Tiako homenao ahy izao dia izao an-dovia ny lohan'i Johany Mpanao batisa.
41N	6	26	0,00000	Nalahelo fatratra ny mpanjaka, saingy noho ilay fianianana efa nataony ary noho ireo olona niara-nisakafo taminy, dia tsy te handa ny fangatahan-drazazavavy izy.
41N	6	27	0,00000	Teo no ho eo ny mpanjaka dia naniraka mpiambina nomeny baiko hitondra ny lohan'i Johany. Dia lasa ilay io ka nanapa-doha azy tany am-ponja.
41N	6	28	0,00000	Nentiny an-dovia ny lohan'i Johany ka nomeny an-drazazavavy; ary razazavavy kosa nanome azy an-dreniny.
41N	6	29	0,00000	Nandre izany ny mpianatr'i Johany, ka tonga naka ny fatiny ary nandevina azy.
41N	6	30	0,00000	Ary dia niverina teo amin'i Jesoa ireo apostoly nitantara taminy izay rehetra nataony sy nampianariny.
41N	6	31	0,00000	Fa hoy i Jesoa taminy: Ndao ianareo hitokana any an-taniefitra hiala sasatra kely. Maro loatra mantsy ireo olona nifamoivoy, ka tsy nisy fotoana hisakafoan'i Jesoa sy ny apostoly akory.
41N	6	32	0,00000	Dia niondrana an-tsambokely ry i Jesoa ka nandeha nitokana any an-taniefitra.
41N	6	33	0,00000	Hitan'ny olona fa niainga ry zareo ary maro no nahalala ny toerana halehany; dia nirohotra nandeha an-tongotra avy tany amin'ny tanana rehetra ny olona, ka tonga talohany teo.
41N	6	34	0,00000	Rehefa niala tao an-tsambokely i Jesoa, dia nahita vahoaka maro; ka onena azy ireo ny fony satria tahaka ny ondry tsy misy mpiandry ireo, ary dia zavatra maro no nampianariny azy ireo.
41N	6	35	0,00000	Efa hariva ny andro vao nanatona an'i Jesoa ny mpianany ka nanao hoe: Taniefitra ity toerana ity ary ny andro efa hariva;
41N	6	36	0,00000	ka ravao ny olona mba handeha hividy sakafo eny amin'ny trano an-tsaha sy tanana kely manodidina.
41N	6	37	0,00000	Fa novalian'i Jesoa hoe: Ianareo ihany no aoka hanome hanina azy. Dia hoy ny mpianatra taminy: Ka handeha ary ve izahay hividy mofo denary roanjato homena hohaniny?
41N	6	38	0,00000	Fa hoy i Jesoa taminy: Misy mofo firy any aminareo? Ndeha hoe jereo. Ka nony fantatry ny mpianany, dia hoy ireo hoe: Mofo dimy, ary koa trondro roa!
41N	6	39	0,00000	Dia nomen'i Jesoa baiko ny mpianatra hampipetraka ny olona rehetra, ka hampitsitokotoko azy eny ambony ahi-maitso.
41N	6	40	0,00000	Dia nipetraka nitsitokotoko zato sy dimampolo avy ny olona.
41N	6	41	0,00000	Noraisin'i Jesoa tamin'izay ny mofo dimy sy ny trondro anankiroa; ary rehefa niandrandra ny lanitra ka nisaotra an'Andriamanitra Izy, dia nanapaka ny mofo sy nanome azy ny mpianany harosony amin'ny olona; ary nozarain'i Jesoa tamin'ny olon-drehetra koa ny trondro anankiroa.
41N	6	42	0,00000	Dia samy nihinana avokoa izy rehetra ka voky.
41N	6	43	0,00000	Nangonin'ireo mpianatra ny tapa-mofo ambiny ka nahafeno sobika 12, ary nangoniny koa ny trondro sisa.
41N	6	44	0,00000	Nefa dia nisy dimy arivo ny vatan-dehilahy nihinana mofo teo.
41N	6	45	0,00000	Vetivety foana taorian'izay, dia noteren'i Jesoa hiondrana an-tsambokely ny mpianany ary nasainy hiampita mialoha hankeny Betsaida; fa Izy mbola handefa ny vahoaka hody.
41N	6	46	0,00000	Ary rehefa avy nanao veloma ny vahoaka i Jesoa, dia lasa nankany an-tendrombohitra hivavaka.
41N	6	47	0,00000	Efa maizina ny andro no teo ampovoan'ny farihy ny sambokely, ary i Jesoa irery sisa teny an-tanety;
41N	6	48	0,00000	hitany fa sahirana mafy ny mpianatra nivoy ny sambokely, satria notohain'ny rivotra ry zareo. Ary tokony ho tamin'ny maraina efa naneno akoho, dia lasa nanatona ny mpianany i Jesoa, nandeha teny ambony farihy ka efa hihoatra azy.
41N	6	49	0,00000	Nahatazana an'i Jesoa nandeha teny ambony rano ireo mpianatra ary nihevitra Azy ho matoatoa, ka niantsoantso mafy.
41N	6	50	0,00000	Samy nahatazana an'i Jesoa izy rehetra ka raiki-tahotra. Avy hatrany dia niteny taminy anefa i Jesoa ka nanao hoe: Matokia, fa Izaho ity. Aoka izay ny tahotra!
41N	6	51	0,00000	Niakatra nankeo aminy tao an-tsambokely i Jesoa, dia indro nijanona ny rivotra; ka talanjona fatratra ny mpianatra,
41N	6	52	0,00000	satria tsy azony an-tsaina ilay nampitomboana ny mofo, noho ny hamafin'ny fony.
41N	6	53	0,00000	Ary nony tafita ny rano i Jesoa mbamin'ny mpianany, dia tonga tao amin'ny faritanin'i Genesareta, ka niantsona teo.
41N	6	54	0,00000	Rehefa niala tao an-tsambokely ry zareo, dia nahafantatra an'i Jesoa avy hatrany ny olona,
41N	6	55	0,00000	ka lasa nitety haingana ny faritany manontolo ary nitondra ny marary tamin'ny filanjana hankany amin'izay reny fa nisy Azy.
41N	6	56	0,00000	Ary tany amin'ny toerana rehetra nalehan'i Jesoa, na tanana kely na tanan-dehibe na ambanivohitra, dia teny amin'ny kianja no nametrahana ny marary; ary dia niangavian'ny olona i Jesoa mba hamela ny marary hikasika na dia ny somotraviavin-dambany fotsiny ihany aza; ary izay rehetra nikasika Azy dia sitrana avokoa. >
41N	7	1	0,00000	Dia tafavory teo amin'i Jesoa ny Farisianina sy ny sasantsasany tamin'ireo mpahay lalana avy any Jerosalema,
41N	7	2	0,00000	ary nahatsikaritra fa ny sasany tamin'ny mpianatr'i Jesoa dia nihinan-kanina tamin'ny tanana maloto, izany hoe tsy voasasa araka ny fombam-pivavahana.
41N	7	3	0,00000	Fa ny Farisianina ary koa ny Jiosy rehetra dia tsy mihinan-kanina raha tsy avy misasa tanana amin'ny fomba manokana, satria nifikitra tamin'ny fanao nampitain'ny razany.
41N	7	4	0,00000	Ary rehefa avy any an-tsena ry zareo, dia tsy mihinan-kanina raha tsy avy midio tsara araka ny fombam-pivavahana. Maro koa ny fanao hafa nolovany ka nifikirany, toy ny manasa ny zinga fisotroana, ny siny, ny fanaka varahina ary ny farafara fisakafoana.
41N	7	5	0,00000	Dia nanontany an'i Jesoa ny Farisianina sy ny mpahay lalana nanao hoe: Nahoana ireto mpianatrao no tsy manaraka ny fanao nampitain'ny razantsika, fa tanana maloto izao no ihinanany hanina?
41N	7	6	0,00000	Fa hoy i Jesoa taminy: Marina tokoa ny naminanian'i Isaia anareo mpihatsaravelatsihy, araka ny voalazan'ny Soratra Masina hoe:
41N	7	7	0,00000	Ity vahoaka ity, hoy Andriamanitra, tendro-molotra no anajany Ahy fa ny fony kosa lavitra Ahy mihitsy; ka poaka aty ny fivavahana ataony amiko, satria didin'olombelona no ambarany ho fampianarako.
41N	7	8	0,00000	Ny didin'Andriamanitra avelanareo, fa ny fomba amam-panao nampitain'olombelona kosa tananareo.
41N	7	9	0,00000	Ary hoy koa i Jesoa taminy: Dia arianareo tsotra izao ny didin'Andriamanitra, mba hitandremanareo ny fomba amam-panaonareo.
41N	7	10	0,00000	Fa hoy i Mosesy: Hajao ny rainao sy ny reninao, ary koa: Izay miteny ratsy ny rainy na ny reniny dia hatao maty tokoa.
41N	7	11	0,00000	Fa ianareo kosa manambara fa raha misy olona milaza amin'ny rainy na ny reniny hoe: Efa nataoko korbana, izany hoe fanatitra ho an'Andriamanitra, ny zavatra tokony hanasoavako anao,
41N	7	12	0,00000	dia tsy avelanareo hanao na inona na inona intsony amin'ny rainy na amin'ny reniny izy.
41N	7	13	0,00000	Koa ny fomba amam-panao ifandovanareo no anafoananareo ny tenin'Andriamanitra; ary mbola maro koa ny zavatra tahatahaka izany ataonareo.
41N	7	14	0,00000	Dia nantsoin'i Jesoa hankeo aminy indray ny vahoaka sady nilazany hoe: Mihainoa Ahy ianareo rehetra ka mahafantara.
41N	7	15	0,00000	Tsy misy zavatra avy ety ivelany miditra ao anatin'ny olona ka mahaloto azy, fa izay mipoitra avy ao anatin'ny olona no mahaloto azy. [
41N	7	16	0,00000	Izay manan-tsofina hihainoana, aoka hihaino!]
41N	7	17	0,00000	Ary rehefa niala teo amin'ny vahoaka i Jesoa ka niditra tao an-trano, dia nanontany Azy momba io fanoharana io ny mpianany;
41N	7	18	0,00000	ka hoy i Jesoa taminy: Hay ve ianareo koa mba tsy mahafantatra? Tsy takatrareo ve fa izay rehetra avy ety ivelany ka miditra ao amin'ny olona dia tsy mahaloto azy,
41N	7	19	0,00000	satria tsy miditra ao am-pony fa ao an-kibony ihany, ka alefa any amin'ny fanariana azy. (Izany no nentin'i Jesoa nanambara fa madio avokoa ny hanina rehetra).
41N	7	20	0,00000	Dia hoy koa i Jesoa: Ny zavatra mipoitra avy ao amin'ny olona, izany no mahaloto ny olona;
41N	7	21	0,00000	satria avy ao anaty, avy ao am-pon'ny olona no ipoiran'ny sain-dratsy mahatonga azy hijangajanga, hangalatra, hamono olona,
41N	7	22	0,00000	haka vadin'olona, ho tia harena, hasiaka, hanambaka, haloto fitondrantena, hialona, hanao vava ratsy, hiavonavona, ho adala toetra.
41N	7	23	0,00000	Ireo zava-dratsy rehetra ireo no mipoitra avy ao anatin'ny olona ka mahaloto azy.
41N	7	24	0,00000	Dia niala teo i Jesoa ary lasa nankany amin'ny faritany akaikin'ny tanana atao hoe Tiro; ary niditra tao an-trano anankiray Izy fa tsy te ho fantatry ny olona, kanefa tsy afa-niafina.
41N	7	25	0,00000	Dia nisy vehivavy anankiray izay, nanan-janaka vavy azon'ny fanahy maloto; vao nandre momba an'i Jesoa ravehivavy, dia lasa nankao aminy ka niankohoka teo an-tongony.
41N	7	26	0,00000	Miteny grika ravehivavy sady Sirofenisianina firazanana; ary niangavy an'i Jesoa izy handroaka ny demony hiala tao amin-janany.
41N	7	27	0,00000	Fa hoy i Jesoa taminy: Avelao aloha ho voky ny zanaka nateraka, fa tsy tsara raha ny mofon-janaka no alaina ka atsipy ho an'ny amboa kely.
41N	7	28	0,00000	Dia namaly ravehivavy ka nanao hoe: Nefa, Tompoko, na ny amboakely ao ambany latabatra aza, dia mba mihinana ny sombintsombiny avy amin'ny mofon'ny ankizy ihany.
41N	7	29	0,00000	Dia hoy i Jesoa taminy: Izany no teninao, ka dia modia fa efa niala tamin'ny zanakao ny demony.
41N	7	30	0,00000	Ary rehefa niala teo ravehivavy ka tonga tany an-tranony, dia nahita ny zanany matory tsara eo am-pandriana, efa nialan'ny demony.
41N	7	31	0,00000	Dia niala tao amin'ny faritanin'i Tiro i Jesoa ka nandalo tany Sidona ary niverina teo amin'ny farihin'i Galilea, rehefa avy namakivaky ny faritany atao hoe Dekapoly.
41N	7	32	0,00000	Dia nisy lehilahy sady marenina no raiki-dela, nentin'ny olona ho eo aminy ary niangaviany Azy hametrahany tanana.
41N	7	33	0,00000	Dia nentin'i Jesoa nihataka irery lavitra ny vahoaka ralehilahy ka noharoniny tamin'ny rantsan-tanana ny sofiny, ary nokasihiny sady nasiany rora ny lelany.
41N	7	34	0,00000	Dia niandrandra ny lanitra i Jesoa sady nisento ary niteny tamin-dralehilahy hoe: Efata! (izany hoe: misokafa!).
41N	7	35	0,00000	Ary niaraka tamin'izay dia nisokatra ny sofin-dralehilahy ary nivaha ny fatoran'ny lelany, ka afaka niteny tsara izy.
41N	7	36	0,00000	Dia namepetra ny olona teo i Jesoa tsy hitantara na amin'iza na amin'iza; kanefa arakaraka ny nameperan'i Jesoa azy no vao mainka koa nampielezany izany.
41N	7	37	0,00000	Ary dia talanjona izaitsizy ny olona ka vaky vava hoe: Tsara avokoa no nanaovany ny zavatra rehetra, fa sady nampalady ny marenina Izy no nampiteny ny moana. >
41N	8	1	0,00000	Tamin'izany andro izany, dia vahoaka be indray no teo amin'i Jesoa ary tsy nanan-kohanina; ka nantsoin'i Jesoa ny mpianany ary nilazany hoe:
41N	8	2	0,00000	Mahonena Ahy ireto vahoaka, satria efa telo andro izao no teto amiko, ka tsy manan-kohanina intsony;
41N	8	3	0,00000	ary raha alefako mody tsy misakafo ireo, dia ho reraka eny an-dalana satria avy lavitra ny sasany.
41N	8	4	0,00000	Dia hoy ny navalin'ny mpianatra Azy: Aiza no hahitana mofo hahavoky an'ireo olona ireo aty an-taniefitra aty.
41N	8	5	0,00000	Dia nanontany i Jesoa hoe: Misy mofo firy any aminareo? Ka hoy ireo mpianany hoe: Fito!
41N	8	6	0,00000	Dia nasain'i Jesoa nipetraka tamin'ny tany ireto vahoaka. Ary noraisin'i Jesoa ny mofo fito; ka rehefa avy nisaotra an'Andriamanitra Izy, dia nanapaka ny mofo sy nanome azy ny mpianany harosony; ary dia naroson'ireo tamin'ny vahoaka.
41N	8	7	0,00000	Nisy trondro vitsivitsy koa tao, ka rehefa avy nisaoran'i Jesoa an'Andriamanitra, dia nasainy naroso.
41N	8	8	0,00000	Dia nihinana ny olona ka voky; ary nangonina ny tapa-mofo aman-trondro ambiny, ka nisy fito harona.
41N	8	9	0,00000	Tokony ho efatra arivo anefa ny vatan-dehilahy teo. Dia nalefan'i Jesoa hody ny olona rehetra;
41N	8	10	0,00000	ary raha vao vita izany, dia niondrana an-tsambokely Izy mbamin'ny mpianany ary lasa nankany amin'ny faritany atao hoe Dalmanota.
41N	8	11	0,00000	Dia tonga ny Farisianina hiady hevitra amin'i Jesoa. Te hamandrika Azy ry zareo ka nangataka Azy hanao famantarana ho porofo fa avy amin'Andriamanitra ny fahefany.
41N	8	12	0,00000	Dia nisento lalina i Jesoa ka niteny hoe: Nahoana ny olona ankehitriny no mitady famantarana? Lazaiko marina aminareo fa tsy homena famantarana akory izy.
41N	8	13	0,00000	Dia nandao azy ireo i Jesoa ary niondrana indray nankeny ampita.
41N	8	14	0,00000	Ary hadinon'ny mpianatra ny nitondra mofo, ka tsy nisy afa-tsy mofo iray monja teo aminy tao an-tsambokely.
41N	8	15	0,00000	Dia namepetra azy ireo i Jesoa nanao hoe: Mba malina ka mitandrema tsy ho voan'ny levioran'ny Farisianina sy ny levioran'i Heroda.
41N	8	16	0,00000	Fa iretsy mpianany kosa niady hevitra nifampilaza hoe: Noho isika tsy nitondra mofo angaha izany!
41N	8	17	0,00000	Tsikaritr'i Jesoa izany ka hoy Izy taminy: Nahoana ianareo no miady hevitra ny amin'ny tsy nitondranareo mofo? Mbola tsy takatrareo ary tsy fantatrareo foana ve? Fa dia mafy fo ve ianareo?
41N	8	18	0,00000	Mana-maso ianareo ka no tsy mahita, ary manan-tsofina ka no tsy mandre? Tsy tsaroanareo angaha?
41N	8	19	0,00000	Fony Aho nanapaka ireo mofo dimy haroso amin'ny vatan-dehilahy dimy arivo, sobika firy no voaangonareo feno ny tapa-mofo ambiny? Hoy ny navalin'ireo hoe: Sobika 12.
41N	8	20	0,00000	Dia hoy i Jesoa taminy: Ary fony Aho nanapaka ireo mofo fito haroso amin'ny vatan-dehilahy efatra arivo, harona firy no voaangonareo feno ny tapa-mofo ambiny? Hoy ny navalin'ireo hoe: Harona fito!
41N	8	21	0,00000	Dia hoy i Jesoa taminy: Mbola tsy fantatrareo foana ve?
41N	8	22	0,00000	Ary tonga tao Betsaida i Jesoa sy ny mpianany. Dia indreo nisy olona nitondra lehilahy jamba teo amin'i Jesoa, ka niangavy Azy hikasika ilay jamba.
41N	8	23	0,00000	Dia notantanan'i Jesoa ilay jamba, ka nentiny nankany ivelan'ny tanana; dia nasiany rora ny mason'ilay jamba ary rehefa nametrahany tanana izy, dia nanontaniany hoe: Mahita ve ianao?
41N	8	24	0,00000	Nitraka ralehilahy sady namaly hoe: Mahita aho, indreny ny olona fa tahaka ny hazo no ahitako azy, saingy izy mandehandeha.
41N	8	25	0,00000	Dia nametrahan'i Jesoa tanana fanindroany ny masony; ary nahiratry ralehilahy ny masony ka sitrana, ary dia nazava tsara no nahitany ny zavatra rehetra.
41N	8	26	0,00000	Nalefan'i Jesoa hody any an-tranony ralehilahy sady nilazany hoe: Aza mankao an-tanana!
41N	8	27	0,00000	Dia niainga i Jesoa sy ny mpianany nankany amin'ireo tanana kely manodidina an'i Kesaria-Filipo; ary teny an-dalana, dia nanontany ny mpianany i Jesoa nanao hoe: Iza moa Aho, araka ny filazan'ny olona Ahy?
41N	8	28	0,00000	Dia hoy ny mpianany namaly Azy: Misy manao hoe i Johany Mpanao batisa; ny sasany kosa manao hoe i Elia; ary ny hafa indray manao hoe anankiray amin'ireo mpaminanin'Andriamanitra.
41N	8	29	0,00000	Dia nanontany azy ireo indray i Jesoa hoe: Fa ianareo kosa, iza moa Aho aminareo? Namaly i Petera ka nanao taminy hoe: Ianao no ilay Mesia!
41N	8	30	0,00000	Dia nofeperan'i Jesoa ireo mpianany tsy hilazalaza momba Azy na amin'iza na amin'iza.
41N	8	31	0,00000	Dia nanomboka nilaza tamin'ny mpianatra i Jesoa hoe: Tsy maintsy hijaly mafy ny Zanak'olona, ka holavin'ny loholona sy ny lohandoha-mpisorona ary ny mpahay lalana, dia hovonoina ho faty; nefa andro fahatelo aorian'izany, dia hitsangana velona.
41N	8	32	0,00000	Ary mazava tsara no nanaovan'i Jesoa izany teny izany. Fa i Petera kosa nitondra Azy hihataka kely sady niteny Azy mafy.
41N	8	33	0,00000	Dia nitodika i Jesoa nijery ny mpianatra ary niteny mafy an'i Petera nanao hoe: Miala amiko, ry Satana, satria tsy hevitr'Andriamanitra no ao an-tsainao fa hevitr'olombelona.
41N	8	34	0,00000	Dia nantsoin'i Jesoa niaraka tamin'ny mpianatra ny vahoaka hankeo aminy ka nilazany hoe: Raha misy te hiara-dia amiko, dia aoka izy handa ny tenany, ka hitondra ny hazofijaliany ary hiaraka amiko.
41N	8	35	0,00000	Fa izay te hamonjy ny ainy no hahavery azy; ary izay hahafoy ny ainy, noho ny fitiavany Ahy sy fitiavana ny Vaovao Mahafaly, no hahavonjy azy.
41N	8	36	0,00000	Fa inona no soa azon'ny olona raha eo am-pelatanany avokoa izao tontolo izao, kanefa ny ainy mitondra faisana?
41N	8	37	0,00000	Ary inona no azon'ny olona omena ho takalon'ny ainy?
41N	8	38	0,00000	Mpivadika amin'Andriamanitra sy mpanota ny olona ankehitriny! Ka na iza na iza menatra Ahy sy menatra ny teniko eo afovoan'ireo, dia ho menatra azy koa ny Zanak'olona, rehefa ho avy otronin'ny anjely masina sady omban'ny voninahitra homen'ny Rainy. >
41N	9	1	0,00000	Dia hoy koa i Jesoa taminy: Lazaiko marina aminareo fa ny sasany amin'izay manatrika eto dia tsy ho faty, raha tsy efa mahita ny Fanjakan'Andriamanitra tonga amin-kery mahagaga.
41N	9	2	0,00000	Enina andro taorian'izay, dia nalain'i Jesoa niaraka taminy ry i Petera sy i Jakoba ary i Johany, ka nentiny nitokana tany an-tendrombohitra avo. Dia niova tarehy teo anatrehan'izy telo lahy i Jesoa:
41N	9	3	0,00000	ny fitafiany niova namirapiratra sady fotsy nangatsakatsaka, ary tsy misy mpanasa lamba mahadio sy mahafotsy lamba toy izany ety ambonin'ny tany.
41N	9	4	0,00000	Hitan'ireto mpianatra koa i Elia sy i Mosesy; ary niresaka tamin'i Jesoa izy roa lahy.
41N	9	5	0,00000	Dia hoy i Petera tamin'i Jesoa: Mpampianatra o, tsara ho antsika ny mitoetra eto; koa hanao lay telo izahay; ny anankiray ho Anao, ny anankiray ho an'i Mosesy ary ny anankiray ho an'i Elia.
41N	9	6	0,00000	Fa tsy hitan'i Petera izay holazaina satria samy raiki-tahotra ireto mpianatra telo lahy.
41N	9	7	0,00000	Tamin'izay dia nisy rahona nanarona azy rehetra, ary nisy feo avy tao amin'io rahona io nanao hoe: Ity no Zanako, ilay Malalako; henoy Izy!
41N	9	8	0,00000	Ary niaraka tamin'izay ireo mpianatra telo lahy dia nanopy maso manodidina, ka tsy nahita olona intsony teo aminy afa-tsy i Jesoa irery ihany.
41N	9	9	0,00000	Fony izy efa-mianaka nidina avy any an-tendrombohitra, dia izao no baiko nomen'i Jesoa azy telo lahy: Aza mitantara na amin'iza na amin'iza ny zavatra vao hitanareo, mandra-pitsangan'ny Zanak'olona ho velona avy any amin'ny maty.
41N	9	10	0,00000	Notanan'izy telo lahy izany hafatra izany, kanefa nifampidinihany izay hevitry ny hoe mitsangana velona avy any amin'ny maty.
41N	9	11	0,00000	Dia nanontany an'i Jesoa izy telo lahy nanao hoe: Nahoana no lazain'ny mpahay lalana fa hoe tsy maintsy ho avy i Elia, alohan'ny hahatongavan'ny Mesia?
41N	9	12	0,00000	Ary hoy i Jesoa taminy: Tsy maintsy ho avy i Elia hampody ny zavatra rehetra amin'ny laoniny, alohan'ny hahatongavan'ny Mesia; fa ahoana kosa no ilazan'ny Soratra Masina momba ny Zanak'olona fa hoe tsy maintsy hijaly mafy Izy ary hatao tsinontsinona?
41N	9	13	0,00000	Eny, hoy Aho aminareo, efa tonga tokoa i Elia sady nanaovan'ny sasany izay fampijaliana rehetra tiany hatao taminy araka ny voalazan'ny Soratra Masina momba azy.
41N	9	14	0,00000	Nony tafaverina teo amin'ny mpianatra hafa ry i Jesoa efa-mianaka, dia nahita vahoaka maro nanodidina ireto mpianatra ary koa mpahay lalana niady hevitra taminy teo.
41N	9	15	0,00000	Raha vao nahita an'i Jesoa ny vahoaka rehetra, dia talanjona sady faly ka nirohotra niarahaba Azy.
41N	9	16	0,00000	Dia nanontany ireto mpianatra i Jesoa nanao hoe: Inona izato iadianareo hevitra amin'ny mpahay lalana?
41N	9	17	0,00000	Fa nisy olona iray tamin'ny vahoaka namaly Azy hoe: Mpampianatra o, nentiko eto aminao ny zanako lahy fa azon'ny fanahy mampahamoana.
41N	9	18	0,00000	Ary na aiza na aiza ahazoany azy, dia alavony amin'ny tany ilay zaza ary ataony mandoa vory sy mikitro-nify dia mihinjitra eo. Niangaviako ny mpianatrao handroaka ilay fanahy, kanefa tsy vitany.
41N	9	19	0,00000	Dia hoy i Jesoa tamin'ny vahoaka: Karazan'olona tsy mino ianareo! Mandra-pahoviana no hitoerako eto aminareo? Mandra-pahoviana no handeferako aminareo? Ento aty amiko ny zaza!
41N	9	20	0,00000	Dia nentiny teo aminy izy. Raha vao nahita an'i Jesoa ilay fanahy, dia nataony mifanintontsintona ilay zaza ka nianjera tamin'ny tany ary niolanolana sy nandoa vory.
41N	9	21	0,00000	Ary nanontany ny rain-drazazalahy i Jesoa hoe: Hatramin'ny oviana izao? Dia hoy ny rainy: Hatramin'ny fahakeliny.
41N	9	22	0,00000	Ary matetika izy no nazeran'io fanahy io tany anaty afo sy tany anaty rano hamonoana azy; koa raha misy efanao re, dia mamindra fo aminay ka vonjeo izahay!
41N	9	23	0,00000	Fa hoy ny navalin'i Jesoa azy: Raha misy efako hoe? Tsy misy tsy efan'izay mino!
41N	9	24	0,00000	Avy hatrany ilay rain'ilay zaza dia niantsoantso mafy nanao hoe: Mino aho, nefa vonjeo fa tsy ampy finoana.
41N	9	25	0,00000	Nahita ny vahoaka nitangorona teo i Jesoa, dia niteny mafy ilay fanahy maloto nanao hoe: Mandidy anao Aho, ry fanahy mampahamoana sady mamparenina, miala amin'io zaza io ary aza miverina ao aminy intsony!
41N	9	26	0,00000	Dia ninananana ilay fanahy sady nampifanintontsintona mafy ny zaza no niala taminy. Nitsitra toy ny maty ilay zaza ka nataon'ny maro hoe maty.
41N	9	27	0,00000	Fa noraisin'i Jesoa ny tanan'ilay zaza hanarenany azy; dia tafatsangana tokoa izy.
41N	9	28	0,00000	Rehefa tonga tao an-trano i Jesoa, dia nanontany Azy manokana ny mpianany nanao hoe: Nahoana izahay no tsy naharoaka azy iny?
41N	9	29	0,00000	Dia hoy i Jesoa taminy: Iny karazana iny dia tsy misy fomba azo amoahana azy afa-tsy ny fivavahana ihany.
41N	9	30	0,00000	Dia niala teo i Jesoa sy ny mpianany ka namakivaky ny faritany Galilea, ary tsy tian'i Jesoa hisy hahalala izany;
41N	9	31	0,00000	fa nampianatra ny mpianany Izy ary nilaza taminy hoe: Hatolotra eo an-tanan'ny olona ny Zanak'olona ka hovonoiny ho faty, ary andro fahatelo aorian'ny hahafatesany dia hitsangana velona.
41N	9	32	0,00000	Tsy azon'ny mpianany anefa izany teny izany, sady tsy sahiny nanontaniana an'i Jesoa.
41N	9	33	0,00000	Dia niditra tao Kafarnahoma i Jesoa sy ny mpianany. Ary rehefa mby tao an-trano i Jesoa, dia nanontany ny mpianany hoe: Inona no niadianareo hevitra teny an-dalana teo iny?
41N	9	34	0,00000	Tsy niteny tsy nivolana ireo, satria ny niadiany hevitra teny an-dalana dia ny hoe iza no lehibe indrindra amin'izy samy izy.
41N	9	35	0,00000	Dia nipetraka i Jesoa ary niantso ny 12 lahy ka nanao taminy hoe: Raha misy te ho voalohany, aoka izy ho farany amin'ny olona rehetra ary ho mpanompon'ny olona rehetra.
41N	9	36	0,00000	Dia nandray zazakely i Jesoa, napetrany teo ampovoan'izy rehetra ary dia notrotroiny ka hoy Izy:
41N	9	37	0,00000	Na iza na iza mandray ny anankiray amin'itony zaza itony amin'ny anarako, dia Izaho no raisiny; ary na iza na iza mandray Ahy, dia tsy Izaho ihany no raisiny fa Ilay naniraka Ahy koa.
41N	9	38	0,00000	Fa hoy i Johany tamin'i Jesoa: Mpampianatra o, nahita olona nandroaka demony tamin'ny anaranao izahay, ka noraranay satria tsy namantsika.
41N	9	39	0,00000	Dia hoy i Jesoa taminy: Aza rarana; fa tsy misy olona hanao asa mahagaga amin'ny anarako, ka hahateny ratsy Ahy eo no ho eo.
41N	9	40	0,00000	Fa izay tsy manohitra antsika dia momba antsika.
41N	9	41	0,00000	Ary na iza na iza manome rano eran'ny kaopy hosotroinareo noho ny maha an'i Kristy anareo, dia lazaiko marina aminareo fa tsy ho diso valisoa.
41N	9	42	0,00000	Na iza na iza mitarika ny anankiray amin'itony madinika mino Ahy itony hanao ratsy, dia aleo izy anantonana vatobe fikoseham-bary eo amin'ny vozony ka hatsipy any anaty ranomasina.
41N	9	43	0,00000	Raha mitarika anao amin'ny ratsy ny tananao ila, dia tapaho; fa aleo ianao tokan-tanana nefa tafiditra any amin'ny fiainana toy izay ary tanan-droa nefa mivarina any amin'ny lohasahan'afo, dia any amin'ny afo tsy mitsaha-mirehitra. [
41N	9	44	0,00000	Any, ny olitra mivoaka amin'ny tena, tsy maty; ary ny afo, tsy mitsaha-mirehitra.]
41N	9	45	0,00000	Raha mitarika anao amin'ny ratsy ny tongotrao ila, dia tapaho; fa aleo ianao tokan-tongotra nefa tafiditra any amin'ny fiainana toy izay ary tongotra roa nefa atsipy any amin'ny lohasahan'afo. [
41N	9	46	0,00000	Any, ny olitra mivoaka amin'ny tena, tsy maty; ary ny afo, tsy mitsaha-mirehitra.]
41N	9	47	0,00000	Ary raha mitarika anao amin'ny ratsy ny masonao ila, dia esory; fa aleo ianao toka-maso nefa tafiditra any amin'ny Fanjakan'Andriamanitra toy izay ary maso roa nefa atsipy any amin'ny lohasahan'afo.
41N	9	48	0,00000	Any, ny olitra mivoaka amin'ny tena, tsy maty; ary ny afo, tsy mitsaha-mirehitra.
41N	9	49	0,00000	Eny, hodiovina amin'ny alalan'ny afo avokoa ny olona rehetra tahaka ny anadiovana ny sorona rehetra amin'ny alalan'ny sira.
41N	9	50	0,00000	Zava-tsoa manko ny sira; kanefa raha ny sira no tonga matsatso, hataonareo ahoana indray no hamerina ny tsirony? Aoka ianareo hanana sira ao aminareo, ary aoka hanjaka eo aminareo ny fihavanana. >
41N	10	1	0,00000	Nony niala teo i Jesoa, dia nankany amin'ny faritra antsisin'i Jodea, eny andafin'ny ony Jordana. Ary tonga maro teo aminy indray ny olona, ka nampianariny toy ny fanaony.
41N	10	2	0,00000	Dia nisy Farisianina nanatona an'i Jesoa mba hamandrika Azy ka nanontany Azy hoe: Azon'ny lehilahy atao ve ny manary vady?
41N	10	3	0,00000	Fa novalian'i Jesoa hoe: Inona no didy nomen'i Mosesy anareo?
41N	10	4	0,00000	Dia hoy iretsy hoe: Navelan'i Mosesy hanao taratasy fisaraham-panambadiana sy hanary vady ny lehilahy.
41N	10	5	0,00000	Hoy koa i Jesoa taminy: Noho ianareo mafy fo no nanoratan'i Mosesy izany didy izany ho anareo.
41N	10	6	0,00000	Fa hatrany am-piandohana, fony nahary izao tontolo izao Andriamanitra, dia nanao ny olona ho lahy sy vavy.
41N	10	7	0,00000	Noho izany, dia handao ny ray aman-dreniny ny lehilahy ka hikambana amin'ny vadiny
41N	10	8	0,00000	ary dia ho tena iray ihany izy roroa. Koa tsy roa intsony rehefa mpivady, fa tena iray ihany;
41N	10	9	0,00000	noho izany, izay nakamban'Andriamanitra, aoka tsy hosarahin'olombelona.
41N	10	10	0,00000	Ary nony mby tao an-trano, dia nanontanian'ny mpianatra ny amin'izany indray i Jesoa;
41N	10	11	0,00000	ka hoy i Jesoa taminy: Na iza na iza lehilahy manary vady ka mampakatra vehivavy hafa dia manitsakitsaka ny vadiny teo aloha.
41N	10	12	0,00000	Ary raha ny vavy no manary ny vadiny ka manambady lehilahy hafa, dia manitsakitsaka ny vadiny teo aloha.
41N	10	13	0,00000	Nisy olona maro nitondra ankizy madinika nankeo amin'i Jesoa hametrahany tanana; nefa notenenin'ny mpianatra mafy ireo olona ireo.
41N	10	14	0,00000	Nahita izany i Jesoa ka tezitra ary nilaza tamin'ny mpianany hoe: Avelao ny ankizy madinika hanatona Ahy, fa aza rarana, satria an'ny toa azy ireny ny Fanjakan'Andriamanitra.
41N	10	15	0,00000	Lazaiko marina aminareo fa na iza na iza tsy mandray ny Fanjakan'Andriamanitra toy ny andraisan'ny ankizy madinika azy, dia tsy ho tafiditra ao.
41N	10	16	0,00000	Avy eo dia notrotroin'i Jesoa ireo zaza ireo ary nametrahany tanana ka notsofiny rano.
41N	10	17	0,00000	Ary nony niainga handeha i Jesoa, dia nisy lehilahy nanatona Azy, ka nandohalika teo anoloany ary nanontany Azy hoe: Ry Mpampianatra tapitra ohatra o, inona no tokony hataoko hananako anjara amin'ny fiaina-maharitra mandrakizay?
41N	10	18	0,00000	Dia hoy i Jesoa taminy: Nahoana Aho no ataonao hoe tapitra ohatra? Tsy misy tapitra ohatra afa-tsy Andriamanitra irery ihany.
41N	10	19	0,00000	Fantatrao ny didy hoe: Aza mamono olona, aza maka vadin'olona, aza mangalatra, aza manao vavolombelona tsy marina, aza manambaka, hajao ny rainao sy ny reninao.
41N	10	20	0,00000	Fa hoy ralehilahy taminy: Mpampianatra o, izany rehetra izany dia efa voatandriko hatramin'ny fahatanorako!
41N	10	21	0,00000	Dia nijery azy tsara i Jesoa ka velom-pitiavana azy ary niteny taminy hoe: Zavatra iray no tsy ampy aminao; ndeha amidio ny fanananao rehetra ka zarao amin'ny mahantra ny vidiny, dia hanana rakitra any an-danitra ianao; raha efa izany, dia hiaraka amiko.
41N	10	22	0,00000	Dia nanjombona endrika ralehilahy noho izany teny izany; ka lasa nandeha tamin'alahelo, satria nanan-karembe.
41N	10	23	0,00000	Fa i Jesoa kosa nijerijery manodidina azy ka niteny tamin'ny mpianany hoe: Sarotra mihitsy amin'ny mpanankarena ny hiditra ao amin'ny Fanjakan'Andriamanitra!
41N	10	24	0,00000	Gaga ny mpianatra noho izany teniny izany, kanefa dia mbola namerina ny teniny indray i Jesoa ka nanao taminy hoe: Sarotra mihitsy, anaka, ny miditra ao amin'ny Fanjakan'Andriamanitra.
41N	10	25	0,00000	Moramora kokoa ny idiran'ny rameva ao amin'ny vodifanjaikely noho ny idiran'ny mpanankarena ao amin'ny Fanjakan'Andriamanitra.
41N	10	26	0,00000	Vao mainka talanjona ireo mpianatra ka nifanontany hoe: Ka iza ary no mety ho voavonjy?
41N	10	27	0,00000	Fa nojeren'i Jesoa tsara ireto mpianany sady nataony hoe: Raha amin'ny olombelona, dia zavatra tsy hainy izany; fa tsy mba toy izany amin'Andriamanitra. Raha amin'Andriamanitra manko, dia hainy avokoa ny zava-drehetra.
41N	10	28	0,00000	Dia hoy i Petera tamin'i Jesoa: Indro izahay efa nahafoy ny zavatra rehetra ary dia izao miaraka aminao izao.
41N	10	29	0,00000	Ka hoy i Jesoa tamin'ny mpianany: Lazaiko marina aminareo fa tsy misy olona mahafoy trano na mpiray tampo na reny na ray na zanaka na tany noho ny fitiavana Ahy sy fitiavana ny Vaovao Mahafaly,
41N	10	30	0,00000	ka tsy hahazo injato henin'izany ankehitriny amin'izao ety izao, dia trano sy mpiray tampo sy reny sy zanaka sy tany, ombam-panenjehana ihany koa, ary hahazo ny fiaina-maharitra mandrakizay amin'ny andro ho avy.
41N	10	31	0,00000	Kanefa maro amin'ireo voalohany no ho farany, ary maro amin'ireo farany no ho voalohany.
41N	10	32	0,00000	Teny an-dalana miakatra ho any Jerosalema i Jesoa sy ny mpianany; ka i Jesoa no lohalalana, ary gaga ny mpianatra; ny olon-kafa tafara-dia tamin-dry zareo kosa raiki-tahotra. Dia nalain'i Jesoa ho eo aminy indray ny 12 lahy, ka nilazany an'izay madiva hanjo Azy:
41N	10	33	0,00000	Indro miakatra ho any Jerosalema isika; ary ny Zanak'olona dia hatolotra an'ireo lohandoha-mpisorona sy mpahay lalana, hohelohiny ho faty; ry zareo kosa hanolotra azy amin'ny hafa firenena
41N	10	34	0,00000	ka hoesoiny, hororany sy hokapohiny ary dia hovonoiny ho faty. Kanefa andro fahatelo aorian'izany, dia hitsangana velona Izy.
41N	10	35	0,00000	Fa nanatona an'i Jesoa ry i Jakoba sy i Johany zanakalahin'i Zebedeo ka nanao taminy hoe: Mpampianatra o, irinay ny hanaovanao aminay izay hangatahinay aminao izao!
41N	10	36	0,00000	Dia hoy i Jesoa taminy: Inona ary no irinareo hataoko aminareo?
41N	10	37	0,00000	Ka novalian'izy mirahalahy hoe: Ny anankiray aminay mirahalahy mba hipetraka eo ankavananao ary ny anankiray eo ankavianao, rehefa heni-boninahitra Ianao.
41N	10	38	0,00000	Fa hoy i Jesoa taminy: Tsy fantatrareo manko izay angatahinareo; vitanareo ve ny hiaritra fijaliana tahaka ny hiaretako, na ny hiroso amin'ny batisa hirosoako?
41N	10	39	0,00000	Ka novalian'ireo hoe: Vitanay! Dia hoy i Jesoa taminy: Ny fijaliana hiaretako dia hiaretanareo tokoa, ary ny batisa hirosoako dia hirosoanareo tokoa;
41N	10	40	0,00000	fa izany hoe hipetraka eo ankavanako na eo ankaviako izany kosa tsy miankina amiko, fa ho an'izay nanomanan'Andriamanitra azy.
41N	10	41	0,00000	Nony nandre izany izy folo lahy, dia tezitra tamin'i Jakoba sy i Johany.
41N	10	42	0,00000	Fa nantsoin'i Jesoa hanatona azy izy rehetra ka nilazany hoe: Fantatrareo fa, eo amin'ny hafa firenena, ireo heverina hoe filohany dia manjakazaka; ary ny lehibeny dia manampatra fahefana.
41N	10	43	0,00000	Tsy mba toy izany kosa eo aminareo; fa izay te ho lehibe eo aminareo dia ho mpiasanareo,
41N	10	44	0,00000	ary izay te ho voalohany eo aminareo dia ho mpanomponareo.
41N	10	45	0,00000	Satria tsy hotompoina no nahatongavan'ny Zanak'olona, fa hanompo ary hanolotra ny ainy ho fanavotana ny besinimaro!
41N	10	46	0,00000	Dia tonga tao Jerikao ry i Jesoa sy ny mpiara-dia taminy. Ary fony niala ny tanana i Jesoa sy ny mpianany mbamin'ny vahoaka be, dia efa nipetraka teo amoron-dalana i Bartimeo jamba mpangataka.
41N	10	47	0,00000	Reny fa i Jesoa avy any Nazareta izay, ka nanomboka niantsoantso mafy izy hoe: Ry Jesoa Zanak'i Davida o, mamindra fo amiko!
41N	10	48	0,00000	Norahonan'ny olona maro izy hangina, fa vao mainka koa niantsoantso mafy hoe: Ry Zanak'i Davida o, mamindra fo amiko!
41N	10	49	0,00000	Ary nijanona i Jesoa ka nilaza hoe: Antsoy izy! Dia nantsoin'ny olona ilay jamba nataony hoe: Mahereza, antsoiny ianao ka mitsangana!
41N	10	50	0,00000	Natsipin'i Bartimeo ny lambany, ka niantsambotra nanatona an'i Jesoa izy.
41N	10	51	0,00000	Dia niteny i Jesoa nanao taminy hoe: Inona no tianao hataoko aminao? Dia hoy ilay jamba taminy: Mpampianatra o, ny hampahiratra ahy!
41N	10	52	0,00000	Ka hoy i Jesoa: Mandehana, ny finoanao no nahasitrana anao! Dia nahiratra niaraka tamin'izay ilay jamba, ka lasa nanaraka an'i Jesoa teny an-dalana. >
41N	11	1	0,00000	Ary nanakaiky an'i Jerosalema i Jesoa mbamin'ny mpianany sy ny vahoaka tafaraka taminy, ka mby tao amin'ny faritr'i Betifage sy i Betania, teo akaikin'ny tendrombohitra atao hoe Analanoliva. Dia naniraka roa lahy tamin'ny mpianany i Jesoa
41N	11	2	0,00000	ka nanao taminy hoe: Mankanesa amin'itsy tanana manoloana anareo itsy. Raha vao tafiditra ao ianareo, dia hahita zana-boriky mifatotra mbola tsy nitaingenan'olona; vahao izy dia ento aty.
41N	11	3	0,00000	Ary raha misy olona manontany anareo hoe: Ahoana no anaovanareo izao?, dia valio hoe: Misy ilan'ny Tompo azy, fa vetivety foana dia haveriny eto.
41N	11	4	0,00000	Dia lasa izy roa lahy ka nahita zana-boriky mifatotra eo alatrano akaiky varavarana teo amoron-dalana, dia novahany.
41N	11	5	0,00000	Fa ny sasany tamin'ny olona nijoro teo nanontany azy roa lahy hoe: Hataonareo inona no vahanareo ity zana-boriky?
41N	11	6	0,00000	Dia novaliany araka ny nanafaran'i Jesoa azy, ka navelan'ny olona.
41N	11	7	0,00000	Nentin'izy roa lahy nankeo amin'i Jesoa ilay zana-boriky, ka nametrahan'ny mpianatra rehetra ny lambany teo amboniny ary dia nitaingenan'i Jesoa.
41N	11	8	0,00000	Maro ny olona namelatra ny lambany teny amin'ny lalana; ny an'ny sasany kosa rantsan-kazo tinapaka teny an-tsaha.
41N	11	9	0,00000	Ary ireo olona nialoha an'i Jesoa na ireo nanaraka Azy dia samy niantsoantso hoe: Dera anie ho an'Andriamanitra! Hombam-pitahiana amin'ny anaran'ny Tompo anie Ilay avy!
41N	11	10	0,00000	Hombam-pitahiana anie ity Fanjakana tonga, dia ny Fanjakan'i Davida raintsika! Dera anie ho an'Andriamanitra any amin'ny avo indrindra!
41N	11	11	0,00000	Dia niditra tao Jerosalema i Jesoa ka namantana tao an-kianjan'ny tempoly; ary nony avy nijerijery ny zavatra rehetra Izy, sady efa hariva ny andro, dia lasa nankany Betania niaraka tamin'ny 12 lahy.
41N	11	12	0,00000	Ny ampitson'iny, raha niala tao Betania i Jesoa sy ny mpianany, dia nahatsiaro noana i Jesoa.
41N	11	13	0,00000	Nahatazana aviavy anankiray nandrobona Izy; ka lasa nankeo nizaha raha sendra nisy voany; kanjo nony tonga teo Izy, dia tsy nahita na inona na inona afa-tsy raviny fotsiny, satria tsy fotoanan'ny aviavy.
41N	11	14	0,00000	Dia niteny i Jesoa ka nanao tamin'ilay aviavy hoe: Tsy hisy olona hihinana voa avy aminao intsony na oviana na oviana! Ary ren'ny mpianany izany.
41N	11	15	0,00000	Dia tonga tao Jerosalema ry zareo. Ary namantana tao an-kianjan'ny tempoly i Jesoa; ka ireo mpivarotra sy mpividy teo noroahiny, ny latabatr'ireo mpanakalo vola sy ny sezan'ireo mpivaro-boromahailala nazerany,
41N	11	16	0,00000	ary tsy nisy olona navelany hitondra fitaovana hamakivaky ny kianjan'ny tempoly.
41N	11	17	0,00000	Dia nampianatra ny olona i Jesoa ary nanao taminy hoe: Tsy izao ve no voalazan'ny Soratra Masina: Ny tranoko dia hantsoina hoe trano fivavahana ho an'ny firenena rehetra? Nefa he ity izy ataonareo zohy fieren'ny mpangalatra!
41N	11	18	0,00000	Ary nahare izany ny lohandoha-mpisorona sy ny mpahay lalana, ka nitady izay fomba hamonoana an'i Jesoa; fa natahotra Azy manko ry zareo satria nahatalanjona ny vahoaka rehetra ny fampianarany.
41N	11	19	0,00000	Ary nony hariva ny andro, dia niala tao an-tanana i Jesoa sy ny mpianany.
41N	11	20	0,00000	Nandalo teo amin'ilay aviavy ry zareo ny ampitso maraina, ka nahita ity hazo maina hatramin'ny fakany.
41N	11	21	0,00000	Dia nahatsiahy i Petera ka nanao tamin'i Jesoa hoe: Mpampianatra o, jereo fa maina ilay aviavy nozoninao!
41N	11	22	0,00000	Namaly i Jesoa ka nanao tamin'ireo mpianany hoe: Manana finoana an'Andriamanitra!
41N	11	23	0,00000	Lazaiko marina aminareo fa na iza na iza hilaza amin'ity tendrombohitra ity hoe: Miala eo, ary mianjera any an-dranomasina, ka tsy misalasala ao am-po, fa mino hoe ho tonga izay lazainy, dia ho tanteraka aminy tokoa.
41N	11	24	0,00000	Koa izao no teniko aminareo: na inona na inona hangatahinareo amin'ny vavaka ataonareo, inoy fa efa azonareo, dia hotanteraka aminareo tokoa.
41N	11	25	0,00000	Ary raha mijoro mivavaka ianareo, ka misy olona anananareo alahelo dia mamela ny hadisoany mba havelan'ny Rainareo Izay any an-danitra koa ny hadisoanareo. [
41N	11	26	0,00000	Fa raha tsy mamela ianareo, dia tsy havelan'ny Rainareo Izay any an-danitra koa ny hadisoanareo.]
41N	11	27	0,00000	Dia tonga tao Jerosalema indray i Jesoa sy ny mpianany. Ary nandehandeha teo an-kianjan'ny tempoly i Jesoa no nanatona Azy ny lohandoha-mpisorona sy ny mpahay lalana ary ny loholona.
41N	11	28	0,00000	Dia hoy ireo taminy: Fahefana ahoana moa no anaovanao an'izao zavatra izao? Ary iza no nanome Anao izany fahefana izany, ka ahazoanao manao an'izao?
41N	11	29	0,00000	Fa novalian'i Jesoa hoe: Hanontany anareo zavatra anankiray monja aho ka valio, dia holazaiko anareo koa ny fahefana anaovako an'izao zavatra izao.
41N	11	30	0,00000	Iza no naniraka an'i Johany hanao batisa, Andriamanitra sa olombelona? Valio Aho!
41N	11	31	0,00000	Dia velona ady hevitra ry zareo ka nifampiresaka hoe: Raha lazaintsika hoe: Andriamanitra no naniraka azy, dia hanontany Izy hoe: Koa nahoana no tsy ninoanareo i Johany?
41N	11	32	0,00000	Raha lazaintsika hoe: Olombelona no naniraka azy... (Natahotra ny vahoaka ry zareo satria neken'ny olona rehetra fa mpaminanin'Andriamanitra tokoa i Johany).
41N	11	33	0,00000	Koa dia izao no navaliny an'i Jesoa: Tsy hitanay izay holazaina! Ary hoy i Jesoa taminy: Izaho koa tsy hilaza aminareo ny fahefana anaovako an'izao zavatra izao. >
41N	12	1	0,00000	Ary dia fanoharana indray no nitenenan'i Jesoa tamin'ireo lohandoha-mpisorona sy mpahay lalana ary loholona, ka hoy Izy: Nisy lehilahy nanamboatra tanimboaloboka sy namefy azy manodidina ary nanao lavaka famiazam-bokatra sy tilikambo fiambenana, dia nampanofa azy tamina mpamboly ary lasa nankany an-tany hafa.
41N	12	2	0,00000	Nony tonga ny taom-piotazana, dia nanirahany mpiasa ireo mpamboly handray ny ampaham-bokatry ny tanimboaloboka.
41N	12	3	0,00000	Fa nosamborin'ireo ilay mpiasa dia nokapohiny ary nalefany nody maina.
41N	12	4	0,00000	Dia nanirahany mpiasa iray hafa indray ireo mpamboly; fa io koa nokapohin'ireo ny lohany sady nalany baraka.
41N	12	5	0,00000	Dia mbola nanirahany iray hafa indray; fa io kosa novonoiny ho faty. Ary nisy mpiasa maro hafa koa nirahiny, fa ny sasany nokapohin-dry zareo, ary ny sasany novonoiny ho faty.
41N	12	6	0,00000	Olona iray sisa teo amin'ilay tompon'ny tanimboaloboka, dia ny zanany malalany; ka nirahiny tany koa io nony farany, fa hoy ilay tompon'ny tanimboaloboka hoe: Hananan'ireo hena-maso ny zanako!
41N	12	7	0,00000	Saingy nifampiresaka ireo mpamboly nanao hoe: Ny mpandova ity, ka ndeha hovonoina, dia ho antsika ny lova.
41N	12	8	0,00000	Dia nosamborin'ireo mpamboly izy ka novonoiny ho faty ary natsipiny tany ivelan'ny tanimboaloboka.
41N	12	9	0,00000	Dia nofaranan'i Jesoa hoe: Inona ary no hataon'ilay tompon'ny tanimboaloboka? Ho avy izy ka ny mpamboly haringany ary ny tanimboaloboka homeny olon-kafa.
41N	12	10	0,00000	Tsy novakinareo angaha ny Soratra Masina manao hoe: Ny vato nolavin'ny mpanao trano no nanjary vato fehizoro;
41N	12	11	0,00000	Avy amin'ny Tompo izao, ary dia zava-mahagaga eto ambany masontsika?
41N	12	12	0,00000	Ary nitady hisambotra an'i Jesoa ry zareo, satria nahatsapa ho niantefan'izany fanoharana nataony izany; saingy ny vahoaka no natahorany ka navelany teo i Jesoa fa lasa ry zareo nandeha.
41N	12	13	0,00000	Nisy iraka sasantsasany avy amin'ny Farisianina sy ny Herodianina nankeo amin'i Jesoa hamandrika Azy amin'ny fanontaniana;
41N	12	14	0,00000	ka nony tonga teo ry zareo, dia nanao taminy hoe: Mpampianatra o, fantatray fa milaza ny marina Ianao sady tsy mampaninona anao izay mety ho hevitry ny hafa, ary tsy mizaha tavan'olona Ianao fa mampianatra tsotra ny lalana soritan'Andriamanitra. Koa azonay atao ve ny mandoa hetra ho an'ny amperora romanina sa tsia? Tokony handoa izahay sa tsy handoa?
41N	12	15	0,00000	Fantatr'i Jesoa anefa ny fihatsarambelatsihin'ireo, ka hoy Izy taminy: Nahoana no maka fanahy Ahy ianareo? Itondray vola denary anankiray Aho hojereko.
41N	12	16	0,00000	Dia nitondrany, ka hoy i Jesoa taminy: Sarin'iza io ary anaran'iza? Dia novalian'ireo hoe: An'ny amperora romanina!
41N	12	17	0,00000	Ka hoy i Jesoa taminy: Avereno amin'ny amperora romanina izay an'ny amperora romanina ary amin'Andriamanitra izay an'Andriamanitra. Dia gaga tamin'i Jesoa ireto iraka.
41N	12	18	0,00000	Ireo Tsadoseanina, izay milaza fa tsy misy fitsanganan'ny maty ho velona, dia mba nisy nanatona an'i Jesoa ka nanontany Azy hoe:
41N	12	19	0,00000	Mpampianatra o, izao no didy voasoratra nomen'i Mosesy antsika: Raha misy lehilahy maty namela vady nefa tsy namela taranaka, dia aoka ny rahalahiny hampakatra an-dravehivavy, mba hiteraka hamela solofo ho an'ny maty.
41N	12	20	0,00000	Koa nisy ary olona fito mirahalahy. Nampaka-bady ny lahimatoa, kanjo maty tsy namela solofo.
41N	12	21	0,00000	Dia nampakatra an-dravehivavy ny faharoa, kanjo maty tsy namela solofo; dia toy izany koa ny fahatelo.
41N	12	22	0,00000	Dia samy tsy nisy namela solofo izy fito mirahalahy. Taorian'izy rehetra dia maty koa ravehivavy.
41N	12	23	0,00000	Amin'ny fitsanganan'ny maty ary, [raha hitsangana velona tokoa ny maty], mba ho vadin'iza ravehivavy fa efa samy nanambady azy avokoa izy fito mirahalahy?
41N	12	24	0,00000	Dia hoy i Jesoa tamin'ireo Tsadoseanina: Tsy izany tokoa ve no mahadiso hevitra anareo, fa tsy misy fantatrareo na ny Soratra Masina na ny herin'Andriamanitra?
41N	12	25	0,00000	Rehefa hitsangana velona ny maty, dia tsy hisy olona hampaka-bady na hampakarina intsony, fa samy hitovy amin'ny anjely any an-danitra avokoa.
41N	12	26	0,00000	Ary ny amin'ny hoe hitsangana ho velona ny maty, moa tsy novakinareo ao amin'ny bokin'i Mosesy ve ny toko momba ny Roimemy? Fa ao no nitenenan'Andriamanitra tamin'i Mosesy hoe: Izaho no Andriamanitr'i Abrahama sy Andriamanitr'i Itsehaka ary Andriamanitr'i Jakoba!
41N	12	27	0,00000	Tsy Andriamanitry ny maty Izy fa Andriamanitry ny velona. Koa tena diso hevitra ianareo.
41N	12	28	0,00000	Ary nisy mpahay lalana anankiray nahare izany ady hevitra izany sady nahita fa namaly tsara an'ireo Tsadoseanina i Jesoa. Dia nanatona an'i Jesoa ity mpahay lalana ka nanontany Azy hoe: Inona no voalohany amin'ny didy rehetra?
41N	12	29	0,00000	Dia novalian'i Jesoa hoe: Izao no voalohany: Mihainoa, ry Israely: ny Tompo Andriamanitsika no Tompo tokana.
41N	12	30	0,00000	Koa tiavo ny Tompo Andriamanitrao amin'ny fonao manontolo, amin'ny fanahinao manontolo, amin'ny sainao manontolo, ary amin'ny herinao manontolo.
41N	12	31	0,00000	Ary izao no faharoa: Tiavo ny namanao tahaka ny itiavanao ny tenanao. Tsy misy didy hafa lehibe noho ireo.
41N	12	32	0,00000	Ka hoy ilay mpahay lalana tamin'i Jesoa: Mpampianatra o, tsara izany ary marina ny filazanao fa tokana Andriamanitra ary tsy misy afa-tsy Izy.
41N	12	33	0,00000	Ka ny mitia Azy amin'ny fo manontolo sy amin'ny saina manontolo ary amin'ny hery manontolo, sy ny mitia namana tahaka ny itiavana ny tena dia manoatra lavitra noho ny biby dorana eo amin'ny alitara sy ny sorona isan-karazany.
41N	12	34	0,00000	Nony hitan'i Jesoa fa namaly tamim-pahendrena ilay mpahay lalana, dia nilazany hoe: Tsy lavitra ny Fanjakan'Andriamanitra ianao! Ary dia tsy nisy sahy nanontany Azy intsony.
41N	12	35	0,00000	Raha ilay nampianatra teo an-kianjan'ny tempoly iny i Jesoa, dia niteny hoe: Ahoana no ilazan'ny mpahay lalana fa hoe Zanak'i Davida ny Mesia?
41N	12	36	0,00000	Kanefa tenan'i Davida, rehefa nohazavain'ny Fanahy Masina, no nanao hoe: Ny Tompo Andriamanitra dia niteny hentitra tamin'ny Mpanjaka Tompoko hoe: Mipetraha amin'ny sezafiandrianana eto an-kavanako; Izaho kosa hanao ny fahavalonao ho fitoeran-tongotrao.
41N	12	37	0,00000	Tenan'i Davida izany no manao ny Mesia hoe Tompoko, ka ahoana no maha Zanak'i Davida Azy? Ary faly ny vahoaka maro nihaino an'i Jesoa.
41N	12	38	0,00000	Hoy koa i Jesoa tamin'ny fampianarany hoe: Mitandrema amin'ireo mpahay lalana. Ny tiany dia ny mandehandeha eny amin'ny lala-mitafon'ny tempoly sy ny arahabaina eny an-kianja,
41N	12	39	0,00000	ny mipetraka eny aloha ao amin'ny sinagoga ary ny maka toeram-boninahitra any amin'ny fanasana.
41N	12	40	0,00000	Ataony tapitra ny fananan'ny mpitondratena, ary vavaka lavareny no mody ataony hisehosehoana: ireny olona ireny dia hohelohina mafimafy kokoa.
41N	12	41	0,00000	Nipetraka nanandrify ny vata fitoeran-drakitra i Jesoa nandinika ny fomba fandrotsahan'ny vahoaka vola tao; ary maro ny mpanankarena nandrotsaka betsaka.
41N	12	42	0,00000	Dia tonga ity vehivavy mpitondratena mahantra, nandrotsaka vola madinika roa ankevitry ny ariary anankiroa.
41N	12	43	0,00000	Dia nantsoin'i Jesoa ireo mpianany ka nilazany hoe: Lazaiko marina aminareo fa io vehivavy mpitondratena mahantra io no nandrotsaka be indrindra tamin'ny olona nandrotsa-bola tao amin'ny vata fitoeran-drakitra.
41N	12	44	0,00000	Satria ireo rehetra ireo dia nandrotsaka ny ambim-bavany; fa ravehivavy io kosa, na fadiranovana toy inona aza, dia nandrotsaka izay rehetra nananany, izany hoe ny fivelomany manontolo. >
41N	13	1	0,00000	Nony niala teo an-kianjan'ny tempoly i Jesoa, dia hoy ny mpianany anankiray taminy: Mpampianatra o, jereo ange! Endrey ireto vato, endrey ireto rafitra!
41N	13	2	0,00000	Dia hoy i Jesoa taminy: Hitanao ve ireo rafitra miezinezina ireo? Tsy havela hisy vato mifanongoa eo ka tsy harodana.
41N	13	3	0,00000	Ary nony nipetraka teo amin'ny tendrombohitra Analanoliva tandrifin'ny tempoly i Jesoa, dia nanontany Azy manokana i Petera sy i Jakoba ary i Johany sy i Andrea nanao hoe:
41N	13	4	0,00000	Lazao anay: oviana no hahatongavan'izany ary inona no famantarana fa hoe madiva ho tonga ny fiafaran'ireo rehetra ireo?
41N	13	5	0,00000	Ka hoy i Jesoa taminy: Tandremo fandrao hisy hamitaka anareo.
41N	13	6	0,00000	Maro no ho avy hisandoka ny anarako ary hiteny hoe: Izaho no ilay Mesia; ary maro ny olona ho voafitany.
41N	13	7	0,00000	Ary raha mandre ady sy filazana ady ianareo, dia aza matahotra fa tsy maintsy ho tonga izany, kanefa tsy mbola izany no ho farany.
41N	13	8	0,00000	Fa hisy firenena hitsangana hamely firenena, hisy koa fanjakana hitsangana hamely fanjakana; hisy horohorontany amin'ny toerana samihafa, sady hisy mosary. Izany no ho toy ny santatry ny fanaintainam-piterahana.
41N	13	9	0,00000	Tandremo ny amin'ny tenanareo. Hatolotry ny olona amin'ny mpitsara isan-tanana ianareo ka hokapohiny any amin'ny sinagoga; ary hitsangana eo anoloan'ny mpifehy sy ny mpanjaka ianareo noho ny maha mpianatro anareo, mba hijoroanareo ho vavolombelona manambara Ahy eo anatrehany.
41N	13	10	0,00000	Kanefa tsy maintsy hotorina amin'ny firenena rehetra aloha ny Vaovao Mahafaly.
41N	13	11	0,00000	Rehefa hoentina hatolotra amin'ny mpitsara ianareo, dia aza manahy hoe inona no holazainareo; fa izay teny homena anareo amin'izay fotoana izay, lazaina; satria tsy teny avy aminareo no holazainareo fa teny avy amin'ny Fanahy Masina.
41N	13	12	0,00000	Hisy olona hanolotra ny iray tampo aminy hovonoina; hisy ray hanolotra ny zanany hovonoina; ary hisy zanaka hitsangana hanohitra ny ray aman-dreniny ka hampanameloka azy ho faty.
41N	13	13	0,00000	Hankahalain'ny olona rehetra ianareo satria miandany amiko; kanefa izay maharitra hatramin'ny farany no ho voavonjy.
41N	13	14	0,00000	Ho hitanareo eo amin'izay tsy tokony hisy azy ilay fanimbazimbana mahatsiravina. (Aoka hahazo tsara izay mamaky).
41N	13	15	0,00000	Koa amin'izany, izay any Jodea aoka handositra any an-tendrombohitra; izay any an-tampon-trano aoka tsy hidina ary aoka tsy hiditra haka zavatra ao an-tranony;
41N	13	16	0,00000	izay any an-tsaha aoka tsy hiverina haka ny lambany.
41N	13	17	0,00000	Loza no hanjo ny bevohoka sy ny mitaiza kely amin'izany andro izany.
41N	13	18	0,00000	Mivavaha mba tsy ho amin'ny ririnina no hahatongavan'izany.
41N	13	19	0,00000	Fa ho andro fijaliana izany, dia fijaliana tsy mbola nisy toa azy hatramin'ny niandohan'ny zavaboaary, ka mandraka ankehitriny, sady tsy hisy toa azy intsony koa.
41N	13	20	0,00000	Raha tsy efa nanapa-kevitra hanafohy ireo andro ireo ny Tompo, dia tsy hisy olona ho voavonjy; fa noho ireo olom-boafidiny, dia nohafohezin'ny Tompo ireo andro ireo.
41N	13	21	0,00000	Ary amin'izany, raha misy olona milaza aminareo hoe: Indro aty ny Mesia na hoe Indro ary Izy, dia aza mino.
41N	13	22	0,00000	Fa olona misandoka ho Mesia sy ho mpaminany no hijoro, ka hanao famantarana sy zava-mahagaga hamitahany na dia ny olom-boafidin'Andriamanitra aza raha azony natao.
41N	13	23	0,00000	Koa mitandrema, fa efa voalazako mialoha taminareo ny zavatra rehetra.
41N	13	24	0,00000	Fa amin'ireo andro ireo, raha vao afaka izany fijaliana izany, dia hihamaizina ny masoandro, tsy handefa taratra intsony ny volana,
41N	13	25	0,00000	hiraraka avy eny amin'ny habakabaka ny kintana ary ho voahozongozona ireo herin'ny habakabaka.
41N	13	26	0,00000	Amin'izay ny Zanak'olona dia ho hita voahodidin-drahona, sady tamy omban-kery lehibe sy ombam-boninahitra;
41N	13	27	0,00000	ary dia haniraka ny anjeliny Izy ka hanangona ny olom-boafidiny avy any amin'ny vazantany efatra, manomboka amin'ny faravodilanitra ankilany ka miafara amin'ny faravodilanitra andaniny.
41N	13	28	0,00000	Raiso ho anatra ity fanoharana avy amin'ny aviavy ity: Raha vao manaroka ny rantsany ka mandravina, dia fantatrareo fa efa akaiky izay ny fahavaratra.
41N	13	29	0,00000	Toy izany koa, raha vao hitanareo tonga izany rehetra izany, dia fantaro fa efa akaiky ny Zanak'olona ary mby eo am-baravarana.
41N	13	30	0,00000	Lazaiko marina aminareo fa mbola tsy ho tapitra akory ity taranaka ity, dia ho tonga izany rehetra izany.
41N	13	31	0,00000	Ho levona ny tany amana habakabaka, fa ny teniko tsy mba ho levona.
41N	13	32	0,00000	Fa ny amin'izay andro sy ora hahatongavan'izany, dia tsy misy mahalala na ny anjely any an-danitra na ny Zanak'olona, fa Izy Ray ihany.
41N	13	33	0,00000	Mitandrema sy miareta tory ary mivavaha fa tsy fantatrareo izay hahatongavan'izany fotoanandro izany.
41N	13	34	0,00000	Ho tahaka ny amin'ity lehilahy handeha any an-tany hafa izany: nandao ny tranony ralehilahy ary nizara fahefana tamin'ireo mpiasany ka samy notolorany ny raharahany avy, dia nanafatrafatra ny mpiandry vavahady hiambina.
41N	13	35	0,00000	Koa miambena ary fa tsy fantatrareo ny fotoana hiavian'ny tompon-trano, na ho hariva, na ho mamatonalina, na ho maneno akoho, na ho maraina.
41N	13	36	0,00000	Tandremo sao tonga tampoka izy ka hitany matory ianareo.
41N	13	37	0,00000	Ary izao lazaiko aminareo izao, dia lazaiko amin'ny olona rehetra koa: Miambena! >
41N	14	1	0,00000	Indroa andro sisa tsy hahatongavan'ny fankalazana ny Paska sy ny azima, dia nitady izay hisamborana an'i Jesoa am-pitaka ny lohandoha-mpisorona sy ny mpahay lalana hamonoany Azy.
41N	14	2	0,00000	Nefa hoy ry zareo: Aoka tsy ho amin'ny andro fankalazana, fandrao hitabataba ny vahoaka.
41N	14	3	0,00000	Tany Betania i Jesoa tamin'izay ary tao an-tranon'i Simona mpivarotra bakoly. Raha mbola teo am-pisakafoana i Jesoa, dia tonga ity vehivavy anankiray nitondra tavoahangy alabasitra feno ilomanitra sarobidy atao hoe narda. Dia novakin-dravehivavy ny tavoahangy ka naidiny tamin'ny lohan'i Jesoa ny ilomanitra.
41N	14	4	0,00000	Ary nisy sasany tezitra ka nifampilaza hoe: Nahoana no dia lanina foana tahaka izao ity ilomanitra?
41N	14	5	0,00000	Azo namidy denary telonjato mahery iny ka omena ny mahantra ny vidiny! Dia nolevileven-dry zareo ravehivavy.
41N	14	6	0,00000	Fa hoy i Jesoa: Avelao izy! Nahoana no anaovanareo izay mampalahelo azy? Asa soa iny nataony tamiko iny.
41N	14	7	0,00000	Ny mahantra moa misy eto aminareo mandrakariva, ka azonareo asiana soa amin'izay fotoana tianareo; fa Izaho kosa tsy mba eto aminareo mandrakariva.
41N	14	8	0,00000	Nanao izay azony natao izy nanosotra ilomanitra ny tenako dieny mialoha mba hamboarany Ahy halevina.
41N	14	9	0,00000	Lazaiko marina aminareo fa na aiza na aiza eran'izao tontolo izao hanambarana ny Vaovao Mahafaly, dia holazaina koa izao nataon'ity vehivavy ity izao mba ho fahatsiarovana azy.
41N	14	10	0,00000	Fa i Jodasy Iskariota, anankiray tamin'ny 12 lahy, dia nankany amin'ny lohandoha-mpisorona mba hanolotra an'i Jesoa hovonoina.
41N	14	11	0,00000	Faly ry zareo nandre izany, ka nanaiky hanome vola an'i Jodasy; ary dia notadiavin'i Jodasy izay fotoana mety hanolorany an'i Jesoa.
41N	14	12	0,00000	Tamin'ny andro voalohany natao hihinanana ny azima, izay andro famonoana ny zanak'ondry ho an'ny sakafo Paska, dia hoy ny mpianany tamin'i Jesoa: Aiza no tianao hanomananay ho Anao ny sakafo Paska?
41N	14	13	0,00000	Dia naniraka roa lahy tamin'ny mpianany i Jesoa ka nanao taminy hoe: Mandehana mankany an-tanana, fa hisy lehilahy mitondra siny feno rano hifanena aminareo, dia iny arahina;
41N	14	14	0,00000	ary ilazao ny tompon'izay trano hidirany hoe: Izao no tenin'ny Mpampianatra: aiza, hono, izay efitrano hiarahako mihinana ny sakafo Paska amin'ny mpianatro?
41N	14	15	0,00000	Dia hotoroany efitrano ambony rihana ianareo, efitrano malalaka sy ary fomba sady voavoatra tsara; ka ao ny sakafontsika no omany.
41N	14	16	0,00000	Dia nandeha izy roa lahy ka tonga tany an-tanana, ary nahita ny toe-javatra araka izay voalazan'i Jesoa taminy sy nanomana ny sakafo Paska.
41N	14	17	0,00000	Nony hariva ny andro, dia tonga i Jesoa mbamin'ny 12 lahy.
41N	14	18	0,00000	Dia nipetraka hihinana izy rehetra, ka iny teo am-pisakafoana iny dia hoy i Jesoa: Lazaiko marina aminareo fa hanolotra Ahy ny anankiray aminareo; dia ilay miara-mihinana amiko.
41N	14	19	0,00000	Nalahelo ny mpianatra ka nanomboka niteny tsirairay tamin'i Jesoa hoe: Tsy izaho manko izany!
41N	14	20	0,00000	Fa hoy i Jesoa taminy: Ny anankiray aminareo 12 lahy, ilay miara-manatsoboka mofo amiko ao anaty lovia, no izy!
41N	14	21	0,00000	Ny Zanak'olona dia efa akaikin'ny ho faty, araka ny voalazan'ny Soratra Masina momba Azy; mampalahelo anefa ilay olona hanolotra ny Zanak'olona! Tsara raha tsy ary izany olona izany.
41N	14	22	0,00000	Raha mbola teo am-pisakafoana iny i Jesoa mbamin'ny mpianany, dia nandray mofo i Jesoa; ary nisaorany an'Andriamanitra izany, dia notapatapahiny sy nomeny ny mpianany ka nataony hoe: - Raiso fa ny tenako ity!
41N	14	23	0,00000	Avy eo nandray kalisy i Jesoa, ary nisaorany an'Andriamanitra izany ka nomeny ny mpianany sy nisotroan'izy rehetra;
41N	14	24	0,00000	dia hoy i Jesoa tamin'ny mpianany: - Ny rako ity, dia ilay ra anorenan'Andriamanitra ny fanekempihavanany sady alatsaka ho an'ny besinimaro.
41N	14	25	0,00000	Lazaiko marina aminareo fa tsy hisotro divay intsony Aho mandra-pahatongan'ilay andro hisotroako ny divay vaovao any amin'ny Fanjakan'Andriamanitra.
41N	14	26	0,00000	Ary rehefa avy nihira ny salamo fiderana i Jesoa mbamin'ny mpianany, dia lasa nankany amin'ny tendrombohitra Analanoliva.
41N	14	27	0,00000	Ary hoy i Jesoa tamin'ny mpianany: - Handao Ahy avokoa ianareo rehetra, satria izao no voalazan'ny Soratra Masina; 'Hasiako ny mpiandry, dia hiparitaka ny ondry.'
41N	14	28	0,00000	Kanefa rehefa tafatsangana velona Aho, dia hialoha anareo any Galilea.
41N	14	29	0,00000	Fa novalian'i Petera hoe: - Na dia handao Anao avokoa aza ny olona rehetra, izaho kosa tsy mba handao Anao.
41N	14	30	0,00000	Ary hoy i Jesoa taminy: - Lazaiko marina aminao fa anio dia anio ihany, raha mbola tsy maneno indroa akory ny akoho, dia handa Ahy intelo ianao.
41N	14	31	0,00000	Fa vao mainka koa nanamafy ny teniny i Petera nanao hoe: - Na dia hovonoina miaraka aminao aza aho, dia tsy handa Anao. Ary dia samy nilaza toy izany avokoa ny mpianany rehetra.
41N	14	32	0,00000	Dia tonga tany amin'ny saha atao hoe: Getsemane i Jesoa mbamin'ireo mpianany, ka hoy i Jesoa taminy: -Mipetraha eto ianareo mandra-pivavako!
41N	14	33	0,00000	Fa nentin'i Jesoa niaraka taminy kosa ry i Petera sy i Johany ary i Jakoba. Dia nanomboka nihoron-koditra sy feno tebiteby fatratra i Jesoa
41N	14	34	0,00000	ka niteny tamin'izy telo lahy hoe: - Ory dia ory ny fanahiko, ka hila hahafaty Ahy. Mijanona eto ianareo ary miareta tory.
41N	14	35	0,00000	Dia nandroso kely i Jesoa ary niankohoka nitehi-tany, ka nivavaka mba hialan'izany ora fijaliana izany aminy raha azo atao;
41N	14	36	0,00000	ary hoy Izy: -Raiko o, vitanao ny zavatra rehetra; esory lavitra ahy izao fijaliana izao, kanefa tsy hoe izay sitrapoko, fa izay sitraponao!
41N	14	37	0,00000	Dia niverina nankeo amin'izy telo lahy i Jesoa ary nahita azy natory; ka hoy Izy tamin'i Petera: - Matory ve ianao, ry Simona? Tsy nahari-tory adiny iray akory ve ianao?
41N	14	38	0,00000	Miareta tory ianareo ary mivavaha mba tsy ho azon'ny fakampanahy. Marisika ihany ny fanahin'ny olona fa ny nofo no malemy.
41N	14	39	0,00000	Dia nihataka indray i Jesoa ary namerina ny vavaka nataony teo.
41N	14	40	0,00000	Nony niverina nankeo amin'izy telo lahy Izy, dia mbola nahita azy natory, fa efa navesatra ny masony ka tsy hitany izay havaly an'i Jesoa.
41N	14	41	0,00000	Ary niverina fanintelony teo amin'izy telo lahy Izy dia nanao taminy hoe: Mbola matory sy miala sasatra ihany ve ianareo? Ampy izay! Tonga ny fotoanandro: indro efa hatolotra eo am-pelatanan'ny mpanota ny Zanak'olona!
41N	14	42	0,00000	Mitsangana, andao isika handeha! Indro efa akaiky ilay hanolotra Ahy!
41N	14	43	0,00000	Ary niaraka tamin'izay, raha mbola miteny eo i Jesoa, dia tonga i Jodasy, anankiray amin'ny 12 lahy; ary andian'olona nirongo sabatra sy kibay, irak'ireo lohandoha-mpisorona sy mpahay lalana ary loholona, no tafaraka taminy.
41N	14	44	0,00000	Ilay hanolotra an'i Jesoa dia efa nanome famantarana an-dry zareo hoe: Izay horohako no Izy ka sambory, dia ento ka ambeno tsara.
41N	14	45	0,00000	Vao tonga i Jodasy, dia nanatona an'i Jesoa avy hatrany ka nanao taminy hoe: Mpampianatra o! Dia nanoroka Azy i Jodasy.
41N	14	46	0,00000	Nohazonin'ireo iraka tamin'izay i Jesoa ary nosamboriny.
41N	14	47	0,00000	Nanatsoaka sabatra kosa ny anankiray tamin'ny olona teo anilan'i Jesoa, dia namely an'ilay mpanompon'ny mpisorombe, ka nahafaka ny sofiny.
41N	14	48	0,00000	Fa hoy i Jesoa tamin'ireo iraka: Toy ny hisambotra jiolahy izato fiavinareo mirongo sabatra sy kibay hisambotra Ahy!
41N	14	49	0,00000	Teo aminareo isan'andro aho ary nampianatra tao an-kianjan'ny tempoly, kanefa tsy nosamborinareo. Eny ary, fa dia aoka ho tanteraka ny Soratra Masina!
41N	14	50	0,00000	Dia nandao an'i Jesoa ny mpianatra rehetra ka nandositra.
41N	14	51	0,00000	Ary nisy zatovolahy iray nanaraka an'i Jesoa, tsy nanana afa-tsy akanjo manolo-koditra. Nosamborin'ny olona koa izy;
41N	14	52	0,00000	fa nafoin'ilay zatovo ny akanjony ka lasa izy nandositra niboridana.
41N	14	53	0,00000	Nentina tao an-tranon'ny mpisorombe i Jesoa. Tonga tao avokoa ireo lohandoha-mpisorona sy loholona ary mpahay lalana.
41N	14	54	0,00000	Fa i Petera kosa nanaraka an'i Jesoa teny lavidavitra teny mandra-pahatonga tao an-tokotanin'ny tranon'ny mpisorombe, dia niara-nipetraka tamin'ireo mpiandry raharaha ka namindro teo anilan'ny afo.
41N	14	55	0,00000	Nokarohin'ireo lohandoha-mpisorona sy ireo rehetra anisan'ny Fitsarana ambony teo amin'ny Jiosy izay mety hiampangana an'i Jesoa hanamelohana Azy ho faty, saingy tsy nahita ry zareo.
41N	14	56	0,00000	Eny, maro ireo niampanga lainga an'i Jesoa, nefa tsy nifanaraka ny fiampangana nataony.
41N	14	57	0,00000	Dia nisy nitsangana niampanga lainga an'i Jesoa toy izao:
41N	14	58	0,00000	Renay ilay io nanao hoe: Horavako ity tempoly nataon-tanan'olombelona ity, ary ao anatin'ny telo andro, dia hanorina hafa tsy nataon-tanan'olombelona Aho.
41N	14	59	0,00000	Fa tsy nifanaraka akory ny filazan'ireo mpiampanga na dia tamin'izany aza.
41N	14	60	0,00000	Dia nitsangana nankeo afovoan'ny mpivory ny mpisorombe ary nanontany an'i Jesoa hoe: Tsy mamaly akory ve Ianao? Inona no iampangan'ireo Anao?
41N	14	61	0,00000	Fa nangina i Jesoa ary tsy namaly akory. Dia nanontany Azy indray ny mpisorombe nanao hoe: Ianao ve no Kristy, Zanak'ilay Andriamanitra ankalazaintsika lalandava?
41N	14	62	0,00000	Ka novalian'i Jesoa hoe: Izaho no Izy, ary ho hitanareo ny Zanak'olona mipetraka eo ankavanan'ilay Andriamanitra mahery ary koa tamy eo amin'ny rahon'ny habakabaka.
41N	14	63	0,00000	Tamin'izay ny mpisorombe dia nandriatra ny fitafiany sady niteny hoe: Inona indray no ilantsika vavolombelona hiampanga?
41N	14	64	0,00000	Renareo teo ny fanevatevany an'Andriamanitra, ka ahoana ianareo amin'izany? Dia samy nanameloka an'i Jesoa izy rehetra ka nilaza fa mendrika Azy ny ho faty.
41N	14	65	0,00000	Tamin'ny olona teo dia nisy sasany nandrora an'i Jesoa, nanarona ny tavany, namely totohondry Azy sady nanao taminy hoe: Vinanio hoe! Dia nalain'ny mpiandry raharaha i Jesoa ary nasian'ireo tahamaina.
41N	14	66	0,00000	Raha mbola tao ambany tao an-tokotany i Petera, dia avy ny anankiray tamin'ireo vehivavy mpiasan'ny mpisorombe.
41N	14	67	0,00000	Nahita an'i Petera namindro teo ravehivavy, dia nijery azy tsara ka nanao hoe: Ianao koa niaraka tamin'ilay Jesoa avy any Nazareta iny?
41N	14	68	0,00000	Fa nanda i Petera ka nanao hoe: Tsy fantatro sady tsy azoko izay lazainao. Dia nivoaka ny tokotany izy, ary nisy akoho naneno.
41N	14	69	0,00000	Fa nahatazana an'i Petera ilay vehivavy mpiasa, ka nilazany indray ny olona teo hoe: Anisan'ireny koa io rangahy io!
41N	14	70	0,00000	Fa mbola nanda indray i Petera. Nony afaka kelikely, dia hoy indray ny olona teo amin'i Petera: Tena anisan'ireny tokoa ianao sady Galileanina rahateo.
41N	14	71	0,00000	Fa niozona sy nianiana i Petera ka nanao hoe: Tsy fantatro izany Lehilahy lazainareo izany.
41N	14	72	0,00000	Ary niaraka tamin'izay dia nisy akoho naneno fanindroany; ka tsaroan'i Petera ilay tenin'i Jesoa fony Izy nilaza taminy hoe: Raha mbola tsy maneno indroa akory ny akoho, dia handa Ahy intelo ianao. Dia nigogogogo nitomany i Petera. >
41N	15	1	0,00000	Raha vao maraina ny andro, dia nivory hanapa-kevitra ny lohandoha-mpisorona niaraka tamin'ny loholona sy ny mpahay lalana, izany hoe ny Fitsarana ambony manontolo; dia nampamatotra an'i Jesoa ry zareo sy nitondra Azy ary nanolotra Azy an'i Pilato.
41N	15	2	0,00000	Dia nanontany an'i Jesoa i Pilato hoe: Ianao ve no Mpanjakan'ny Jiosy? Fa novalian'i Jesoa hoe: Anao izany teny izany!
41N	15	3	0,00000	Ary nisy zavatra maro niampangan'ireo lohandoha-mpisorona Azy;
41N	15	4	0,00000	ka nanontany Azy indray i Pilato nanao hoe: Tsy mamaly akory ve Ianao? He ireto zavatra maro iampangany Anao!
41N	15	5	0,00000	Fa tsy namaly na inona na inona intsony i Jesoa, ka gaga i Pilato.
41N	15	6	0,00000	Isaky ny fankalazana ny Paska dia fomban'i Pilato ny mandefa mpigadra anankiray, izay angatahin'ny olona.
41N	15	7	0,00000	Ary nisy lehilahy atao hoe Barabasy, niara-nigadra tamin'ireo mpikomy nahafaty olona tamin'ny fikomiana nataony.
41N	15	8	0,00000	Dia niakatra ny vahoaka, nangataka an'i Pilato hanao araka ny fanaony aminy.
41N	15	9	0,00000	Fa novalian'i Pilato hoe: Tianareo ve raha ny Mpanjakan'ny Jiosy no alefako ho anareo?
41N	15	10	0,00000	Fantatr'i Pilato manko fa fialonana no nanoloran'ireo lohandoha-mpisorona an'i Jesoa,
41N	15	11	0,00000	kanefa nampirisihin'ireo lohandoha-mpisorona ny vahoaka hangataka ny handefasana an'i Barabasy toy izay i Jesoa.
41N	15	12	0,00000	Ary dia niteny tamin'ny vahoaka indray i Pilato nanao hoe: Inona ary no tianareo hataoko an'Ilay antsoinareo hoe Mpanjakan'ny Jiosy?
41N	15	13	0,00000	Fa hoy indray ny antsoantson'ny vahoaka hoe: Homboy amin'ny hazofijaliana ilay iny!
41N	15	14	0,00000	Dia hoy i Pilato tamin'ny vahoaka: Fa inona ary no ratsy nataony? Fa vao mainka koa niantsoantso mafy ny vahoaka nanao hoe: Homboy amin'ny hazofijaliana ilay iny!
41N	15	15	0,00000	Te hanome fahafaham-po ny vahoaka i Pilato, ka dia i Barabasy no nalefany ho azy; fa i Jesoa kosa nasainy nokapohina sy natolony hohomboana amin'ny hazofijaliana.
41N	15	16	0,00000	Nentin'ireo miaramila teo an-tokotany i Jesoa, izany hoe tao amin'ny lapan'ny governora, ary nantsoiny hankeo ny miaramila tarika iray manontolo.
41N	15	17	0,00000	Dia nampitafin-dry zareo lamba jaky Izy ary nasiany fehiloha tsilo norandranina ny lohany,
41N	15	18	0,00000	dia noarahabainy Izy hoe: Arahaba, ry Mpanjakan'ny Jiosy!
41N	15	19	0,00000	Ary nokapohiny tamin'ny volotara ny lohany sady nororany Izy, dia nandohalihany sy niankohofany teo anatrehany.
41N	15	20	0,00000	Rehefa avy nanao Azy toy izany ry zareo, dia nesoriny ilay lamba jaky teny aminy ary nampanaoviny Azy indray ny akanjony; dia nentiny nivoaka ny lapa Izy hohomboana amin'ny hazofijaliana.
41N	15	21	0,00000	Sendra nandalo avy any an-tsaha ity olona atao hoe Simona, lehilahy sireneanina, rain-dry i Aleksandra sy i Rofosy, ka noteren'ireo miaramila hitondra ny hazofijalian'i Jesoa.
41N	15	22	0,00000	Tao amin'ny toerana atao hoe Golgota, izay midika hoe toerana sahala amin'ny karandoha, no nitondrany an'i Jesoa.
41N	15	23	0,00000	Nomeny divay mifangaro miora i Jesoa fa tsy nety nisotro.
41N	15	24	0,00000	Dia nohomboany tamin'ny hazofijaliana Izy; ary nifampizarany ny fitafiany, ka nanaovany loka hahitana izay anjaran'ny tsirairay.
41N	15	25	0,00000	Tamin'ny sivy maraina no nanomboana an'i Jesoa tamin'ny hazofijaliana.
41N	15	26	0,00000	Ary ny soratra napetraka hilaza ny nanamelohana Azy dia ny hoe: Mpanjakan'ny Jiosy.
41N	15	27	0,00000	Nisy jiolahy roa nohomboana tamin'ny hazofijaliana niaraka tamin'i Jesoa, ka ny anankiray teo ankavanany ary ny anankiray teo ankaviany. [
41N	15	28	0,00000	Koa tanteraka ny Soratra Masina manao hoe: Natao ho isan'ny mpanao ratsy Izy.]
41N	15	29	0,00000	Dia nanevateva an'i Jesoa ny mpandalo sady nanifikifi-doha ka nanao hoe: Sakoizay, ry Ilay hoe mandrava ny tempolin'Andriamanitra ary manangana azy ao anatin'ny telo andro!
41N	15	30	0,00000	Vonjeo ny tenanao, ka midina avy eo amin'ny hazofijaliana!
41N	15	31	0,00000	Naneso Azy toy izany koa ireo lohandoha-mpisorona mbamin'ny mpahay lalana ka nifampilaza hoe: Namonjy olon-kafa Izy, fa ny tenany tsy hainy vonjena!
41N	15	32	0,00000	Aoka ilay Mesia, Mpanjakan'i Israely, hidina avy eo amin'ny hazofijaliana ankehitriny, mba ho hitantsika ka hinoantsika! Dia naneso an'i Jesoa koa ireo niara-nohomboana taminy.
41N	15	33	0,00000	Tamin'ny mitataovovonana, dia rakotra haizina ny faritany manontolo, ka naharitra hatramin'ny telo tolakandro izany.
41N	15	34	0,00000	Ary tamin'ny telo tolakandro i Jesoa dia niantso tamin'ny feo mahery nanao hoe: Eloy, Eloy, lema sabaktany? (izany hoe raha adika: Andriamanitro o, Andriamanitro o, nahoana no dia nilaozanao Aho?)
41N	15	35	0,00000	Ny sasany tamin'ireo olona nijanona teo, raha nandre izany, dia niteny hoe: Indro fa niantso an'i Elia ny anao!
41N	15	36	0,00000	Tamin'izay dia nisy olona anankiray nihazakazaka nanatsoboka spaonjy tao anaty vinaingitra; dia notohiziny volotara ilay spaonjy ka natohony an'i Jesoa mba hotsentsefiny, sady hoy izy: Avelao hoe hojerentsika raha ho avy hampidina Azy tokoa i Elia!
41N	15	37	0,00000	Fa i Jesoa kosa niantso tamin'ny feo mahery, dia niala aina.
41N	15	38	0,00000	Ary nitriatra nizara roa hatrany ambony ka hatrany ambany ny efitra lamba tao amin'ny Toeramasina.
41N	15	39	0,00000	Fa ilay kapiteny nijoro tandrifin'i Jesoa, raha nahita Azy niala aina toy izany, dia loa-bolana hoe: Tena Zanak'Andriamanitra tokoa io Lehilahy io!
41N	15	40	0,00000	Nisy vehivavy maromaro koa nitazana avy eny lavidavitra teny ka anisan'ireo i Maria avy any Magdala, sy i Salome ary i Maria renin-dry i Jakoba kely sy i Joseta mirahalahy.
41N	15	41	0,00000	Niaraka tamin'i Jesoa tany Galilea ireo vehivavy ireo, nanampy Azy tamin'izay nilainy; ary nisy vehivavy maro hafa koa izay niara-niakatra tamin'i Jesoa tany Jerosalema.
41N	15	42	0,00000	Efa hariva ny andro no tonga i Josefa avy any amin'ny tanana atao hoe Harimatia. Lehilahy manan-kaja tao amin'ny Fitsarana ambony izy sady fatra-piandry ny Fanjakan'Andriamanitra. Andro fiomanana tamin'io, izany hoe andro mialoha ny sabata; koa lasa i Josefa niditra tamim-pahasahiana tao an-tranon'i Pilato ary nangataka ny vatan'i Jesoa.
41N	15	43	0,00000	????
41N	15	44	0,00000	Fa gaga i Pilato raha hoe maty sahady i Jesoa, ka dia nampiantso ny kapiteny ary nanontany azy raha efa ela no nahafatesany.
41N	15	45	0,00000	Nony reny ny filazan'ilay kapiteny, dia navelany homena an'i Josefa ny faty.
41N	15	46	0,00000	Dia nividy lamba sarobidy i Josefa, ary nampidininy avy teo amin'ny hazofijaliana ny vatan'i Jesoa ka nofonosiny lamba sarobidy ary napetrany tao amin'ny fasana nolavahana tamin'ny vatolampy; dia nanakodiavany vato teo amin'ny vavafasana.
41N	15	47	0,00000	Ary nataon'i Maria avy any Magdala sy i Maria renin'i Joseta tsara jery ny toerana nametrahan'i Josefa an'i Jesoa. >
41N	16	1	0,00000	Rehefa tapitra ny andro sabata, dia lasa i Maria ilay avy any Magdala sy i Salome ary i Maria renin'i Joseta nividy zava-manitra, fa nikasa handeha hanosotra an'i Jesoa.
41N	16	2	0,00000	Ka ny andro alahady vao maraina be, raha iny niposaka iny ny masoandro, dia nankany amin'ny fasana izy telo vavy
41N	16	3	0,00000	ary nifampilaza hoe: Iza no hasaintsika hanakodia ny vato avy eo amin'ny vavafasana?
41N	16	4	0,00000	Kanjo nony nitraka izy telo vavy, dia tazany ny vato satria goavambe ary hitany efa voakodia.
41N	16	5	0,00000	Dia niditra tao am-pasana izy telo vavy ka raiki-tahotra nahita tovolahy niakanjo fotsy nipetraka teo ankavanam-pasana.
41N	16	6	0,00000	Fa hoy ilay tovolahy taminy: Aoka izay ny tahotra. Mitady an'i Jesoa avy any Nazareta, Ilay nohomboana tamin'ny hazofijaliana, ianareo; efa nitsangana velona Izy ka tsy eto intsony. Jereo fa teo ny toerana nametrahana Azy.
41N	16	7	0,00000	Fa mandehana lazao amin'ny mpianany sy amin'i Petera hoe: Mialoha lalana anareo any Galilea, hono, Izy; any no hahitanareo Azy, araka ny voalazany taminareo.
41N	16	8	0,00000	Dia nivoaka ny fasana izy telo vavy, ka lasa nandositra niala teo fa tora-kovitra sady talanjona; nefa tsy nilaza na inona na inona tamin'olona, satria natahotra.
41N	16	9	0,00000	[Rehefa nitsangana velona i Jesoa ny alahady vao maraina be, dia tamin'i Maria avy any Magdala, ilay nandroahany demony fito, no nisehoany voalohany.
41N	16	10	0,00000	Io indray lasa nitantara tamin'ireo mpomba an'i Jesoa, izay mbola nisaona sy nitomany.
41N	16	11	0,00000	Ireo anefa, nony nandre ny voalazan-dravehivavy fa hoe velona i Jesoa ary hitany, dia tsy nino.
41N	16	12	0,00000	Taorian'izany, dia roa lahy tamin'ireo mpianatra no nisehoan'i Jesoa tamin'ny fomba hafa indray, raha ilay nandeha nankany ambanivohitra iny izy roa lahy.
41N	16	13	0,00000	Ireo koa niverin-dalana nitantara tamin'ny namany; fa na dia ireo aza tsy ninoany koa.
41N	16	14	0,00000	Ary farany dia izy 11 lahy teo am-pisakafoana no nisehoan'i Jesoa, ka nomeny tsiny noho izy malain-kino sy mafy fo satria tsy nety nino ireo nahita Azy efa tafatsangana velona.
41N	16	15	0,00000	Dia hoy koa i Jesoa taminy: Mandehana eran'izao tontolo izao, torio amin'ny olombelona rehetra ny Vaovao Mahafaly.
41N	16	16	0,00000	Izay hino ka hatao batisa, dia ho voavonjy; fa izay tsy hino, dia hohelohina.
41N	16	17	0,00000	Ary ireto no famantarana homba izay mino: handroaka demony amin'ny anarako izy; hiteny amin'ny fiteny vaovao;
41N	16	18	0,00000	handray menarana sy hisotro poizina mahafaty, nefa tsy haninon-tsy haninona; ary hametra-tanana amin'ny marary, dia ho sitrana ireny.
41N	16	19	0,00000	Ary i Jesoa Tompo, rehefa avy niteny tamin'ny 11 lahy toy izany, dia nakarina any an-danitra ary mipetraka eo ankavanan'Andriamanitra.
41N	16	20	0,00000	Ireo mpianany kosa lasa nitory ny Vaovao Mahafaly hatraiza haraiza; ary ny Tompo dia niara-niasa taminy sy nanome hery ny teny notoriny tamin'ny alalan'ny famantarana nampombany azy.] >
42N	1	1	0,0000	Any ianao ry Teofily hajaina, Olona maro no efa nilofo nirakitra an-tsoratra ny tantaran'ireo zavatra notanterahin'Andriamanitra teto anivontsika.
42N	1	2	0,0000	Ny nanovozan'ireo mpanoratra dia ny vavolombelona nahita maso hatrany am-boalohany sady niandraikitra ny fitoriana ny tenin'Andriamanitra ka nampita izany tamintsika.
42N	1	3	0,0000	Izaho koa mba namotopototra ny zavatra rehetra hatrany am-piandohana, ka sitrako ny manoratra ireny ho anao rehefa nalahatro tsara.
42N	1	4	0,0000	Enga anie izany hahalalanao fa azo antoka ny fampianarana noraisinao!
42N	1	5	0,0000	Tamin'ny andron'i Heroda mpanjakan'i Jodea, dia nisy mpisorona natao hoe Zakaria, isan'ny antoko-mpisoron'i Abia. Taranak'i Aharona mpisorombe ny vadiny ary i Elizabeta no anarany.
42N	1	6	0,0000	Olo-marina teo anatrehan'Andriamanitra izy mivady ary nanaraka ny didy amam-pitsipiky ny Tompo an-tsakany sy an-davany.
42N	1	7	0,0000	Tsy nanan-janaka anefa izy roa satria momba i Elizabeta sady efa samy zokiolona izy mivady.
42N	1	8	0,0000	Indray andro dia nanao fisoronana teo anatrehan'Andriamanitra tao an-tempoly i Zakaria, satria tonga ny anjaran'ny antokony.
42N	1	9	0,0000	Naroso ny antsapaka araka ny fanaon'ny mpisorona ka izy no voatendry handoro ny ditin-kazo manitra ao amin'ny Toeramasin'ny Tompo.
42N	1	10	0,0000	Nivavaka teo ivelany kosa ny vahoaka rehetra nandritra ny fotoana nandoroana ny ditin-kazo manitra.
42N	1	11	0,0000	Tamin'izay dia nisy anjelin'ny Tompo niseho tamin'i Zakaria sady nijoro teo an-kavanan'ny alitara fandoroana ny ditin-kazo manitra.
42N	1	12	0,0000	Taitra mafy ka raiki-tahotra i Zakaria nony nahita azy.
42N	1	13	0,0000	Fa hoy ilay anjely taminy: Aoka izay ny tahotra, ry Zakaria, fa efa nohenoin'Andriamanitra ny vavakao: Hiteraka zazalahy aminao i Elizabeta vadinao. I Johany no hataonao anarany.
42N	1	14	0,0000	Ho faly sy ravo ianao ary ny besinimaro koa ho faly amin'ny hahaterahany!
42N	1	15	0,0000	Eny, ho lehibe eo anatrehan'ny Tompo izy, ary hifady divay sy zava-pisotro hafa mahamamo, sady ho feno ny Fanahy Masina hatrany an-kibon-dreniny.
42N	1	16	0,0000	Maro amin'ny Israelita no hampodiny amin'ny Tompo Andriamanitra.
42N	1	17	0,0000	Homban'ny fanahy aman-kerin'i Elia mpaminany izy ka hialoha ny Tompo, mba hampifandray am-po ny ray aman-dreny sy zanaka sady hamerin-doha ny maditra ho olo-marina feno fahendrena, ary dia hanomana vahoaka vonona handray ny Tompo.
42N	1	18	0,0000	Fa hoy i Zakaria tamin'ny anjely: Fomba ahoana no hahazoako antoka an'izany? Izaho ity efa antitra ary ny vadiko efa zokiolona ihany koa.
42N	1	19	0,0000	Dia novalian'ny anjely hoe: Izaho no Gabriela, ilay mijoro eo anatrehan'Andriamanitra mba hanompo Azy; nirahiny aho hiteny aminao sy hanambara aminao izany hafatra mahafaly izany.
42N	1	20	0,0000	Noho ianao tsy nino ny teniko izay tsy maintsy ho tanteraka amin'ny fotoana voatendry dia ho moana ianao ka tsy afa-miteny mandra-pahatongan'izany.
42N	1	21	0,0000	Niandry dia niandry an'i Zakaria ny vahoaka mpiangona ary gaga satria naharitra ela loatra tao amin'ny Toeramasina ity mpisorona.
42N	1	22	0,0000	Nony injay anefa niala tao izy, dia tsy afa-niteny tamin'ny olona; hany ka takatr'ireo mpiangona fa nisy fahitana niseho taminy tao amin'ny Toeramasina. Baiko tanana no nataon'i Zakaria tamin'ny olona ary dia nitohy ny naha moana azy.
42N	1	23	0,0000	Rehefa tapitra ny fotoana anjara fanompoany, dia lasa nandeha nody i Zakaria.
42N	1	24	0,0000	Nitoe-jaza i Elizabeta vadiny taty aoriana kely ary tsy nisehoseho nandritra ny dimy volana. Hoy ny eritreriny hoe:
42N	1	25	0,0000	Nataon'ny Tompo tamiko izao, fa ankehitriny dia sitrany tokoa ny hahafa-tondromaso ahy eo amin'ny tany ama-monina.
42N	1	26	0,0000	Rehefa bevohoka enim-bolana i Elizabeta, dia nirahin'Andriamanitra ny anjely Gabriela ho any amin'ny tanana anankiray any Galilea atao hoe Nazareta,
42N	1	27	0,0000	hankao amin'ny tovovavy fofombadin'ny lehilahy atao hoe Josefa. Io Josefa io dia taranak'i Davida mpanjaka; ary i Maria no anaran'ilay tovovavy.
42N	1	28	0,0000	Niditra tao an-tranon'i Maria ilay anjely ka nanao taminy hoe: Mifalia, ry nohasoavin'ny Tompo! Momba anao hatrany Izy!
42N	1	29	0,0000	Taitra tokoa i Maria noho izany teny izany, ka nieritreritra izay mety ho hevitr'ilay fiarahabana.
42N	1	30	0,0000	Ary hoy ny anjely taminy: Aoka izay ny tahotra, ry Maria, fa efa nahazo tombon-tsoa tamin'Andriamanitra ianao!
42N	1	31	0,0000	Hitoe-jaza ianao, ho tera-dahy, ary i Jesoa no hataonao anarany.
42N	1	32	0,0000	Ho lehibe Izy sady hantsoina hoe Zanaky ny Avo indrindra. Ny Tompo Andriamanitra hahatonga Azy ho mpanjaka handimby an'i Davida razambeny;
42N	1	33	0,0000	dia hanjaka mandrakizay amin'ny vahoaka Israely Izy ary tsy hanam-pahataperana ny Fanjakany.
42N	1	34	0,0000	Fa hoy i Maria tamin'ny anjely: Hanao ahoana ary no hahatanterahan'izany, fa izaho manko virijiny?
42N	1	35	0,0000	Dia novalian'ny anjely hoe: Ho tonga eo aminao ny Fanahy Masina, ka ny herin'ny Avo indrindra hanarona anao. Noho izany ilay Masina haterakao dia hantsoina hoe Zanak'Andriamanitra.
42N	1	36	0,0000	Ary indro i Elizabeta havanao efa mitoe-jaza koa, na iny izy antitra iny aza, ary efa bevohoka enim-bolana izao ilay natao hoe momba.
42N	1	37	0,0000	Fa tsy misy zavatra tsy ho vitan'Andriamanitra!
42N	1	38	0,0000	Tamin'izay dia hoy i Maria: Inty aho mpanompovavin'ny Tompo, aoka anie ho tonga amiko araka ny teninao! Dia nandao azy ilay anjely.
42N	1	39	0,0000	Niainga i Maria tamin'izany andro izany, ka nandeha faingana ho any amin'ny tanana anankiray anatin'ny faritra be havoana any Joda,
42N	1	40	0,0000	ary namantana tao an-tranon'i Zakaria ka niarahaba an'i Elizabeta.
42N	1	41	0,0000	Vantany vao henon'i Elizabeta niarahaba azy i Maria, dia injao nibita-karavoana ilay zaza tao an-kibon'i Elizabeta; ary feno ny Fanahy Masina i Elizabeta
42N	1	42	0,0000	ka nanandra-peo niantso mafy hoe: Nomban'Andriamanitra fitahiana amin'ny samy vehivavy ianao, ary nombany fitahiana koa Ilay haterakao!
42N	1	43	0,0000	Zinona moa aho no mba vangian'ny renin'ny Tompoko?
42N	1	44	0,0000	Fa indro vantany vao henoko niarahaba ahy ianao, dia nibitaky ny haravoana tokoa ny zaza tao an-kiboko.
42N	1	45	0,0000	Ary sambatra ianao nino fa ho tanteraka izay nampilazain'ny Tompo taminao!
42N	1	46	0,0000	Ary hoy i Maria: Mankalaza ny Tompo ny fanahiko,
42N	1	47	0,0000	ary ny aiko miravo amin'Andriamanitra Mpamonjy ahy,
42N	1	48	0,0000	noho Izy nitsinjo ahy mpanompovaviny tsinontsinona! Eny, hatramin'izao dia hambaran'ny taranaka rehetra hoe sambatra aho,
42N	1	49	0,0000	fa zava-dehibe no nataon'ilay Mahery tamiko. Masina ny anarany!
42N	1	50	0,0000	Ary hamindra fo hatramin'ny taranaka mifandimby ireo manaja Azy.
42N	1	51	0,0000	Nanatanterahany asa lehibe ny sandriny mahery; ka ny mpihevi-tena ho ambony nataony mihahaka.
42N	1	52	0,0000	Ny mpanjakazaka naongany hiala tamin'ny sezafiandrianany; ny tsinontsinona kosa nasandrany.
42N	1	53	0,0000	Ny noana novokisany zava-tsoa; ny mpanankarena kosa nalefany nody maina.
42N	1	54	0,0000	Niahy ny vahoaka Israely mpanompony Andriamanitra, satria nahatsiaro ny teniny tamin'ny razantsika; dia ny hamindra fo mandrakizay amin'i Abrahama sy ny taranany.
42N	1	55	0,0000	????
42N	1	56	0,0000	Nitoetra tokony ho telo volana tao amin-dry Elizabeta i Maria vao lasa nody.
42N	1	57	0,0000	Tonga ny fotoana hahaveloman'i Elizabeta ka tera-dahy izy.
42N	1	58	0,0000	Ny mpiara-monina sy ny lafin-kavana dia samy nahare fa nanehoan'ny Tompo hatsaram-po lehibe i Elizabeta ka niara-paly taminy.
42N	1	59	0,0000	Nony afaka herinandro, dia tonga indray izy rehetra hamora ny zaza, ary ny anaran-drainy hoe Zakaria no saika hiantsoany azy.
42N	1	60	0,0000	Fa niteny ny reniny nanao hoe: Tsy izany, fa hatao hoe Johany izy!
42N	1	61	0,0000	Dia hoy ireo taminy: Kanefa ao amin'ny fianakavianao dia tsy misy mihitsy manana anarana hoe Johany!
42N	1	62	0,0000	Nanaovan-dry zareo baiko tanana ny rain'ity zaza hahalalana izay anarana tiany homena azy.
42N	1	63	0,0000	Ary nitaky fitaovana hanoratana i Zakaria ka nanoratra hoe: I Johany no anarany. Nahagaga azy rehetra izany.
42N	1	64	0,0000	Teo no ho eo ihany dia nahay niteny indray i Zakaria, ary nanezaka nidera an'Andriamanitra.
42N	1	65	0,0000	Raiki-tahotra avokoa ny mpiara-monina ka niely eran'ny faritra be havoana any Jodea ny resaka momba izany zava-nitranga rehetra izany.
42N	1	66	0,0000	Lasa eritreritra daholo ireo nandre ka velom-panontaniana hoe: Hanao ahoana re io zaza io? Ary nomba azy tokoa ny herin'ny Tompo.
42N	1	67	0,0000	Feno ny Fanahy Masina i Zakaria, rain'ny zazakely, ka nilaza faminaniana toy izao:
42N	1	68	0,0000	Hisaorana anie ny Tompo, Andriamanitr'i Israely, noho Izy namangy sy nanavotra ny vahoakany!
42N	1	69	0,0000	Mpamonjy mahery ho antsika no najorony avy amin'ny taranak'i Davida mpanompony,
42N	1	70	0,0000	araka ny efa nambarany hatramin'ny fahagola tamin'ny alalan'ireo mpaminany masina:
42N	1	71	0,0000	dia Mpamonjy hanafaka antsika amin'ny fahavalontsika sy amin'ny tanan'ireo mpankahala rehetra.
42N	1	72	0,0000	Namindra fo tamin'ny razantsika Andriamanitra sady nahatsiaro ilay fanekempihavanana masina
42N	1	73	0,0000	mbamin'ilay fianianana izay nataony tamin'i Abrahama razantsika:
42N	1	74	0,0000	dia ny hanala antsika amin'ny tanan'ny fahavalontsika, ary ny hamela antsika hanompo Azy tsy amin-tahotra,
42N	1	75	0,0000	fa amin-toetra masina sy marina eo anatrehany mandritra ny andro rehetra iainantsika.
42N	1	76	0,0000	Ary ianao kosa, anaka, dia hatao hoe mpaminanin'ny Avo indrindra, fa hialoha ny Tompo ianao mba hamboatra ny lalany;
42N	1	77	0,0000	ny vahoakany hampahalalainao ny famonjena, ka hahafantatra fa voavela ny helony.
42N	1	78	0,0000	Mangoraka sy mamindra fo ilay Andriamanitsika, koa masoandro miposaka avy any ambony no hamangy antsika
42N	1	79	0,0000	mba hanazava an'ireo mihitsoka amin'ny maizina sy amin'ny aloky ny fahafatesana, ary mba hitarika ny diantsika hizotra mankany amin'ny fiadanana.
42N	1	80	0,0000	Nitombo sy nihanahery ilay zaza, ary nitoetra tany an-taniefitra mandra-pisehony tamin'ny vahoaka Israely. >
42N	2	1	0,0000	Tamin'izany andro izany, dia namoaka didy ny amperora Aogosta hampanao fanisam-bahoaka eran'ny fanjakana romanina.
42N	2	2	0,0000	Izany fanisam-bahoaka voalohany izany dia natao fony i Kireny no filohan'ny faritany Siria.
42N	2	3	0,0000	Ary samy namonjy ny tanana fiaviany avy ny olona rehetra mba hisaina.
42N	2	4	0,0000	Niainga avy tao Nazareta tanana any Galilea i Josefa hiakatra any Jodea, hankany amin'ilay tanana fiavian'i Davida atao hoe Betlehema, noho izy taranaka sy fokon'i Davida.
42N	2	5	0,0000	Mba hoisaina no foto-dian'i Josefa sy i Maria vadiny izay efa bevohoka.
42N	2	6	0,0000	Raha tao Betlehema izy roa, dia tonga ny andro hahaveloman'i Maria.
42N	2	7	0,0000	Teraka ny lahimatoany izy, dia nohodidininy lamban-jaza ary nampandriny teo amina fihinanam-bilona; fa tsy nisy toerana ho azy telo mianaka tao amin'ny trano fivantanam-bahiny.
42N	2	8	0,0000	Tany amin'izany faritany izany, dia nisy mpiandry ondry nitoetra tany an-tsaha niambina ny ondriny nandritra ny alina.
42N	2	9	0,0000	Nisy anjelin'ny Tompo niseho tampoka taminy; ary nohodidinin'ny voninahitry ny Tompo ireo mpiandry ondry ka raiki-tahotra izaitsizy.
42N	2	10	0,0000	Fa hoy ilay anjely taminy: Aoka izay ny tahotra, fa vaovao mahafaly no entiko ho anareo, dia fifaliana lehibe ho an'ny vahoaka rehetra:
42N	2	11	0,0000	Mpamonjy no teraka ho anareo anio ao an-tananan'i Davida, dia i Kristy Tompo.
42N	2	12	0,0000	Izao no hahafantaranareo Azy: hahita zazakely anankiray voahodidina lamban-jaza sady mandry eo amina fihinanam-bilona ianareo.
42N	2	13	0,0000	Ary nisy anjely alikisa avy any an-danitra niseho niaraka tamin'ilay anjely teo ka nidera an'Andriamanitra nanao hoe:
42N	2	14	0,0000	Voninahitra any amin'ny avo indrindra ho an'Andriamanitra; ary fiadanana ety an-tany ho an'ny olombelona fa nanehoany fitia!
42N	2	15	0,0000	Rehefa nilaozan'ny anjely niverina any an-danitra ireto mpiandry ondry, dia nifampiresaka hoe: Andao mihitsy ho any Betlehema isika hizaha izany zava-baovao nampahalalain'ny Tompo antsika izany!
42N	2	16	0,0000	Dia nandeha faingana izy ireo nankany, ka nahita an'i Maria sy i Josefa ary nahita zazakely mandry eo amin'ny fihinanam-bilona.
42N	2	17	0,0000	Nony avy nahita ireto mpamangy, dia nampiely ny teny nolazain'ny anjely taminy momba io zazakely io;
42N	2	18	0,0000	ary izay rehetra nandre dia gaga tamin'ny zavatra voalazan'ireo mpiandry ondry.
42N	2	19	0,0000	I Maria kosa nitadidy izany rehetra izany ka nieritreritra azy tao am-pony.
42N	2	20	0,0000	Dia lasa nody ireo mpiandry ondry ka nanome voninahitra sy dera an'Andriamanitra noho izay rehetra reny sy hitany, araka ny voalazan'ny anjely taminy.
42N	2	21	0,0000	Tonga ny fotoana hamorana ilay zaza nony afaka herinandro; ary natao hoe Jesoa ny anarany, araka ilay nolazain'ny anjely talohan'ny nahatorontoronina Azy.
42N	2	22	0,0000	Tonga ny fotoana tsy maintsy anatanterahana ny fombam-pivavahana fidiovana ho an'i Maria sy i Jesoa zazakely, araka ny lalanan'i Mosesy. Dia nentin'i Maria sy i Josefa tany Jerosalema ny zazakely mba hatolotra ny Tompo,
42N	2	23	0,0000	satria voasoratra ao amin'ny lalanan'ny Tompo hoe: Hatokana ho an'ny Tompo ny lahimatoa rehetra.
42N	2	24	0,0000	Nitondra fanatitra araka ny voalaza ao amin'ny lalanan'ny Tompo ihany koa i Maria sy i Josefa, izany hoe fanatitra domohina roa na voromahailala roa.
42N	2	25	0,0000	Tao Jerosalema tamin'izay dia nisy lehilahy nantsoina hoe Simehona; olo-marina sady tena mpivavaka izany lehilahy izany ary fatra-piandry an'Ilay ho avy hampionona ny vahoaka Israely. Nomban'ny Fanahy Masina izy
42N	2	26	0,0000	ary nampahalalainy fa tsy ho faty raha tsy efa mahita ilay Mesia avy amin'ny Tompo.
42N	2	27	0,0000	Nentin'ny Fanahy Masina hankao an-kianjan'ny tempoly i Simehona, raha niditra indrindra ny ray aman-drenin'i Jesoa zazakely mba hanatanteraka izay andidian'ny lalana ny amin'ny zaza;
42N	2	28	0,0000	dia nitrotro Azy i Simehona sady velom-pisaorana an'Andriamanitra nanao hoe:
42N	2	29	0,0000	Tompo o, alefaso amim-piadanana amin'izay ity mpanomponao, araka ny teninao!
42N	2	30	0,0000	Efa hitako maso manko ny famonjena avy aminao
42N	2	31	0,0000	izay nomaninao ho an'ny firenena rehetra:
42N	2	32	0,0000	dia fahazavana hampahalala Anao amin'ny hafa firenena ary hanome voninahitra an'i Israely vahoakanao.
42N	2	33	0,0000	Gaga ny ray aman-drenin'i Jesoa noho izao tenin'i Simehona momba ny zanany izao.
42N	2	34	0,0000	Ary nitsodrano azy telo mianaka i Simehona; avy eo izy dia niteny tamin'i Maria renin'i Jesoa hoe: Indro ity zaza ity fa voatendry mba hahatonga ny maro amin'i Israely homelohin'Andriamanitra ary koa hahatonga ny maro amin'i Israely hankatoavin'Andriamanitra. Ho famantarana hifanoheran'ny olona ity zaza ity,
42N	2	35	0,0000	mba hampiharihary ny fisainan'ny besinimaro. Ary ianao kosa, ramatoa, hotsatohan-tsabatra ny fanahinao!
42N	2	36	0,0000	Nisy koa vehivavy mpaminany natao hoe Ana, zanakavavin'i Fanoela, avy amin'ny fokon'i Asera. Tena antitra izy. Fito taona ihany no nanambadiany taorian'ny nahatovovavy azy.
42N	2	37	0,0000	Dia nipetraka ho mpitondratena izy ary feno 84 taona izao ny andro niainany. Tsy niala tao amin'ny tempoly mihitsy izy, fa nanompo an'Andriamanitra andro aman'alina, ka nifady hanina sy nivavaka.
42N	2	38	0,0000	Tonga koa i Ana tamin'io fotoana io ka nisaotra an'Andriamanitra ary nilazalaza momba ity zaza ity tamin'izay rehetra fatra-piandry ny hanavotan'Andriamanitra an'i Jerosalema.
42N	2	39	0,0000	Rehefa avy nanatontosa ny zavatra rehetra araka ny lalanan'ny Tompo ny ray aman-drenin'i Jesoa, dia niverina nankany Galilea izy telo mianaka ho ao Nazareta tananany.
42N	2	40	0,0000	Nitombo sy nihatanjaka ilay zaza sady feno fahendrena; ary tao aminy ny fahasoavan'Andriamanitra.
42N	2	41	0,0000	Mpankany Jerosalema isan-taona ny ray aman-drenin'i Jesoa amin'ny fankalazana ny Paska.
42N	2	42	0,0000	Nony feno 12 taona i Jesoa, dia lasa izy telo mianaka niara-niakatra araka ny fanao amin'izany fankalazana izany.
42N	2	43	0,0000	Nody i Maria sy i Josefa nony tapitra ny andro fankalazana, fa i Jesoa tovolahikely dia mbola nijanona tao Jerosalema, saingy tsy tsikaritr'ireo ray aman-dreniny izany.
42N	2	44	0,0000	Nihevitra moa izy roa fa tafaraka tamin'ny mpiara-dia ity zanany; ka efa lasa lalana indray andro, izay vao nitady Azy, nanontany ny havana sy olom-pantatra,
42N	2	45	0,0000	nefa tsy nahita Azy. Dia niverina ilalana izy roa nitady Azy tany Jerosalema.
42N	2	46	0,0000	Tamin'ny andro fahatelo vao hitany tao an-kianjan'ny tempoly i Jesoa mipetraka teo afovoan'ireo mpampianatra jiosy ka mihaino sady manontany an-dry zareo.
42N	2	47	0,0000	Talanjona daholo ny olona nandre ity tovolahikely fa saina matotra no nasehony isak'izay niteny Izy.
42N	2	48	0,0000	Gaga dia gaga ny ray aman-dreniny nahita Azy, ka hoy ny reniny taminy: Nahoana, anaka, no nanao toy izao taminay Ianao? Endrey izany tebitebinay sy ny rainao nitady Anao!
42N	2	49	0,0000	Dia hoy i Jesoa tamin'izy mivady: Nahoana kosa no mitady Ahy ianareo? Hay tsy mbola fantatrareo fa tsy maintsy ato amin'ny tranon'ny Raiko Aho?
42N	2	50	0,0000	Tsy azon'izy roa anefa izay nolazain-janany taminy.
42N	2	51	0,0000	Dia niara-nody taminy tany Nazareta i Jesoa ary nanoa azy. Ny reniny kosa nitadidy izany rehetra izany tao am-pony.
42N	2	52	0,0000	Ary nitombo fahendrena sy taona i Jesoa sady nandroso nahatehotia tamin'Andriamanitra sy ny olona. >
42N	3	1	0,0000	Tamin'ny taona faha-15 nanjakan'ny amperora Tibery fony i Ponty Pilato no nifehy an'i Jodea, i Heroda no nanjaka tao Galilea, i Filipo rahalahiny no nanjaka tao Itorea sy Trakonitida, i Lisania no nanjaka tao Abilena,
42N	3	2	0,0000	ary i Hana mbamin'i Kaiafa no mpisorombe dia tonga tamin'i Johany zanakalahin'i Zakaria tany an-taniefitra ny tenin'Andriamanitra.
42N	3	3	0,0000	Dia lasa i Johany nitety ny faritany rehetra amoron'ny ony Jordana sady nanao antso avo hoe: Ialao ny toe-dratsy, meteza hatao batisa, dia havelan'Andriamanitra ny helokareo.
42N	3	4	0,0000	Izany dia araka ny voalazan'ny Soratra Masina ao amin'ny boky mirakitra ny tenin'i Isaia mpaminany hoe: Injany misy feon'olona miantso mafy any an-taniefitra hoe: Amboary ny lalan'ny Tompo; ahitsio ny hizorany.
42N	3	5	0,0000	Ny lohasaha rehetra hototofana; ary ny tendrombohitra sy ny havoana rehetra haetry. Ny miolakolaka hahitsy ary ny mikitoantoana harenina:
42N	3	6	0,0000	dia ho hitan'ny olombelona rehetra ny famonjena avy amin'Andriamanitra!
42N	3	7	0,0000	Toy izao ary no tenin'i Johany tamin'ny vahoaka nidodododo hataony batisa: Ry tarana-menarana, iza no nanoro hevitra anareo mba tsy ho tratry ny fahatezeran'Andriamanitra izay efa antomotra?
42N	3	8	0,0000	Asehoy amin'ny fitondrantena mendrika fa nialanareo tokoa ny toe-dratsinareo. Ary aza manao anakampo hoe: Manana an'i Abrahama ho razambenay izahay! Satria lazaiko aminareo fa hain'Andriamanitra ny manangana zanaka ho an'i Abrahama avy amin'ireto vato ireto.
42N	3	9	0,0000	Indro efa eo am-potokazo rahateo ny famaky: koa ny hazo rehetra tsy mamoa voa tsara, dia hokapaina ka hatsipy any anaty afo.
42N	3	10	0,0000	Ary hoy ny vahoaka nanontany an'i Johany hoe: Inona ary no tokony hataonay?
42N	3	11	0,0000	Dia novaliany hoe: Izay manana akanjo roa, aoka hizara amin'izay tsy manana; ary izay manan-kohanina, aoka hanao toy izany koa.
42N	3	12	0,0000	Mba nisy koa mpamory hetra tonga hatao batisa ka niteny tamin'i Johany hoe: Mpampianatra o, inona no tokony hataonay?
42N	3	13	0,0000	Dia novaliany hoe: Aza mitaky mihoatra noho izay voafetra halainareo.
42N	3	14	0,0000	Nisy ihany koa miaramila nanontany azy hoe: Mba inona kosa no tokony hataonay? Dia hoy izy taminy: Aza maka zavatr'olona an-keriny na am-pitaka, fa aoka ianareo ho afa-po amin'ny karamanareo.
42N	3	15	0,0000	Velom-panantenana tokoa ny vahoaka ary samy nieritreritra tao am-pony hoe: I Johany va re sa tsia no Mesia?
42N	3	16	0,0000	Fa i Johany kosa niteny tamin'izy rehetra hoe: Ny ahy, rano no anaovako batisa anareo. Indro tamy kosa ilay Mahery noho izaho, ary tsy mendrika hamaha ny fehikapany akory aho; ny Azy, ao amin'ny Fanahy Masina sy afo no hanaovany batisa anareo.
42N	3	17	0,0000	Eny an-tanany ny fikororohana hanadiovany tanteraka ny vary eo am-pamoloana: ka ny vary moa hangoniny an-tsompitra, fa ny mololo hodorany amin'ny afo tsy mitsaha-mirehitra.
42N	3	18	0,0000	Fananarana maro samihafa koa no nanambaran'i Johany ny Vaovao Mahafaly tamin'ny olona.
42N	3	19	0,0000	Notsinin'i Johany hatrany kosa i Heroda mpanjaka noho izy naka an'i Herodiada vadin-drahalahiny ary noho ny ratsy hafa rehetra vitan'ity mpanjaka.
42N	3	20	0,0000	Kanjo vao mainka nanampy heloka indray i Heroda, fa nanidy an'i Johany tao am-ponja.
42N	3	21	0,0000	Indray andro, raha mbola natao batisa ny vahoaka rehetra, dia mba natao batisa koa i Jesoa. Ary nivavaka Izy nandritra izany, ka nisokatra ny lanitra.
42N	3	22	0,0000	Dia nidina teo ambonin'i Jesoa ny Fanahy Masina, niendri-batana toa voromahailala; sady nisy feo avy tany an-danitra nanao hoe: Ianao no Zanako, ilay Malalako; Ianao no sitrako!
42N	3	23	0,0000	Tokony ho telopolo taona i Jesoa fony nanomboka ny asany, ka noheverin'ny olona fa zanak'i Josefa, zafin'i Hely,
42N	3	24	0,0000	zafiafin'i Matata, zafin-dohalik'i Levy, zafin-kitrokelin'i Melky, zafim-paladian'i Janay, ary zafin-dorian'i Josefa;
42N	3	25	0,0000	dia i Josefa zanakalahin'i Matatia, zafin'i Amosa, zafiafin'i Nahoma, zafin-dohalik'i Jesly, zafin-kitrokelin'i Nagay,
42N	3	26	0,0000	zafim-paladian'i Mahata, ary zafin-dorian'i Matatia; dia i Matatia zanakalahin'i Semehy, zafin'i Joseka, zafiafin'i Joda,
42N	3	27	0,0000	zafin-dohalik'i Johanana, zafin-kitrokelin'i Resa, zafim-paladian'i Zerobabela ary zafin-dorian'i Sealtiela; dia i Sealtiela zanakalahin'i Nery,
42N	3	28	0,0000	zafin'i Melky, zafiafin'i Ady, zafin-dohalik'i Kosama, zafin-kitrokelin'i Elmadama, zafim-paladian'i Era,
42N	3	29	0,0000	ary zafin-dorian'i Josoa; dia i Josoa zanakalahin'i Eliezera, zafin'i Jorima, zafiafin'i Matata, zafin-dohalik'i Levy,
42N	3	30	0,0000	zafin-kitrokelin'i Simehona, zafim-paladian'i Joda, ary zafin-dorian'i Josefa; dia i Josefa zanakalahin'i Jonama, zafin'i Eliakima,
42N	3	31	0,0000	zafiafin'i Melea, zafin-dohalik'i Mena, zafin-kitrokelin'i Matata, zafim-paladian'i Natana, ary zafin-dorian'i Davida;
42N	3	32	0,0000	dia i Davida zanakalahin'i Jisay, zafin'i Obeda, zafiafin'i Bohaza, zafin-dohalik'i Sala, zafin-kitrokelin'i Nahasona,
42N	3	33	0,0000	zafim-paladian'i Haminadaba, ary zafin-dorian'i Admina, dia i Admina zanakalahin'i Arama, zafin'i Arny, zafiafin'i Hesrona, zafin-dohalik'i Peretsa, zafin-kitrokelin'i Joda,
42N	3	34	0,0000	zafim-paladian'i Jakoba, ary zafin-dorian'i Itsehaka; dia i Itsehaka zanakalahin'i Abrahama, zafin'i Tera, zafiafin'i Nahora,
42N	3	35	0,0000	zafin-dohalik'i Seroga, zafin-kitrokelin'i Reho, zafim-paladian'i Falega ary zafin-dorian'i Ebera; dia i Ebera zanakalahin'i Sala,
42N	3	36	0,0000	zafin'i Kainama, zafiafin'i Arfaksada, zafin-dohalik'i Sema, zafin-kitrokelin'i Noa, zafim-paladian'i Lameka,
42N	3	37	0,0000	ary zafin-dorian'i Metosala; dia i Metosala zanakalahin'i Henoka, zafin'i Jareda, zafiafin'i Malaleela, zafin-dohalik'i Kainama,
42N	3	38	0,0000	zafin-kitrokelin'i Enosa, zafim-paladian'i Seta ary zafin-dorian'i Adama, dia i Adama zanak'Andriamanitra. >
42N	4	1	0,0000	Ary feno ny Fanahy Masina i Jesoa no niverina avy any Jordana. Dia nentin'ny Fanahy Masina Izy honina any an-taniefitra
42N	4	2	0,0000	efapolo andro sady nalain'ny devoly fanahy, ary tsy nikasika hanina nandritra izany andro izany ka noana tamin'ny farany.
42N	4	3	0,0000	Dia hoy ny devoly taminy: Raha Zanak'Andriamanitra tokoa Ianao, teneno io vato io hanjary mofo.
42N	4	4	0,0000	Fa novalian'i Jesoa hoe: Izao no voalazan'ny Soratra Masina: Tsy ny mofo ihany no hiveloman'ny olona.
42N	4	5	0,0000	Dia nentin'ny devoly tany amin'ny toerana avo i Jesoa ka nasehony Azy indray mipy maso ny fanjakana rehetra eran-tany
42N	4	6	0,0000	sady nataony hoe: Homeko Anao daholo ny hery amam-boninahitr'ireo fanjakana ireo, fa efa natolotra ahy ka omeko an'izay tiako homena azy.
42N	4	7	0,0000	Koa raha miankohoka eto anoloako Ianao, dia ho Anao avokoa ireo.
42N	4	8	0,0000	Fa novalian'i Jesoa hoe: Izao no voalazan'ny Soratra Masina: Ny Tompo Andriamanitra no hiankohofanao ary Izy irery no hivavahanao.
42N	4	9	0,0000	Dia nentin'ny devoly tany Jerosalema i Jesoa ka najorony teo an-tendron'ny zoron'ny tempoly sady nataony hoe: Raha Zanak'Andriamanitra tokoa Ianao, mianjera avy eto ho any ambany any;
42N	4	10	0,0000	satria izao no voalazan'ny Soratra Masina: Homen'ny Tompo baiko ireo anjeliny noho ny aminao mba hiaro Anao.
42N	4	11	0,0000	Ary izao koa: Ny anjely hitondra Anao eny an-tanany mba tsy ho tafintohim-bato ny tongotrao.
42N	4	12	0,0000	Fa novalian'i Jesoa hoe: Izao no voalazan'ny Soratra Masina: Aza maka fanahy ny Tompo Andriamanitrao.
42N	4	13	0,0000	Nony avy naka fanahy an'i Jesoa tamin'izao fomba isan-karazany izao ny devoly dia nandao Azy aloha mandra-piavin'ny fotoana hafa indray.
42N	4	14	0,0000	Nomban'ny Fanahy Masina i Jesoa no niverina tany Galilea; ary nanomboka niely tamin'ny faritany manontolo ny lazany.
42N	4	15	0,0000	Nampianatra tany amin'ny sinagoga Izy sady nomen'ny olona rehetra voninahitra.
42N	4	16	0,0000	Nandeha tany Nazareta tanana nahabe Azy i Jesoa ary tamin'ny andro sabata dia niditra tao amin'ny sinagoga araka ny fanaony. Nitsangana Izy hamaky ny Soratra Masina
42N	4	17	0,0000	ka natolotra Azy ny bokin'i Isaia mpaminany. Novelariny ilay boky ary izao no andinin-tsoratra hitany:
42N	4	18	0,0000	Ato amiko ny Fanahy avy amin'ny Tompo. Ka natokan'ny Tompo Aho hanambara Vaovao Mahafaly amin'ny mahantra; nirahiny Aho hitory fanafahana amin'ny mpigadra sy fahiratana amin'ny jamba, hanafaka ny ampahorina
42N	4	19	0,0000	ary hitory taona hanehoan'ny Tompo fanambinana.
42N	4	20	0,0000	Rehefa nahorony ilay boky ka naveriny tamin'ny mpandraharaha, dia nipetraka i Jesoa. Nifantoka teny aminy avokoa ny mason'izay rehetra tao amin'ny sinagoga.
42N	4	21	0,0000	Fa i Jesoa kosa niteny taminy hoe: Tanteraka androany amin'izao andrenesanareo azy izao izany andinin'ny Soratra Masina izany.
42N	4	22	0,0000	Ary samy vavolombelona niaiky Azy daholo ny olona sady gaga noho ny teny soa naloaky ny vavany, ka hoy izy rehetra hoe: Tsy zanak'i Josefa ve ity?
42N	4	23	0,0000	Fa i Jesoa kosa nanao taminy hoe: Ampiharinareo amiko tokoa ilay ohabolana hoe: Dokotera, sitrano aloha ny tenanao, satria hoy ianareo tamiko: Izay rehetra renay fa nataonao tany Kafarnahoma, mba ataovy eto an-tanindrazanao koa!
42N	4	24	0,0000	Ary niteny indray i Jesoa hoe: Lazaiko marina aminareo fa tsy misy mpaminany to teny eo amin'ny tanana nahabe azy.
42N	4	25	0,0000	Ary izao koa no ambarako tsotra aminareo: marobe ireo mpitondratena teo amin'i Israely tamin'ny andron'i Elia, raha nihantona telo taona sy tapany ny ranonorana ka nahatonga mosary lehibe manerana ny tany;
42N	4	26	0,0000	kanefa tsy nisy nanirahan'Andriamanitra an'i Elia na dia iray aza, fa ilay mpitondratena tany Sarefata ao amin'ny faritr'i Sidona ihany.
42N	4	27	0,0000	Marobe koa ny marary hoditra teo amin'i Israely faha-Elisa mpaminany; kanefa tsy nisy nodioviny na dia iray aza, fa i Nahamana Sirianina ihany.
42N	4	28	0,0000	Nisafoaka daholo ny olona teo amin'ny sinagoga nony nandre izany,
42N	4	29	0,0000	ka niara-nitsangana nandroaka an'i Jesoa tany ivelan'ny tanana sy nitondra Azy tany an-tampon'ilay havoana iorenan'ny tanana mba hamarina Azy any an-tevana.
42N	4	30	0,0000	Izy kosa namakivaky teo afovoan'izy rehetra, dia lasa.
42N	4	31	0,0000	Nidina tany Kafarnahoma tanana any Galilea i Jesoa ka nampianatra ny olona isaky ny sabata.
42N	4	32	0,0000	Talanjona ny olona tamin'ny fampianarany, satria feno fahefana ny teniny.
42N	4	33	0,0000	Ary tao amin'ny sinagoga dia nisy lehilahy azon'ny fanahin-demony maloto, ka niantsoantso tamin'ny feo mahery hoe:
42N	4	34	0,0000	Aoka re fa hataonao inona izahay, ry Jesoa avy any Nazareta? Tonga handringana anay ve Ianao? Fantatro anie fa Ianao no ilay Masina avy amin'Andriamanitra e!
42N	4	35	0,0000	Notenenin'i Jesoa mafy kosa ilay fanahy maloto ka nataony hoe: Mangina, ary miala amin-dralehilahy io! Dia nandavo an-dralehilahy tamin'ny tany teo afovoan'ny vahoaka ny demony vao niala taminy, nefa tsy nandratra azy.
42N	4	36	0,0000	Raiki-tahotra izy rehetra sady nifampiresaka hoe: Ahoana re izany teny izany? Fa baikon'ity olona ity amim-pahefana sy hery ny fanahy maloto, dia lasa!
42N	4	37	0,0000	Ary niely teny amin'ny tany manodidina rehetra ny lazan'i Jesoa.
42N	4	38	0,0000	Rehefa niala tao amin'ny sinagoga i Jesoa, dia niantrano tao amin-dry Simona. Ary voan'ny tazo mahery ny rafozambavin'i Simona ka niangaviana Azy hositraniny.
42N	4	39	0,0000	Niondrika teo amin-dravehivavy i Jesoa; ary notenenin'i Jesoa mafy ny tazo, ka niala taminy. Dia nitsangana teo no ho eo ihany ravehivavy nandroso sakafo ho an'ireo vahiny.
42N	4	40	0,0000	Vao maty kosa ny masoandro, izay rehetra nanana marary azon'ny aretina isan-karazany dia samy nitondra ny azy teo amin'i Jesoa. Nametrahany tanana tsirairay izy ireny, ka nositraniny.
42N	4	41	0,0000	Olona maro koa no nialan'ny demony izay nihiakiaka nanao hoe: Ianao no ilay Zanak'Andriamanitra! Norahonan'i Jesoa mafy kosa ny demony sady tsy navelany hiteniteny satria ireo dia nahalala fa Izy no ilay Mesia.
42N	4	42	0,0000	Raha vao naraina ny andro, dia niala tao an-tanana i Jesoa ary nankany amin'ny toerana mangina. Nokarohin'ny vahoaka i Jesoa, ary dia hitany ka nokasainy hotazonina tsy hiala teo aminy.
42N	4	43	0,0000	Fa hoy i Jesoa taminy: Tsy maintsy anambarako ny Vaovao Mahafaly momba ny Fanjakan'Andriamanitra koa ny tanana hafa, satria izany no nanirahan'Andriamanitra Ahy.
42N	4	44	0,0000	Dia nitoriteny tao amin'ny sinagoga eran'i Jodea Izy. >
42N	5	1	0,0000	Indray andro i Jesoa, raha ilay nijanona teo amoron'ny farihin'i Genesareta iny, dia nitangoronan'ny vahoaka te hihaino ny tenin'Andriamanitra.
42N	5	2	0,0000	Hitany fa nisy sambokely roa niantsona teo amoron-drano fa nidina nanasa harato ny mpanarato.
42N	5	3	0,0000	Dia niakaran'i Jesoa ny sambokely anankiray izay an'i Simona, ka niangavian'i Jesoa i Simona hihataka kely amin'ny tany. Ary teo an-tsambokely Izy no nipetraka hampianatra ny vahoaka.
42N	5	4	0,0000	Nony nitsaha-niteny i Jesoa, dia nanao tamin'i Simona hoe: Mandrosoa eny amin'ny lalina, dia alatsaho ny haratonareo hahazoana trondro.
42N	5	5	0,0000	Fa novalian'i Simona hoe: Mpampianatra o, niasa mafy izahay halina tontolo, saingy tsy nahazo na inona na inona; kanefa noho ny baikonao, dia halatsako ihany ny harato.
42N	5	6	0,0000	Vao nandatsaka ny harato izy ireo, dia nahazo trondro be tokoa ary saika rovitra ny harato.
42N	5	7	0,0000	Koa nohatsihin'izy iray tarika mba ho avy hanampy azy ny namany izay teny amin'ny sambokely hafa. Dia avy ireo, ka samy feno safomorona saika hilentika ny sambokely anankiroa.
42N	5	8	0,0000	Raha nahita izany i Simona Petera, dia niankohoka teo an-tongotr'i Jesoa nanao hoe: Tompo o, halaviro aho fa mpanota!
42N	5	9	0,0000	Taitra loatra manko izy mbamin'ireo niaraka taminy noho ny haben'ny trondro azony.
42N	5	10	0,0000	Toa izany koa ry i Jakoba sy i Johany zanakalahin'i Zebedeo izay niombona asa tamin'i Simona. Ary hoy i Jesoa tamin'i Simona: Aoka izay ny tahotra; manomboka izao dia olona kosa no halainao!
42N	5	11	0,0000	Ary rehefa nampiantsona ny sambokely teo an-tanety i Simona sy ny namany, dia nandao ny zavatra rehetra ka lasa niaraka tamin'i Jesoa.
42N	5	12	0,0000	Indray andro, raha tao amin'ny tanana anankiray i Jesoa, dia indro nisy lehilahy voan'ny aretin-koditra ny tenany manontolo. Nahatazana an'i Jesoa ralehilahy ka niankohoka teo anatrehany sy nitalaho taminy hoe: Tompo o, raha sitrakao, dia hainao diovina aho!
42N	5	13	0,0000	Nanatsotra tanana i Jesoa dia nikasika azy sady niteny hoe: Eny, sitrako izany, madiova ianao! Avy hatrany dia nialan'ny aretin-koditra nahazo azy ralehilahy,
42N	5	14	0,0000	kanefa noraran'i Jesoa tsy hilazalaza na amin'iza na amin'iza sady nataony hoe: Mandehana miseho amin'ny mpisorona ary ento ny fanatitra voalazan'i Mosesy, mba ho vavolombelona amin'ny olona fa madio ianao.
42N	5	15	0,0000	Kanjo vao mainka niely ny lazany ka vahoaka marobe no nirohotra hihaino Azy sy hositraniny amin'ny aretiny.
42N	5	16	0,0000	I Jesoa kosa amin'izany lasa mihataka any amin'ny toerana mangina ka mivavaka any.
42N	5	17	0,0000	Indray andro, raha nampianatra i Jesoa, dia nisy Farisianina sy mpahay lalana nipetraka teo akaikiny; avy amin'ny tanana any Galilea sy Jodea ary avy any Jerosalema ry zareo ireo. Ary niasa ny herin'ny Tompo mba hanasitranan'i Jesoa ny marary.
42N	5	18	0,0000	Dia indreo nisy lehilahy nilanja malemy anankiray tamin'ny fandriana ka nitady hampiditra azy ao an-trano sy hametraka azy eo anoloan'i Jesoa.
42N	5	19	0,0000	Tsy hitan'ireo mpilanja izay fomba hampidirana azy noho ny habetsahan'ny olona ka niakarany ny tafon-trano, nanesorany ny tafo tanimanga ary nampidininy ombam-pandriana ilay malemy ho eo afovoan'ny olona, eo anoloan'i Jesoa.
42N	5	20	0,0000	Hitan'i Jesoa ny finoan'ireo olona ka hoy Izy tamin'ilay marary: Andriamatoa, voavela ny helokao!
42N	5	21	0,0000	Ireo mpahay lalana sy Farisianina kosa nieritreritra anakampo hoe: Mba iza ity manevateva an'Andriamanitra ity? Iza no mahavela heloka afa-tsy Andriamanitra irery ihany?
42N	5	22	0,0000	Takatr'i Jesoa ny eritreritry ny mpahay lalana sy Farisianina ka notsenainy ry zareo nataony hoe: Inona izato eritreretinareo ao am-ponareo?
42N	5	23	0,0000	Inona moa no tsotsotra kokoa, ny milaza hoe: Voavela ny helokao, sa ny milaza hoe: Mitsangana ka mandehana?
42N	5	24	0,0000	Aoka ho fantatrareo fa ny Zanak'olona eto an-tany dia manam-pahefana hamela heloka. Dia hoy i Jesoa tamin'ilay malemy: Mandidy anao Aho, mitsangana, batao ny fandrianao, ary modia any an-tranonao!
42N	5	25	0,0000	Niaraka tamin'izay dia nitsangana teo imason'ny olona ralehilahy, nibata ny fandriany ary nody tany an-tranony sady nanome voninahitra an'Andriamanitra.
42N	5	26	0,0000	Talanjona avokoa izay rehetra teo ka nanome voninahitra an'Andriamanitra sady raiki-tahotra nanao hoe: Zava-mahagaga ity hitantsika androany ity?
42N	5	27	0,0000	Taorian'izany, raha nandeha i Jesoa, dia nahita mpamory hetra atao hoe Levy nipetraka tao amin'ny birao famorian-ketra, ka hoy Izy taminy: Avia hiaraka amiko!
42N	5	28	0,0000	Dia nitsangana i Levy namoy ny zavatra rehetra ary nandeha niaraka taminy.
42N	5	29	0,0000	Avy eo ry i Jesoa dia nanaovan'i Levy fanasambe tao an-tranony, ka betsaka ny mpamory hetra sy ny olon-kafa no niara-nisakafo taminy sy ny mpianany.
42N	5	30	0,0000	Nimonomonona ny Farisianina sy ireo mpahay lalana mpomba azy ka nilaza tamin'ny mpianatr'i Jesoa hoe: Ahoana ianareo no miara-mihinana sy misotro amin'ny mpamory hetra sy ny mpanota?
42N	5	31	0,0000	Dia novalian'i Jesoa hoe: Tsy ny salama no mila dokotera fa ny marary.
42N	5	32	0,0000	Tsy hiantso ny olo-marina no nahatongavako fa hiantso ny mpanota mba hialany amin'ny toetra ratsiny.
42N	5	33	0,0000	Ary nisy olona nanao tamin'i Jesoa hoe: Ny an'i Johany Mpanao batisa, ny mpianany mahavatra mifady hanina sy mivavaka; toraka izany koa ny an'ny Farisianina. Fa ny anao kosa mihinana sy misotro hatrany.
42N	5	34	0,0000	Dia hoy i Jesoa taminy: Moa azonareo atao ve ny mampifady hanina ireo mpanotrona ny mpampaka-bady raha mbola miaraka aminy eo ny mpampakatra? Tsia!
42N	5	35	0,0000	Fa ho avy ny andro hanesorana ny mpampakatra eo aminy ka amin'izay andro izay vao hifady hanina ireo mpanotrona.
42N	5	36	0,0000	Mbola nilazan'i Jesoa fanoharana koa ireo olona ireo nataony hoe: Tsy misy olona mandrovitra tapa-damba amin'ny fitafiana vaovao hanampenana fitafiana tonta; fa raha izany, ny vaovao moa ho rovitra ary ny tonta tsy hifanendrika amin'ny tapa-damba vaovao.
42N	5	37	0,0000	Toy izany koa, tsy misy olona mitahiry divay vaovao ao anaty siny hoditra efa tranainy; fa raha izany, dia ho rotiky ny divay vaovao ny siny hoditra: ka ny divay ho raraka, ny siny hoditra hafoy.
42N	5	38	0,0000	Fa siny hoditra vaovao no tsy maintsy itahirizana ny divay vaovao.
42N	5	39	0,0000	Ary tsy misy olona avy nisotro divay ela niotrehana ka hitady divay vaovao. Fa fiteny ny hoe: ny ela niotrehana no tsara. >
42N	6	1	0,0000	Indray sabata, ry i Jesoa dia nandeha namaky tanimbary. Nioty salohim-bary ireto mpianany ary nikosoka tamin'ny tanany, dia nihinana. 
42N	6	2	0,0000	 Fa hoy kosa ny Farisianina sasany hoe: Nahoana ianareo no manao zavatra tsy fanao amin'ny andro sabata?
42N	6	3	0,0000	Fa novalian'i Jesoa hoe: Tsy novakinareo tao amin'ny Soratra Masina ve izay nataon'i Davida, raha noana izy mbamin'ireo olona niaraka taminy?
42N	6	4	0,0000	Niditra tao an-tranon'Andriamanitra izy ka ny mofo apetraka eo anatrehan'Andriamanitra no nakany hohanina, ary dia nomeny koa ireo olona niaraka taminy; kanefa izany mofo izany, tsy azon'iza na iza hanina afa-tsy ny mpisorona irery ihany.
42N	6	5	0,0000	Ary hoy koa i Jesoa tamin'ny Farisianina: Ananan'ny Zanak'olona fahefana ny sabata!
42N	6	6	0,0000	Indray sabata hafa koa, dia niditra tao amin'ny sinagoga i Jesoa ka nampianatra. Nisy lehilahy maty tanana ankavanana tao;
42N	6	7	0,0000	ary nizaha taratra an'i Jesoa ireo mpahay lalana sy Farisianina raha hanasitrana amin'ny andro sabata Izy mba hahitany antony hiampangana Azy.
42N	6	8	0,0000	Fantatr'i Jesoa anefa ny eritreriny, ka hoy Izy tamin-dralehilahy maty tanana: Mitsangana ka ndeha mijoro etsy afovoan'ny olona. Dia nitsangana ilay marary ka nijoro.
42N	6	9	0,0000	Ary niteny tamin'ny mpahay lalana sy ny Farisianina i Jesoa hoe: Manontany anareo Aho: inona moa no azo atao amin'ny andro sabata, ny manao soa sa ny manao ratsy? ny mamonjy ain'olona sa ny manala ain'olona?
42N	6	10	0,0000	Dia nanopy maso manodidina nijery azy rehetra i Jesoa ka niteny tamin-dralehilahy hoe: Atsory ny tananao. Dia natsotran'ilay marary ny tanany ka sitrana.
42N	6	11	0,0000	Fa romotry ny hatezerana kosa ireo mpahay lalana sy Farisianina ka niara-nioko ny amin'izay hanaovany an'i Jesoa.
42N	6	12	0,0000	Ary tamin'izany andro izany dia lasa nankany an-tendrombohitra i Jesoa mba hivavaka, ary naharitra nivavaka tamin'Andriamanitra nandritra ny alina.
42N	6	13	0,0000	Nony maraina, nantsoiny ny mpianany ka nifidianany 12 lahy izay nomeny anarana hoe apostoly:
42N	6	14	0,0000	dia i Simona, izay nomeny anarana koa hoe Petera, sy i Andrea rahalahiny; i Jakoba sy i Johany, i Filipo, i Bartolomeo,
42N	6	15	0,0000	i Matio, i Toma, i Jakoba zanak'i Halfeo, i Simona atao hoe Zelota,
42N	6	16	0,0000	i Jodasy zanak'i Jakoba, ary i Jodasy Iskariota ilay tonga mpamadika.
42N	6	17	0,0000	Dia niara-nidina tamin'ny 12 lahy i Jesoa ho eny an-tany lemaka. Mpianany maro sy vahoaka betsaka avy any Jodea lafy valo sy Jerosalema ary ny morontsirak'i Tiro sy i Sidona
42N	6	18	0,0000	no tonga teo mba hihaino Azy sy hositraniny amin'ny aretiny; ka izay nampahorin'ny fanahy maloto dia sitrana.
42N	6	19	0,0000	Ary notadiavin'ny vahoaka rehetra hokasihina i Jesoa satria nisy hery niala taminy ka nahasitrana azy rehetra.
42N	6	20	0,0000	Dia nanopy maso ny mpianany i Jesoa ka nanao hoe: Sambatra ianareo mahantra, fa anareo ny Fanjakan'Andriamanitra!
42N	6	21	0,0000	Sambatra ianareo noana ankehitriny, fa hovokisan'Andriamanitra! Sambatra ianareo mitomany ankehitriny, fa hampifalin'Andriamanitra!
42N	6	22	0,0000	Sambatra ianareo raha halan'ny olona sy roahiny ary tevatevainy sy alany baraka noho ianareo miandany amin'ny Zanak'olona.
42N	6	23	0,0000	Aoka hifaly ianareo amin'ny andro hisehoan'izany ary aoka hibita-karavoana, satria valisoa lehibe no miandry anareo any an-danitra. Fa toy izany indrindra no nataon'ny razan-dry zareo tamin'ny mpaminanin'Andriamanitra.
42N	6	24	0,0000	Mampalahelo kosa ianareo mpanana, fa efa azonareo ny fahafaham-po! Mampalahelo ianareo voky ankehitriny, fa mbola ho noana!
42N	6	25	0,0000	Mampalahelo ianareo mihomehy ankehitriny, fa mbola higogogogo hitomany!
42N	6	26	0,0000	Mampalahelo ianareo raha ataon'ny olona tsara laza. Fa toy izany indrindra no nataon'ny razan-dry zareo tamin'ny mpaminany sandoka!
42N	6	27	0,0000	Izao anefa no lazaiko aminareo mpihaino: Tiavo ny fahavalonareo, manasoava ny mpankahala anareo,
42N	6	28	0,0000	miraria soa ho an'izay manozona anareo.
42N	6	29	0,0000	Izay mamely anao amin'ny takolaka iray, tolory koa ny ilany; ary izay maka ny lambanao, avelao koa haka ny akanjonao.
42N	6	30	0,0000	Omeo izay rehetra mangataka aminao ary aza itakiana izay maka ny anao.
42N	6	31	0,0000	Izay tianareo hataon'ny olona aminareo no mba ataovy aminy koa.
42N	6	32	0,0000	Raha ny manam-pitiavana anareo ihany no tiavinareo, inona no mba sitraka manokana mendrika anareo? Ny mpanota koa mba tia izay manam-pitiavana azy!
42N	6	33	0,0000	Ary raha ny manasoa anareo ihany no soavinareo, inona no mba sitraka manokana mendrika anareo? Ny mpanota koa mba manao toy izany.
42N	6	34	0,0000	Ary raha ny antenain-kamerina ihany no ampisamborinareo, inona no mba sitraka manokana mendrika anareo? Ny mpanota koa mba mifampisambotra hahazoana takalony.
42N	6	35	0,0000	Fa ianareo kosa, tiavo ny fahavalonareo, manasoava azy ary mampisambora tsy manantena valiny, dia ho lehibe ny valisoa miandry anareo; ary ianareo ho zanaky ny Avo indrindra, dia Ilay mora fo amin'ny tsy mahay mankasitraka sy ny ratsy fanahy.
42N	6	36	0,0000	Tsara fo ilay Rainareo: noho izany, aoka ianareo ho tsara fo tahaka Azy koa!
42N	6	37	0,0000	Aza mitsara olona, dia tsy hotsarain'Andriamanitra ianareo; aza manameloka olona, dia tsy hohelohin'Andriamanitra ianareo; mamela, dia havelan'Andriamanitra ianareo;
42N	6	38	0,0000	manomeza, dia homen'Andriamanitra ianareo; fatra tsara, mihintsana, mifatratra sy avo loha no haidina amin'ny kitaponareo fa izay fomba hamaranareo ho an'ny olona ihany no mba hamaran'Andriamanitra ho anareo koa.
42N	6	39	0,0000	Mbola nilazan'i Jesoa fanoharana koa ireo mpihaino nataony hoe: Jamba ve mahatantana jamba? Tsy hifamarina an-kady ve ny jamba mifampitantana?
42N	6	40	0,0000	Mpianatra tsy mihoatra mpampianatra, fa izay mpianatra tonga lafatra no toy ny mpampianatra azy.
42N	6	41	0,0000	Nahoana moa ianao no mahita tapak'ahitra eo amin'ny mason-kavana, nefa ny vatan-kazo eo amin'ny masonao tsy tandrinao akory?
42N	6	42	0,0000	Ahoana no hahafahanao milaza amin-kavana hoe: Etsy, rahavako, hoesoriko ny tapak'ahitra amin'ny masonao, nefa ny vatan-kazo amin'ny masonao tsy hitanao akory? Ry mpihatsaravelatsihy, esory aloha ny vatan-kazo amin'ny masonao, izay ianao vao hahiratra tsara ka hanaisotra ny tapak'ahitra amin'ny mason-kavana.
42N	6	43	0,0000	-Tsy mba hazo tsara no hamoa voa ratsy, na hazo ratsy indray no hamoa voa tsara.
42N	6	44	0,0000	Eny, ny voany no ahafantarana ny hazo isan-karazany; fa foto-tsilo tsy ahazoana voanaviavy, ary foto-droy tsy iotazana voaloboka.
42N	6	45	0,0000	Koa ny olona tsara fanahy dia mamoaka zavatra tsara avy amin'ny rakitra tsaran'ny fony; ary ny olona ratsy fanahy kosa mamoaka zavatra ratsy avy amin'ny rakitra ratsin'ny fony. Fa izay mameno ny fon'ny olona no aloaky ny vavany.
42N	6	46	0,0000	- Ahoana no iantsoanareo Ahy hoe: 'Tompo o! Tompo o!' nefa tsy tanterahinareo akory izay lazaiko?
42N	6	47	0,0000	Izay rehetra manatona Ahy ka mihaino ny teniko sady manatanteraka, dia hasehoko anareo ny mety hampitahana azy:
42N	6	48	0,0000	tahaka ny olona manorin-trano ka nihady lalina ary nandatsaka ny fototra am-batolampy; nony tondraka ny rano, dia notonafan'ny riaka ilay trano nefa tsy nihontsona noho izy tsara orina.
42N	6	49	0,0000	Fa izay mihaino ihany kosa nefa tsy manatanteraka, dia tahaka ny olona manorin-trano amin'izao tsy misy fototra; raha vao notonafan'ny riaka ilay trano, dia nirodana avy hatrany ka rava tanteraka. >
42N	7	1	0,0000	Rehefa avy nampandre ny vahoaka izany teniny rehetra izany i Jesoa, dia niverina tany Kafarnahoma.
42N	7	2	0,0000	Nisy kosa kapitenin-tafika nanana mpiasa narary efa ho faty, mpiasa sarobidy aminy tokoa.
42N	7	3	0,0000	Vao nahaheno ny amin'i Jesoa ilay kapiteny, dia naniraka loholona jiosy hankany aminy hangataka Azy ho avy hanasitrana ilay mpiasa.
42N	7	4	0,0000	Rehefa tonga teo amin'i Jesoa ireto iraka, dia niangavy Azy mafy hoe: Mendrika hanaovana izany io kapiteny io fa tia ny firenentsika,
42N	7	5	0,0000	ary izy mihitsy aza no nanorina ny sinagogantsika.
42N	7	6	0,0000	Dia niara-nandeha tamin'ireo loholona i Jesoa. Ary rehefa mby akaikin'ny trano Izy, dia nanirahan'ilay kapiteny olona mahatoky indray hilaza aminy hoe: Aza misahirana toy izao re, Tompoko, fa tsy mendrika handrosoanao an-trano aho;
42N	7	7	0,0000	ary izany no anton'ny tsy nisehoako vatana taminao; fa teny fotsiny re atao, dia ho sitrana anie ny mpiasako.
42N	7	8	0,0000	Izaho manko, na ambany fahefan'olona aza, mba mifehy miaramila ihany: ka raha misy ataoko hoe Mandehana, dia mandeha izy; na misy antsoiko hoe Avia, dia avy izy; ary raha ny mpiasako no ilazako hoe Ataovy izao, dia manao izy.
42N	7	9	0,0000	Gaga tamin'ilay kapiteny i Jesoa raha nandre izany, ary dia nitodika tamin'ny vahoaka nanaraka Azy ka nanao hoe: Lazaiko aminareo fa tsy mbola nahita finoana toy izany Aho, na dia tamin'i Israely aza!
42N	7	10	0,0000	Nony tafaverina tany an-tranon'ilay kapiteny ireto iraka, dia nahita ilay mpiasa salama soa aman-tsara.
42N	7	11	0,0000	Taorian'izany i Jesoa dia nankany amin'ny tanana atao hoe Naina ary notronin'ireo mpianany sy vahoaka maro.
42N	7	12	0,0000	Rehefa tonga teo akaikin'ny vavahadin'ny tanana Izy, dia tojo olona handevina fatin-jazalahy anankiray; ramatoa reniny tsy nanana afa-tsy iny sady efa mpitondratena, koa olona marobe avy ao an-tanana no niaraka taminy.
42N	7	13	0,0000	Vao nahita an-dravehivavy ny Tompo, dia onena azy ka nanao taminy hoe: Aoka izay ny ranomasonao, ramatoa!
42N	7	14	0,0000	Dia nanatona Izy ary nanendry ny tranovorona, ka nijanona ny mpilanja. Ary hoy i Jesoa hoe: Ry zatovo, Izaho mandidy anao, mifohaza!
42N	7	15	0,0000	Dia indro ny maty fa niarina sy nanomboka niteny ary natolotr'i Jesoa an-dreniny.
42N	7	16	0,0000	Raiki-tahotra ny olona rehetra sady nanome voninahitra an'Andriamanitra hoe: Mpaminany lehibe no efa najoron'Andriamanitra eto anivontsika! Ary koa hoe: Efa namangy ny vahoakany Andriamanitra!
42N	7	17	0,0000	Dia niely eran'i Jodea manontolo mbamin'ny faritany manodidina rehetra ny lazan'i Jesoa.
42N	7	18	0,0000	Ary i Johany Mpanao batisa nilazan'ny mpianany izany rehetra izany, ka niantso roa lahy tamin'ireo mpianany
42N	7	19	0,0000	sy naniraka azy hankany amin'ny Tompo hanontany hoe: Ianao ve no Ilay ho avy sa olon-kafa no mbola tokony handrasanay?
42N	7	20	0,0000	Nony tonga tany amin'i Jesoa izy roa lahy, dia nanao hoe: I Johany Mpanao batisa no naniraka anay hankaty aminao hanontany hoe: Ianao ve no Ilay ho avy sa olon-kafa no mbola tokony handrasanay?
42N	7	21	0,0000	Tamin'izany indrindra i Jesoa dia nanasitrana olona maro tamin'ny aretina sy ny rofy ary ny fanahy ratsy, sady nampahiratra ny jamba maro.
42N	7	22	0,0000	Ka hoy Izy namaly ireto iraka hoe: Ndeha ambarao amin'i Johany ny zavatra hitanareo sy renareo: mahiratra ny jamba, mandeha tsara ny mandringa, madio ny marary hoditra, mandre ny marenina, atsangana ho velona ny maty, itoriana ny Vaovao Mahafaly ny mahantra.
42N	7	23	0,0000	Koa sambatra izay tsy voasakana hino Ahy!
42N	7	24	0,0000	Nony lasa ireto iraka, dia niteny momba an'i Johany tamin'ny vahoaka i Jesoa nanao hoe: Hizaha inona no nalehanareo tany an-taniefitra? Bararata hetsiketsehin-drivotra ve? Tsia!
42N	7	25	0,0000	Fa hizaha inona ary no nalehanareo tany? Olona marevaka fitafiana ve? Izay marevaka fitafiana sy manaram-po amin'ny fiainana, dia any amin'ny lapan'ny mpanjaka!
42N	7	26	0,0000	Koa hizaha inona ary no nalehanareo tany? Mpaminany ve? Izany tokoa, hoy Aho aminareo, ary mihoatra noho ny mpaminany aza.
42N	7	27	0,0000	Fa i Johany no ilay voalazan'ny Soratra Masina hoe: Indro alefako hialoha Anao ny irako, hoy Andriamanitra, mba hanomana ny lalan-kombanao!
42N	7	28	0,0000	Tsy misy lehibe noho i Johany amin'ny tera-behivavy; nefa lazaiko aminareo fa izay kely indrindra ao amin'ny Fanjakan'Andriamanitra dia lehibe noho izy.
42N	7	29	0,0000	Ary ny vahoaka rehetra izay nandre an'i Johany, mbamin'ny mpamory hetra aza, dia nanaiky an'Andriamanitra ho marina ka niroso hataon'i Johany batisa.
42N	7	30	0,0000	Ny Farisianina sy ny mpahay lalana kosa nitsipaka ny fikasan'Andriamanitra ka nanda tsy hataon'i Johany batisa.
42N	7	31	0,0000	Dia hoy indray i Jesoa: Iza no hanoharako ny olona ankehitriny? Zovy no mety hampitahana azy?
42N	7	32	0,0000	Tahaka ny ankizy mipetra-potsiny eny an-kianja ka omen'ny namany tsiny hoe: Ianareo itsofanay sodina, tsy mandihy; ianareo anaovanay hira fisaonana, tsy mitomany!
42N	7	33	0,0000	Fa tonga i Johany Mpanao batisa, tsy mofo haniny tsy divay sotroiny, nefa lazainareo hoe: Ondranondranana!
42N	7	34	0,0000	Tonga indray ny Zanak'olona mihinana sy misotro, nefa lazainareo hoe: Olona tendan-kanina sy mpiboboka divay, sakaizan'ny mpamory hetra sy ny mpanota!
42N	7	35	0,0000	Andriamanitra kosa, araka ny fahendreny, dia eken'ireo zanany rehetra ho marina!
42N	7	36	0,0000	Nisy Farisianina nanasa an'i Jesoa hiara-misakafo aminy, koa nandroso tao aminy Izy ary naka toerana.
42N	7	37	0,0000	Nisy kosa vehivavy anankiray malaza ho mpanota tao an-tanana. Vao nahalala ravehivavy fa hoe misakafo ao amin'ilay Farisianina i Jesoa, dia naka ilomanitra eran'ny tavoahangy alabasitra;
42N	7	38	0,0000	ka indro izy nankeo ivohon'i Jesoa ary nitomany dia nitomany teo an-tongony. Kotsan'ny ranomaso ny tongotr'i Jesoa ka nofaohin-dravehivavy tamin'ny volon-dohany, norokorohany tamim-pitiavana ary nohosorany an'ilay ilomanitra.
42N	7	39	0,0000	Raha nahita izany ilay Farisianina nampiantrano an'i Jesoa, dia nanao anakampo hoe: Raha mpaminany tokoa ity, dia ho nahafantatra izay tena toetran'io vehivavy mikasikasika Azy io fa hoe mpanota.
42N	7	40	0,0000	Ary i Jesoa niteny taminy hoe: Simona o, misy zavatra tiako holazaina aminao! Dia hoy i Simona hoe: Lazao ary hoe, ry Mpampianatra!
42N	7	41	0,0000	Ka hoy i Jesoa taminy: Nisy, hono, olona roa nitrosa vola tamin'izay mpampisambo-bola izay; ny iray nitrosa denary dimanjato, ny iray denary dimampolo.
42N	7	42	0,0000	Samy tsy nanan-kandoavana anefa izy roa lahy ka dia nafoin'ny mpampisambotra ny trosa rehetra rehetra. Iza amin'izy roa lahy, hoy ianao, no ho tia azy kokoa?
42N	7	43	0,0000	Dia novalian'i Simona hoe: Ataoko fa ilay namoizany be. Ka hoy i Jesoa taminy: Marina ny hevitrao!
42N	7	44	0,0000	Dia nitodika nijery an-dravehivavy Izy sady nanao tamin'i Simona hoe: Hitanao ve ity vehivavy ity? Niditra ny tranonao Aho: ianao tsy nanome rano Ahy hanasako tongotra; izy kosa ny ranomasony no nanondrahany ny tongotro ary ny volon-dohany no namaohany azy.
42N	7	45	0,0000	Ianao tsy nanoroka Ahy; izy kosa, hatrizay nidirany, tsy nitsahatra nanorokoroka ny tongotro.
42N	7	46	0,0000	Ianao tsy nanosotra diloilo ny lohako; izy kosa nanosotra ilomanitra ny tongotro.
42N	7	47	0,0000	Koa izao no teniko aminao: Voavela ny heloka be nataony, noho izy be fitiavana; fa izay amelana kely no kely fitiavana.
42N	7	48	0,0000	Hoy kosa i Jesoa tamin-dravehivavy: Voavela ny helokao!
42N	7	49	0,0000	Ireo niara-nisakafo tamin'i Jesoa dia nanao anakampo hoe: Iza moa ity no mamela heloka?
42N	7	50	0,0000	Fa hoy indray i Jesoa tamin-dravehivavy: Ny finoanao no nahavonjy anao! Ndeha ary ka veloma finaritra! >
42N	8	1	0,0000	Taorian'izany, lasa nitety tanan-dehibe sy tanana kely i Jesoa nitoriteny sy nanambara ny Vaovao Mahafaly momba ny Fanjakan'Andriamanitra. Niaraka tamin'i Jesoa ny 12 lahy
42N	8	2	0,0000	ary koa ireo vehivavy sasany izay nositraniny tamin'ny fanahy maloto sy ny aretina: dia i Maria, antsoina hoe Magdalena, izay nialana demony fito,
42N	8	3	0,0000	sy i Johanina, vadin'i Koza mpitandrim-pananan'i Heroda, ary i Sozanina sy ny maro hafa koa. Ireo vehivavy ireo dia samy nanampy an'i Jesoa sy ny mpianany tamin'ny fananany.
42N	8	4	0,0000	Nirohotra avy any amin'ny tanana samihafa ny olona hanatona an'i Jesoa, hany ka vahoaka betsaka no tafangona teo aminy. Dia niteny Izy nanao izao fanoharana izao:
42N	8	5	0,0000	Niainga ity mpamafy hamafy voa. Nony namafy izy, ny voa sasany dia latsaka teny amoron-dalana ka voahosin'ny mpandalo ary lanin'ny voro-manidina;
42N	8	6	0,0000	ny voa sasany kosa latsaka teny ambony vatolampy, ka vao naniry dia nalazo satria tsy ampy hamandoana;
42N	8	7	0,0000	ny voa sasany indray latsaka tany anaty tsilo, ka niara-naniry tamin'ny tsilo dia voageja;
42N	8	8	0,0000	ary ny voa sasany latsaka tamin'ny tany tsara, ka naniry ary namoa zato heny. Avy nilaza izany i Jesoa, dia niantso hoe: Izay manan-tsofina hihainoana, aoka hihaino!
42N	8	9	0,0000	Nanontanian'ny mpianany ny dikan'ilay fanoharana i Jesoa,
42N	8	10	0,0000	ka namaly hoe: Ianareo no natao hahalala ny tsiambaratelo momba ny Fanjakan'Andriamanitra; fa ho an'ny hafa kosa dia ankamantatra saro-pantarina no itenenana izany, hany ka hijery izy fa tsy hahita ary hihaino fa tsy hahafantatra.
42N	8	11	0,0000	Koa izao ary no dikan'ilay fanoharana teo. Ny voa dia ny tenin'Andriamanitra.
42N	8	12	0,0000	Ireny teo amoron-dalana dia izay mahaheno ihany; kanjo avy ny devoly, ka manaisotra ny teny tao am-pony sao mino izy ka ho voavonjy.
42N	8	13	0,0000	Ireny teo ambony vatolampy kosa dia izay mahaheno sady mandray ny teny an-kafaliana nefa tsy mandatsaka lalina izany ao aminy; mba mino vetivety ihany izy, kanjo mihemotra amin'ny fotoana fitsapana.
42N	8	14	0,0000	Ny latsaka teo amin'ny tsilo indray dia izay mahaheno ihany koa; kanjo eny an-dalam-pivahiniana, voagejan'ny ahiahy sy ny harena ary ny fahafinaretan'ny fiainana mandalo ka tsy mahavanom-boa.
42N	8	15	0,0000	Ny latsaka tamin'ny tany tsara kosa dia izay mahaheno ny teny amin'ny fo tsara sy lavorary, ka mitana azy, ary mamokatra amin'ny faharetana.
42N	8	16	0,0000	Tsy misy mampirehitra jiro, ka manarona azy amin'ny siny na manitrika azy ao ambany farafara; fa eo ambony fitoeran-jiro no apetrany, hany ka izay miditra ao an-trano dia mahita ny hazavana.
42N	8	17	0,0000	Tsy misy takona izay tsy haseho na miafina izay tsy ho fantatra sy haharihary.
42N	8	18	0,0000	Koa tandremo ary ny fomba fihainoanareo; satria izay manana no homena; ary izay tsy manana kosa, na izay kely heveriny ho ananany aza dia halana aminy.
42N	8	19	0,0000	Tonga hamangy an'i Jesoa ny reniny sy ny rahalahiny, nefa tsy afa-nanatona Azy noho ny hamaroan'ny olona;
42N	8	20	0,0000	dia nilazana i Jesoa hoe: Ao alatrano ao ny reninao sy ny rahalahinao teo hihaona kely aminao!
42N	8	21	0,0000	Fa hoy i Jesoa tamin'izay rehetra teo: Ny reniko sy ny rahalahiko dia izay mihaino ny tenin'Andriamanitra no sady manatanteraka azy.
42N	8	22	0,0000	Indray andro, niondrana an-tsambokely i Jesoa mbamin'ny mpianany, ka hoy Izy tamin'ireo: Andeha isika hankeny ampitan'ny farihy! Dia niainga Izy mianakavy.
42N	8	23	0,0000	Teny am-pandehanana, dia azon'ny torimaso i Jesoa. Ary nisy tafio-drivotra niantonta teo amin'ny farihy ka nila ho feno rano ny sambokely ary efa am-bava loza izy ireo.
42N	8	24	0,0000	Dia nohatonin'ny mpianany i Jesoa ary nofohaziny sady nataony hoe: Mpampianatra o, Mpampianatra o, ho faty isika!
42N	8	25	0,0000	Dia nifoha Izy ka niteny mafy ny rivotra sy ny onjan-drano; dia nitsahatra ireo ary nanjary tony tsara ny andro. Dia hoy i Jesoa tamin'ny mpianany: Fa aiza ny finoanareo? Izy ireo koa raiki-tahotra sy gaga sady nifampilaza hoe: Iza moa ity? Fa baikoiny hatramin'ny rivotra sy ny rano, dia manaiky Azy!
42N	8	26	0,0000	Dia nitody teny amin'ny faritanin'i Gergesa tandrifin'i Galilea ry i Jesoa sy ny mpianany.
42N	8	27	0,0000	Vao niala tao an-tsambokely hankeo an-tanety i Jesoa, dia nisy lehilahy anankiray avy ao an-tanana nitsena Azy. Azon'ny demony ralehilahy ka hatry ny ela no manary lamba, sady tsy mahapetraka an-trano fa nonina teny amin'ny fasana.
42N	8	28	0,0000	Vao nahatazana an'i Jesoa izy, dia nikiakiaka sady niankohoka teo anatrehany no niteny tamin'ny feo mahery hoe: Fa hataonao inona aho, ry Jesoa Zanak'Andriamanitra avo indrindra? Mihanta aminao aho, aza dia ampijalina re!
42N	8	29	0,0000	I Jesoa manko efa nandidy ny fanahy maloto hiala tamin-dralehilahy. Efa imbetsaka io fanahy maloto io no namely azy; fatorana gadra tongotra aman-tanana izy no ambenana, kanefa manapaka fatorana ihany ary entin'ny demony miriorio any an-taniefitra.
42N	8	30	0,0000	Dia hoy i Jesoa nanontany an-dralehilahy: Iza no anaranao? Ka novaliany hoe: Tafika no anarako.
42N	8	31	0,0000	Fa maro tokoa ny demony tafiditra tao amin'ilay olona. Dia niangavy tamin'i Jesoa ireo demony mba tsy hodidiany hivarina any anaty hantsana.
42N	8	32	0,0000	Ary nisy kisoa maro, andiany iray, nandrasana teo amin'ny kisolosolon'ny havoana. Koa niangavy tamin'i Jesoa ny demony mba havelany hiditra amin'ireo kisoa ireo, ary nekeny ny fangatahany.
42N	8	33	0,0000	Rehefa niala tamin-dralehilahy ny demony, dia niditra tamin'ny kisoa; ary nirifatra ny andian-kisoa ka nivarimbarina tan-kilahila ho any anaty farihy, dia maty tao.
42N	8	34	0,0000	Vao nahita ny zava-niseho ireo mpiandry kisoa, dia nandositra ary nilaza ny vaovao tao an-tanana sy teny ambanivohitra.
42N	8	35	0,0000	Dia lasa ny olona hijery ny zava-niseho; ka nony tonga teo akaikin'i Jesoa, dia nihoron-koditra nahita an-dralehilahy nialan'ny demony, mipetraka tsara eo an-tongotr'i Jesoa, mitafy lamba sady ary saina.
42N	8	36	0,0000	Ry zareo nanatri-maso kosa nitantara tamin'ireo vao tonga ny nahasitranan'ilay azon'ny demony.
42N	8	37	0,0000	Raiki-tahotra mafy ny mponina rehetra, ka dia nangataka an'i Jesoa mba hiala teo amin'ny faritanin'i Gergesa. Dia niondrana an-tsambokely Izy ndeha hiverina.
42N	8	38	0,0000	Niangavy tamin'i Jesoa kosa ralehilahy nialan'ny demony mba hiaraka aminy, fa nampodiny nataony hoe:
42N	8	39	0,0000	Modia any an-tranonao, ka tantarao ny zava-dehibe nataon'Andriamanitra taminao. Dia lasa ralehilahy nitory teny eran'ny tanana ny zava-dehibe nataon'i Jesoa taminy.
42N	8	40	0,0000	Nony tafaverina i Jesoa, dia noraisin'ny vahoaka tsara fa efa niandry Azy rahateo izy rehetra.
42N	8	41	0,0000	Ary indro nisy lehilahy atao hoe Jairo, lehiben'ny sinagoga, tonga niankohoka teo an-tongotr'i Jesoa sady niangavy Azy mba ho any an-tranony,
42N	8	42	0,0000	fa nanan-janaka vavy tokana tokony ho 12 taona ity lehiben'ny sinagoga ary narary efa ho faty razazavavy. Teny an-dalana ho any amin'i Jairo, dia nifanety tamin'i Jesoa ny vahoaka.
42N	8	43	0,0000	Ary nisy vehivavy marary mitsi-dra hatramin'ny 12 taona, efa nandany ny fananany tamin'ny dokotera nefa tsy nisy nahasitrana azy na iray aza.
42N	8	44	0,0000	Nanatona an'i Jesoa avy ao ivoho ravehivavy ka vao nikasika ny somotraviavin-dambany, dia nijanona avy hatrany ny ra mitsika tao aminy.
42N	8	45	0,0000	Ary hoy i Jesoa: Iza moa no nikasika Ahy teo? Samy nanda avokoa izy rehetra, fa i Petera no niteny hoe: Mampianatra o, vahoaka be anie no mifanety sy mifanizina aminao!
42N	8	46	0,0000	Fa hoy indray i Jesoa: Nisy nikasika Ahy teo satria tsapako fa nisy hery niala avy amiko.
42N	8	47	0,0000	Ravehivavy kosa, nony nahita fa tsy afa-niafina, dia nangovitra no nankeo amin'i Jesoa; ary niankohoka teo anatrehany sady nanambara teo imason'ny olona rehetra izay anton'ny nikasihany Azy sy izay nahasitranany teo no ho eo ihany.
42N	8	48	0,0000	Ary hoy i Jesoa taminy: Ny finoanao, anaka, no nahasitrana anao. Ndeha ary ka veloma finaritra!
42N	8	49	0,0000	Raha mbola niteny i Jesoa, dia nisy iraka tonga avy any an-tranon'ity lehiben'ny sinagoga nanao tamin'i Jairo hoe: Efa maty ny zanakao vavy, ka aza sahiraninao intsony ny Mpampianatra.
42N	8	50	0,0000	Henon'i Jesoa izany ka hoy Izy tamin'i Jairo: Aza matahotra; minoa fotsiny ihany, dia ho velona ny zanakao!
42N	8	51	0,0000	Nony tonga tao an-trano i Jesoa, dia tsy nisy navelany hiara-miditra aminy afa-tsy i Petera sy i Johany ary i Jakoba mbamin'ny ray aman-drenin-drazazavavy.
42N	8	52	0,0000	Nitomany sy nandondon-tratra nisaona an-drazazavavy ny olona rehetra teo, ka hoy i Jesoa hoe: Aoka izay ny ranomaso! Tsy maty akory izy fa matory.
42N	8	53	0,0000	Dia nihomehezan'ny olona i Jesoa satria fantatr'izy rehetra fa efa maty razazavavy.
42N	8	54	0,0000	I Jesoa kosa nandray ny tanan-drazazavavy sady niantso hoe: Razazavavy, mifohaza!
42N	8	55	0,0000	Dia nody indray ny ainy ka niarina avy hatrany izy, ary nasain'i Jesoa nomena sakafo.
42N	8	56	0,0000	Talanjona tokoa ny ray aman-dreniny nefa nohafaran'i Jesoa tsy hilaza ny zava-nitranga na amin'iza na amin'iza. >
42N	9	1	0,0000	Novorin'i Jesoa ny 12 lahy, ka nomeny hery amam-pahefana hampiaiky ny demony rehetra sy hahasitrana ny aretina,
42N	9	2	0,0000	ary nirahiny hitory ny Fanjakan'Andriamanitra sy hanasitrana ny marary,
42N	9	3	0,0000	sady nohafatrafarany hoe: Aza mitondra na inona na inona ianareo rehefa mandeha, na tehina, na kitapo, na sakafo, na vola, na akanjo hisoloana.
42N	9	4	0,0000	Izay trano hampandrosoana anareo dia itoero, ka avy ao no miainga hanohy ny dianareo.
42N	9	5	0,0000	Izay rehetra tsy mandray anareo dia ialao ny tananany; ka ny vovoka avy amin'ny tongotrareo ahintsano ho fiampangana azy.
42N	9	6	0,0000	Dia lasa ireo mpianatra nitety isan-tanana ka nanambara ny Vaovao Mahafaly sy nanasitrana hatraiza hatraiza.
42N	9	7	0,0000	Henon'i Heroda, mpanjaka tao Galilea, izay rehetra nataon'i Jesoa, ka sahiran-kevitra be ihany izy, satria nisy nanao hoe: I Johany Mpanao batisa no natsangan'Andriamanitra ho velona avy tany amin'ny maty indray!
42N	9	8	0,0000	Ny sasany kosa nanao hoe: I Elia no miseho! Ny hafa indray nanao hoe: Ny anankiray tamin'ireo mpaminanin'Andriamanitra fahizay no niverina!
42N	9	9	0,0000	Fa hoy kosa i Heroda: Raha i Johany dia efa nasaiko notapahina ny lohany. Ka iza indray ary izao henoko manao zava-mahagaga izao? Ary notadiavin'i Heroda ho hita i Jesoa.
42N	9	10	0,0000	Nony tafaverina ny apostoly, dia notantarainy tamin'i Jesoa izay rehetra nataony; ary nentin'i Jesoa nitokana tany amin'ny toerana mangingina akaikin'ny tanana atao hoe Betsaida ny apostoly.
42N	9	11	0,0000	Vao nahare izany kosa ny vahoaka dia lasa nanaraka an'i Jesoa. Noraisin'i Jesoa tsara ny olona ka nilazalazany momba ny Fanjakan'Andriamanitra ary nositraniny izay nila fanasitranana.
42N	9	12	0,0000	Nony efa ho hariva ny andro, dia nohatonin'ny 12 lahy i Jesoa sady nataony hoe: Ravao ny vahoaka mba hamonjy ny tanana kely sy trano an-tsaha eny manodidina, hitady hanina sy fandriana satria an-taniefitra isika izao.
42N	9	13	0,0000	Dia hoy i Jesoa taminy: Ianareo ihany no aoka hanome hanina azy. Fa ny mpianany kosa niteny hoe: Tsy manana afa-tsy mofo dimy sy trondro anankiroa izahay, raha tsy hoe izahay angaha no tokony handeha hividy hanina ho an'ireo vahoaka be ireo.
42N	9	14	0,0000	Fa dimy arivo teo ho eo ny vatan-dehilahy. Ary hoy indray i Jesoa tamin'ny mpianany: Asaovy mipetraka mitsitokotoko ny olona, tokony ho dimampolo isany avy.
42N	9	15	0,0000	Dia nataon'ny mpianatra izany ka nasainy nipetraka avokoa ny vahoaka.
42N	9	16	0,0000	Noraisin'i Jesoa kosa ny mofo dimy sy ny trondro anankiroa; ary rehefa niandrandra ny lanitra Izy ka nisaotra an'Andriamanitra noho ireo sakafo ireo, dia nanapaka sy nanome azy ny mpianany harosony amin'ny vahoaka.
42N	9	17	0,0000	Dia samy nihinana avokoa izy rehetra ka voky. Ary nangonina ny tapa-mofo aman-trondro ambiny ka nisy 12 sobika.
42N	9	18	0,0000	Indray andro, nivavaka samirery tany amin'ny toerana mangina i Jesoa; dia tonga teo aminy ny mpianany, ka nanontanian'i Jesoa hoe: Iza moa Aho araka ny filazan'ny olona?
42N	9	19	0,0000	Dia novalian'ny mpianany hoe: Misy manao hoe i Johany Mpanao batisa; ny sasany kosa manao hoe i Elia; ary ny hafa indray manao hoe anankiray amin'ireo mpaminanin'Andriamanitra fahizay no miverina!
42N	9	20	0,0000	Dia hoy i Jesoa taminy: Fa ianareo kosa, iza moa Aho aminareo? Namaly i Petera ka nanao hoe: Ilay Mesia avy amin'Andriamanitra!
42N	9	21	0,0000	Nofeperan'i Jesoa mafy anefa ireo mpianany tsy hilaza izany na amin'iza na amin'iza,
42N	9	22	0,0000	sady nampiany hoe: Tsy maintsy hijaly mafy ny Zanak'olona, ka holavin'ny loholona sy ny lohandoha-mpisorona ary ny mpahay lalana, dia hovonoina ho faty; nefa hitsangana velona amin'ny andro fahatelo.
42N	9	23	0,0000	Ary hoy i Jesoa tamin'ny olona rehetra: Raha misy te hiara-dia amiko, dia aoka handa ny tenany, ka hitondra ny hazo fijaliany isan'andro ary hiaraka amiko,
42N	9	24	0,0000	Fa izay te hamonjy ny ainy no hahavery azy; ary izay hahafoy ny ainy noho ny fitiavany Ahy kosa no hahavonjy azy.
42N	9	25	0,0000	Fa inona no soa azon'ny olona raha eo am-pelatanany avokoa izao tontolo izao, kanefa ny tenany very na hitondra faisana?
42N	9	26	0,0000	Na iza na iza menatra Ahy sy menatra ny teniko, dia ho menatra azy koa ny Zanak'olona rehefa ho avy omban'ny voninahiny, dia ny voninahitra ananan'ny Ray sy ananan'ny anjely masina.
42N	9	27	0,0000	Lazaiko marina aminareo fa ny sasany amin'izay manatrika etoana dia tsy ho faty raha tsy efa nahita ny Fanjakan'Andriamanitra.
42N	9	28	0,0000	Tokony ho herinandro taorian'izany, dia nitondra an-dry i Petera sy i Johany ary i Jakoba i Jesoa, ka lasa niakatra tany an-tendrombohitra hivavaka.
42N	9	29	0,0000	Raha mbola nivavaka i Jesoa, dia niova ny fahitana ny tarehiny ary tonga fotsy manjopiaka ny fitafiany.
42N	9	30	0,0000	Ary indreo nisy olona roa lahy niresaka taminy: dia i Mosesy sy i Elia,
42N	9	31	0,0000	izay niseho tamim-boninahitra sady nifampilaza fa efa ho tanteraka any Jerosalema ny hialan'i Jesoa eto an-tany.
42N	9	32	0,0000	Sondrian-tory kosa i Petera sy ny namany, nefa mba taitra ihany ka nahita an'i Jesoa heni-boninahitra sy nahita azy roa lahy izay teo aminy.
42N	9	33	0,0000	Nony efa handao an'i Jesoa ry i Mosesy sy i Elia, dia hoy i Petera tamin'i Jesoa: Mpampianatra o, tsara ho antsika ny mitoetra eto; ka hanao tranolay anankitelo izahay: ny anankiray ho Anao; ny anankiray ho an'i Mosesy ary ny anankiray ho an'i Elia (Tsy fantany anefa izay nolazainy).
42N	9	34	0,0000	Raha mbola niteny izany i Petera, dia nisy rahona nanarona azy rehetra ka nihoron-koditra i Petera sy ny namany raha niditra tao anatin'ilay rahona.
42N	9	35	0,0000	Ary nisy feo avy tao amin'io rahona io nanao hoe: Ity no Zanako, ilay voafidiko; henoy Izy.
42N	9	36	0,0000	Vao nanomboka niteny ilay feo, dia i Jesoa irery ihany no hita. Nahatam-bava ireo mpianany telo lahy; ka tamin'izany andro izany, dia tsy nilazalaza na inona na inona tamin'olona momba ny zavatra hitany.
42N	9	37	0,0000	Ny ampitson'iny, raha nidina avy any an-tendrombohitra izy efa-mianaka, dia notsenain'ny vahoaka maro i Jesoa.
42N	9	38	0,0000	Ary indro nisy lehilahy anankiray tamin'ny vahoaka nitaraina mafy hoe: Mpampianatra o, mihanta aminao aho, mba iantrao re ny zanako, fa lahitokana izy io!
42N	9	39	0,0000	Raha vao hetsehin'ny fanahy ratsy izy, dia ataony midradradradra tampoka sady mifanintontsintona sy mandoa vory: ary efa torovana ery ny zanako vao ialan'ny fanahy ratsy.
42N	9	40	0,0000	Efa nangatahiko ny mpianatrao handroaka fa tsy nahomby.
42N	9	41	0,0000	Dia novalian'i Jesoa hoe: Karazan'olona tsy mino sady be siasia ianareo! Mandra-pahoviana no hitoerako eto aminareo sy handeferako aminareo? Ento aty ny zanakao!
42N	9	42	0,0000	Iny nanatona iny ilay zaza, dia nazeran'ny demony ary nataony mifanintontsintona izaitsizy; fa notenenin'i Jesoa mafy ny fanahy maloto ka sitrana ilay zaza, ary natolony an-drainy.
42N	9	43	0,0000	Dia talanjona izy rehetra noho ny halehiben'ny fahefan'Andriamanitra. Raha mbola nigagan'ny besinimaro i Jesoa tamin'ny rehetra nataony, dia hoy Izy tamin'ny mpianany:
42N	9	44	0,0000	Tadidio tsara izao teny izao: Hatolotra eo an-tanan'ny olombelona ny Zanak'olona.
42N	9	45	0,0000	Tsy azon'ny mpianany anefa izany teny izany, sady mbola nafenina taminy ka tsy fantany; ary tsy sahiny nanontaniana an'i Jesoa.
42N	9	46	0,0000	Ary nisy hevitra nipoitra teo amin'ireo mpianatra ny amin'izay mety ho lehibe indrindra amin'izy samy izy.
42N	9	47	0,0000	I Jesoa kosa nahalala ny hevitra tao am-pon'ireo mpianatra ka nandray zazakely anankiray napetrany teo anilany,
42N	9	48	0,0000	sady nanao tamin'ny mpianany hoe: Na iza na iza mandray ity zaza ity amin'ny anarako, dia Izaho no raisiny; ary na iza na iza mandray Ahy, dia Ilay naniraka Ahy noraisiny. Eny, izay kely indrindra aminareo rehetra no lehibe indrindra!
42N	9	49	0,0000	Niteny kosa i Johany nanao hoe: Mpampianatra o, nahita olona nandroaka demony tamin'ny anaranao izahay, ka noraranay satria tsy namanay.
42N	9	50	0,0000	Fa hoy i Jesoa taminy: Aza rarana, fa izay tsy manohitra anareo dia momba anareo.
42N	9	51	0,0000	Nony efa antomotra ny fotoana hanalana an'i Jesoa teto an-tany, dia tapa-kevitra hankany Jerosalema Izy,
42N	9	52	0,0000	ka nandefa iraka hialoha Azy. Lasa ireo mpialoha lalana ary niditra tao amin'ny tanana anankiray an-dry zareo Samaritanina, mba hanomana ny fandraisana Azy.
42N	9	53	0,0000	Tsy nety nandray an'i Jesoa anefa ny mponina tao, noho Izy hita fa mizotra ho any Jerosalema.
42N	9	54	0,0000	Nony nahita izany ry i Jakoba sy i Johany mpianany, dia nanao hoe: Tompo o, sitrakao ve ny hiantsoanay varatra hilatsaka avy any an-danitra handevona azy ireo?
42N	9	55	0,0000	Fa nitodika tamin'izy mirahalahy i Jesoa ka nananatra azy mafy.
42N	9	56	0,0000	Dia nankany amin'ny tanana hafa i Jesoa sy ny mpianany.
42N	9	57	0,0000	Raha mbola nizotra tamin'ny diany i Jesoa sy ny mpianany, dia nisy olona anankiray nilaza tamin'i Jesoa hoe: Hiaraka aminao aho, na aiza na aiza alehanao!
42N	9	58	0,0000	Fa hoy i Jesoa taminy: Ny fosa manan-davaka; ny voro-manidina manana ny akany; fa ny Zanak'olona tsy mba manan-trano handriany sy hialany sasatra.
42N	9	59	0,0000	Hoy kosa i Jesoa tamin'ny anankiray hafa: Andao hiaraka amiko! Dia izao no navalin'io: Avelao aho aloha, Tompoko, handevina an'i dada!
42N	9	60	0,0000	Fa hoy i Jesoa taminy: Avelao izy samy maty no hifandevina, fa ianao kosa mandehana mitory ny Fanjakan'Andriamanitra!
42N	9	61	0,0000	Ary hoy ny anankiray hafa indray hoe: Hiaraka aminao aho, Tompoko, saingy avelao aloha hanao veloma ny fianakaviako.
42N	9	62	0,0000	Fa hoy i Jesoa taminy: Ny olona efa mitana amin'ny angadin'omby kanefa mbola miherika ihany, dia tsy natao ho an'ny Fanjakan'Andriamanitra. >
42N	10	1	0,0000	Taorian'izany, dia nifidy 72 lahy hafa indray ny Tompo, ka nirahiny tsiroaroa hialoha Azy any amin'ny tanana sy ny toerana rehetra mbola halehany.
42N	10	2	0,0000	Ary hoy Izy taminy: Be ny vokatra fa ny mpiasa no vitsy. Angataho ary ny Tompom-bokatra haniraka mpiasa hamory ny vokany.
42N	10	3	0,0000	Mandehana! Indro irahiko ianareo, mova tsy zanak'ondry eo afovoan'amboadia.
42N	10	4	0,0000	Aza mitondra kitapom-batsy na kapa, ary aza lany andro miarahaba olona eny an-dalana.
42N	10	5	0,0000	Izay trano androsoanareo dia voalohany indrindra ilazao hoe: Ho ato amin'ity trano ity anie ny fiadanana!
42N	10	6	0,0000	Raha misy olona tia fiadanana ao, dia hirotsaka aminy ny fiadanana rarinareo; fa raha tsy misy kosa, dia hiverina aminareo ihany izany.
42N	10	7	0,0000	Mitoera amin'izany trano izany, fa aza mifindrafindra trano; ary hano sy sotroy izay aroson'ny tompon-trano, fa ny mpiasa dia mendrika homena ny karamany.
42N	10	8	0,0000	Raha misy tanana idiranareo ka mandray anareo ny olona, dia hano izay aroso anareo;
42N	10	9	0,0000	sitrano izay marary ao ary ny mponina ilazao hoe: Efa tonga eto aminareo ny Fanjakan'Andriamanitra.
42N	10	10	0,0000	Fa raha misy kosa tanana idiranareo nefa tsy mandray anareo ny olona, dia mankanesa eny an-kianja milaza hoe:
42N	10	11	0,0000	Na dia ny vovoky ny tanananareo nanaraka ny tongotray aza, dia ahintsanay hiampanga anareo. Izao anefa no fantaro: efa tonga ny Fanjakan'Andriamanitra.
42N	10	12	0,0000	Lazaiko aminareo fa amin'ny andro fitsarana, dia ho azoazo kokoa ny sazy hihatra amin'i Sodoma noho ny hihatra amin'izany tanana izany.
42N	10	13	0,0000	Mampalahelo ianao, ry Korazina! Mampalahelo ianao, ry Betsaida! Raha i Tiro sy i Sidona mantsy no nahavitana ireo asa mahagaga natao teo aminareo, dia efa ela ireo mponina ao aminy no nitafy lamba fisaonana ary nihosin-davenona hanambarany fa nialany ny toetra ratsiny.
42N	10	14	0,0000	Amin'ny andro fitsarana, dia ho azoazo kokoa ny sazy hihatra amin'i Tiro sy i Sidona noho ny hihatra aminareo.
42N	10	15	0,0000	Ary ianao, ry Kafarnahoma, heverinao ve fa hasandratra hatrany an-danitra ianao? Tsia, haetry hatrany amin'ny toeran'ny maty ianao!
42N	10	16	0,0000	Ary hoy indray i Jesoa tamin'ny mpianany: Izay mihaino anareo, dia mihaino Ahy; izay manamavo anareo, dia manamavo Ahy; ary izay manamavo Ahy, dia manamavo Ilay naniraka Ahy.
42N	10	17	0,0000	Faly tokoa ny 72 lahy raha niverina sady nanao hoe: Tompo o, nanaiky anay na dia ireo demony aza rehefa nodidianay tamin'ny anaranao!
42N	10	18	0,0000	Fa hoy i Jesoa taminy: Hitako tokoa i Satana nilatsaka tahaka ny tselatra avy any an-danitra.
42N	10	19	0,0000	Indro ianareo efa nomeko fahefana hanitsaka bibilava sy maingoka sady hanamontsana ny hery rehetra ananan'ny fahavalo, ka tsy hisy hampaninona anareo akory.
42N	10	20	0,0000	Kanefa aza dia ianareo eken'ny fanahy ratsy no ifaliana; fa mifalia noho ianareo efa voasoratra anarana any an-danitra.
42N	10	21	0,0000	Tamin'izay fotoana izay indrindra, dia henika ny hafaliana tao amin'ny Fanahy Masina i Jesoa ka nanao hoe: Ray o, Tompon'ny tany aman-danitra Ianao, ka misaotra Anao Aho fa ireo zavatra nafeninao tamin'ny hendry sy ny manan-tsaina dia nasehonao tamin'ny madinika. Eny, Ray o, izany tokoa no sitrakao!
42N	10	22	0,0000	Efa natolotry ny Raiko ho Ahy ny zavatra rehetra; ary tsy misy olona mahalala ny Zanaka afa-tsy ny Ray, na mahalala ny Ray afa-tsy ny Zanaka mbamin'izay tian'ny Zanaka hanehoana Azy!
42N	10	23	0,0000	Dia nitodika tamin'ny mpianany i Jesoa ka niteny taminy manokana hoe: Sambatra ianareo mahita maso izao hitanareo izao!
42N	10	24	0,0000	Eny, lazaiko aminareo fa mpaminany sy mpanjaka maro no naniry hahita izay hitanareo nefa tsy nahita, ary hahare izay renareo nefa tsy nahare.
42N	10	25	0,0000	Ary indro tamy ity mpahay lalana anankiray ka nanao fanontaniana fandrika tamin'i Jesoa hoe: Mpampianatra o, inona no tokony hataoko hananako anjara amin'ny fiaina-maharitra mandrakizay?
42N	10	26	0,0000	Fa hoy i Jesoa taminy: Inona no voalazan'ny Soratra Masina ao amin'ny lalana? Ahoana no fandraisanao ny heviny raha vakinao?
42N	10	27	0,0000	Dia novaliany hoe: Tiavo ny Tompo Andriamanitrao amin'ny fonao manontolo, amin'ny fanahinao manontolo, amin'ny herinao manontolo ary amin'ny sainao manontolo. Ary koa: Tiavo ny namanao tahaka ny itiavanao ny tenanao.
42N	10	28	0,0000	Dia hoy i Jesoa taminy: Tsara ny valin-teninao. Ataovy izany, dia ho velona ianao!
42N	10	29	0,0000	Te hanamarin-tena anefa ilay mpahay lalana ka nanontany an'i Jesoa hoe: Fa iza moa no namako?
42N	10	30	0,0000	Ka novalian'i Jesoa hoe: Nisy lehilahy nidina avy tany Jerosalema ho any Jerikao, nasian'ny jiolahy ka nendahany fitafiana sy nodarofany kapoka; ary efa saika maty ralehilahy vao nilaozan'ireo jiolahy nandositra.
42N	10	31	0,0000	Sendra nisy mpisorona nidina tamin'izany lalana izany; fa nony nahatazana an-dralehilahy izy, dia nidify lalana nandalo fotsiny.
42N	10	32	0,0000	Toy izany koa no nataon'ity levita anankiray; tonga teo amin'ilay toerana izy, nahatazana an-dralehilahy ary nidify lalana nandalo fotsiny.
42N	10	33	0,0000	Nisy kosa Samaritanina nivahiny tonga teo amin'ity tra-boina ary onena tokoa nahita azy.
42N	10	34	0,0000	Nohatonin'ilay Samaritanina izy ka nofeheziny ny feriny sady nandrarahany diloilo sy divay; avy eo dia natainginy teo amin'ny ampondrany ralehilahy ary nentiny tany an-tranombahiny ka nokarakarainy tao.
42N	10	35	0,0000	Ny ampitson'iny, notolorany vola denary anankiroa ny tompon-trano sady nataony hoe: Karakarao ity olona ity; ary na hoatrinona na hoatrinona laninao mihoatra noho ireto, dia honerako rehefa miverina aho.
42N	10	36	0,0000	Dia nanontanian'i Jesoa ity mpahay lalana nataony hoe: Iza tamin'izy telo lahy ireo, araka ny hevitrao, no nanjary naman'ilay nasian'ny jiolahy?
42N	10	37	0,0000	Dia novaliany hoe: Ilay niantra azy. Dia hoy i Jesoa taminy: Ndeha ary, ka mba manaova torak'izany koa!
42N	10	38	0,0000	Raha mbola nandeha ry i Jesoa sy ny mpianany, dia niditra tao amin'ny tanana anankiray i Jesoa ka izay vehivavy atao hoe Marta izay no nampiantrano Azy.
42N	10	39	0,0000	I Marta dia nanan-drahavavy antsoina hoe Maria. Naka toerana teo an-tongotry ny Tompo i Maria ka nihaino ny teniny.
42N	10	40	0,0000	Fa i Marta kosa sahirana tamin'ny raharaha isan-karazany; dia niato izy ka nanao hoe: Moa tsy mampaninona Anao ve, ry Tompo, izao amelan'ny rahavaviko ahy hanao raharaha irery izao? Mba asaovy manampy ahy re izy!
42N	10	41	0,0000	Fa novalian'ny Tompo hoe: Marta, Marta, maro ahina sy be herehina loatra ianao,
42N	10	42	0,0000	nefa zavatra iray ihany no ilaina; ka i Maria no efa nifidy ny anjara soa indrindra, izay tsy halana aminy. >
42N	11	1	0,0000	Nivavaka tao amin'ny toerana anankiray i Jesoa indray andro izay. Nony nitsahatra Izy, dia nilazan'ny anankiray tamin'ny mpianany hoe: Tompo o, mba ampianaro mivavaka izahay, toy ny nampianaran'i Johany ny mpianany!
42N	11	2	0,0000	Dia hoy i Jesoa taminy: Izao ary no atao rehefa mivavaka ianareo: Ray o, hohamasinina anie ny anaranao; ho tonga anie ny Fanjakanao.
42N	11	3	0,0000	Omeo anay isan'andro ny hanina sahaza anay.
42N	11	4	0,0000	Ary avelao ny fahotanay; dia izany koa no amelanay izay rehetra meloka taminay. Ary aza avela ho azon'ny fakampanahy izahay.
42N	11	5	0,0000	Ary hoy indray i Jesoa tamin'ireto mpianany: Aoka hataontsika hoe misy aminareo midodododo amin-kavana misasakalina ka mitaraina aminy hoe: Rahavako o, mba ampisambory mofo telo aho,
42N	11	6	0,0000	fa misy havako mivahiny vao tonga ao amiko nefa tsy manan-karoso azy aho!
42N	11	7	0,0000	Hamaly kosa angamba ny ao an-trano hanao hoe: Aza sahiranina aho, fa ny varavarana efa mihidy ary izaho sy ny vady aman-janako efa samy am-pandriana, ka tsy afaka hifoha hanome mofo anao aho.
42N	11	8	0,0000	Lazaiko aminareo fa na tsy hifoha hanome mofo azy noho ny fihavanana aza ilay ao an-trano, dia hifoha ihany hanome izay rehetra ilainy mba tsy ho voatabataba tsy misy farany.
42N	11	9	0,0000	Ka hoy Aho aminareo: mangataha, dia homena; mitadiava, dia hahita; dondony, dia hovohana.
42N	11	10	0,0000	Fa izay rehetra mangataka no mahazo; izay mitady no mahita; ary izay mandondona no hovohana.
42N	11	11	0,0000	Araka ny hevitrareo, iza no raim-pianakaviana hangatahan-janany trondro ka tsy hanome azy trondro fa bibilava?
42N	11	12	0,0000	Na hangatahany atody ka hanome azy maingoka?
42N	11	13	0,0000	Koa raha ianareo, na dia ratsy aza, mahalala manome zava-tsoa ny zanakareo; tsy mainka ve ny Ray Izay any an-danitra no hanome ny Fanahy Masina an'izay mangataka aminy?
42N	11	14	0,0000	Sendra nandroaka demony mampahamoana tamin'izay i Jesoa. Nony tafavoaka ilay demony, dia niteny ilay moana ka talanjona ny vahoaka.
42N	11	15	0,0000	Fa nisy kosa niteny hoe: Fahefana avy amin'i Belzeboba filohan'ny demony ange no androahany ny demony e!
42N	11	16	0,0000	Ny sasany kosa te hamandrika an'i Jesoa, ary dia nangataka Azy hanao famantarana ho porofo fa hoe avy amin'Andriamanitra ny fahefany.
42N	11	17	0,0000	I Jesoa anefa nahalala ny tao am-pony ka nanao taminy hoe: Ho rava izay fanjakana mifanao an-kolafiny ary hirodana tsy hisy tavela ny trano ao aminy.
42N	11	18	0,0000	Koa raha mifanao an-kolafiny ry i Satana, ahoana no mbola haharetan'ny fanjakany? Ianareo manko milaza hoe fahefana avy amin'i Belzeboba no androahako ny demony.
42N	11	19	0,0000	Ary raha hoe fahefana avy amin'i Belzeboba tokoa no androahako ny demony, mba fahefana avy amin'iza kosa no androahan'ny mpomba anareo azy? Noho izany dia ireo mpomba anareo ihany no hanameloka anareo.
42N	11	20	0,0000	Raha Izaho dia ny herin'Andriamanitra mihitsy no androahako ny demony ary miharihary amin'izany fa efa eto aminareo ny Fanjakan'Andriamanitra.
42N	11	21	0,0000	Raha olona matanjaka sady tsara fiadiana no miambina ny tranony, dia voaaro ny fananany.
42N	11	22	0,0000	Fa raha matanjaka noho izy kosa no tonga ka mandresy azy, dia io no haka ny fiadiana rehetra nitokiany ary handroba sy hizara ny fananany.
42N	11	23	0,0000	Izay tsy momba Ahy dia manohitra Ahy; ary izay tsy miara-mamory amiko dia mampihahaka.
42N	11	24	0,0000	Rehefa miala amin'ny olona ny fanahy maloto, dia mivezika etsy mivezika eroa any an-tany karakaina, mitady toerana hialana sasatra kanefa tsy mahita! Amin'izany dia hoy izy hoe: Hody any amin'ilay trano izay nialako ihany aho.
42N	11	25	0,0000	Ary iny tokoa izy miverina ka mahita ilay tranony teo aloha voafafa sy voalamina tsara.
42N	11	26	0,0000	Dia lasa indray izy maka fanahy fito ratsy kokoa noho ny tenany ary miara-miditra ao izy rehetra ka miorim-ponenana. Ary ny toetra hiafaran'izany olona izany dia hahatsiravina kokoa noho ny toetrany voalohany.
42N	11	27	0,0000	Nony avy nilaza izany i Jesoa, dia nisy vehivavy anankiray teo afovoan'ny vahoaka nanandra-peo nanao taminy hoe: Sambatra izay reny nitondra Anao tao an-kibony sy nampinono Anao!
42N	11	28	0,0000	Fa hoy i Jesoa: Vao mainka sambatra aza ireo mihaino ny tenin'Andriamanitra ka mitandrina azy!
42N	11	29	0,0000	Nihamaro hatrany kosa ny vahoaka tafangona ka niteny i Jesoa nanao hoe: Ratsy fanahy ny olona ankehitriny: mitady famantarana nefa tsy homena famantarana afa-tsy ilay momba an'i Jona mpaminany.
42N	11	30	0,0000	Famantarana ho an'ireo mponina tao Ninive manko i Jona; toy izany koa, ho famantarana ho an'ny olona ankehitriny ny Zanak'olona.
42N	11	31	0,0000	Amin'ny andro fitsarana, dia hitsangana manoloana ny olona ankehitriny ilay mpanjakavavy avy any atsimo ka hanameloka azy; fa niala avy any am-paran'ny tany izy hihaino ny fahendren'i Salomona mpanjaka! Indro anefa misy mihoatra noho i Salomona eto!
42N	11	32	0,0000	Amin'ny andro fitsarana, dia hitsangana manoloana ny olona ankehitriny ireo mponina tao Ninive ka hanameloka azy; fa niala tamin'ny toe-dratsy ireo mponina tao Ninive nony nandre ny toritenin'i Jona! Indro anefa misy mihoatra noho i Jona eto!
42N	11	33	0,0000	Tsy misy mampirehitra jiro ka mametraka azy any amin'ny takona na manarona azy amin'ny vata famarana; fa eo ambony fitoeran-jiro no apetrany, hany ka izay miditra ao an-trano dia mahita ny hazavana.
42N	11	34	0,0000	Ny masonao no toy ny jiron'ny tenanao; raha mahiratra ny masonao, dia mazava koa ny tenanao manontolo; fa raha jamba kosa ny masonao, dia maizina koa ny tenanao.
42N	11	35	0,0000	Tandremo ary mba tsy hanjary haizina ilay hazavana ao aminao.
42N	11	36	0,0000	Eny, raha tarafin'ny hazavana ny tenanao manontolo fa tsy misy ilany maizina, dia hazava tanteraka araka izany toy ny hazavain'ny jiro mamirapiratra.
42N	11	37	0,0000	Nony avy niteny i Jesoa, dia nasain'ny Farisianina anankiray hisakafo any an-tranony. Nandroso i Jesoa ary nipetraka hihinana.
42N	11	38	0,0000	Gaga ilay Farisianina nahita Azy tsy nisasa tanana talohan'ny sakafo.
42N	11	39	0,0000	Fa hoy kosa ny Tompo taminy: Ianareo Farisianina itony, diovinareo tsara ny ety ivelany hatramin'ny vohon'ny kaopy sy ny vilia; kanefa ny ao anatinareo feno halatra sy haratsiam-panahy.
42N	11	40	0,0000	Tsy misaina ianareo! Moa tsy ilay Andriamanitra nanao ny ety ivelany ve no nanao ny ao anatiny koa?
42N	11	41	0,0000	Manaova asa fiantrana araka izay anananareo, dia hadio aminareo ny zavatra rehetra.
42N	11	42	0,0000	Mampalahelo ianareo, ry Farisianina! Fa voaloanareo ho an'Andriamanitra ny ampahafolon'ny solila sy ny veromanitra mbamin'ny anana famboly isan-karazany, nefa ataonareo tsirambina ny rariny sy ny fitiavana an'Andriamanitra; ireto indrindra no tsy maintsy tontosaina, na tsy azo avela aza ireroa.
42N	11	43	0,0000	Mampalahelo ianareo, ry Farisianina! Fa tianareo ny mipetraka eny aloha ao amin'ny sinagoga ary ny arahabain'ny olona eny an-kianja.
42N	11	44	0,0000	Mampalahelo ianareo, fa toy ny fasana tsy misy famantarana ka voahitsakitsaky ny olona tsy ampoiziny.
42N	11	45	0,0000	Niteny tamin'i Jesoa kosa ny anankiray amin'ny mpahay lalana nanao hoe: Mpampianatra o, izahay koa dia alanao baraka amin'izany teninao izany?
42N	11	46	0,0000	Fa hoy i Jesoa: Mampalahelo koa ianareo, ry mpahay lalana! Fa vesaranareo entan-tsy zaka ny olona, nefa na dia anankiray amin'ny rantsan-tananareo aza tsy akasikareo an'izany akory!
42N	11	47	0,0000	Mampalahelo ianareo, fa anaovanareo rarivato ny fasan'ireo mpaminany izay novonoin'ny razanareo.
42N	11	48	0,0000	Ny tenanareo ihany no vavolombelona manambara fa sitrakareo ny nataon'ny razanareo: ny razanareo moa namono, ianareo kosa manao rarivato.
42N	11	49	0,0000	Izany no efa nitenenan'Andriamanitra araka ny fahendreny hoe: Haniraka mpaminany sy apostoly any aminy Aho: ka ny sasany amin'ireny hovonoiny ary ny sasany hoenjehiny.
42N	11	50	0,0000	Koa hanadinan'Andriamanitra ny olona ankehitriny ireo mpaminany rehetra izay nalatsa-dra hatramin'ny nahariana izao tontolo izao,
42N	11	51	0,0000	nanomboka tamin'i Abela ka niafara tamin'i Zakaria ilay novonoina teo anelanelan'ny alitara fisoronana sy ny Toeramasina. Eny, hoy Aho aminareo, hanadinan'Andriamanitra ny olona ankehitriny avokoa izany.
42N	11	52	0,0000	Mampalahelo ianareo, ry mpahay lalana! Fa nalainareo ny fanalahidin'ny fahalalana: ianareo moa tsy miditra ary izay te hiditra sakananareo.
42N	11	53	0,0000	Nony niala teo i Jesoa, dia tezitra mafy ireo mpahay lalana sy Farisianina; ary nanontaniany tamin'ny zavatra maro i Jesoa
42N	11	54	0,0000	sady nofandrimpandrihany mba hitadiavany vava latsaka. >
42N	12	1	0,0000	Tamin'izay dia tafangona ny vahoaka alikisa nifanitsa-kitro. Kanefa ny mpianany aloha no nitenenan'i Jesoa hoe: Mitandrema tena ianareo amin'ny levioran'ny Farisianina dia ny fihatsarambelatsihy.
42N	12	2	0,0000	Fa tsy misy afenina izay tsy haseho na takona izay tsy ho fantatra.
42N	12	3	0,0000	Noho izany, izay rehetra nolazainareo tao amin'ny maizina dia ho re ao amin'ny mazava; ary izay nobitsihinareo tao an'efitra mangina dia hantsoantsoina eny an-tampon-trano.
42N	12	4	0,0000	Izao no lazaiko aminareo sakaizako: aza matahotra ireo mahafaty ny vatana, kanefa tsy afa-manao mihoatra an'izany.
42N	12	5	0,0000	Fa hasehoko anareo izay tokony hatahoranareo: matahora an'Andriamanitra Izay manam-pahefana hamarina anareo any amin'ny lohasahan'afo rehefa novonoiny ianareo; eny, hoy Aho aminareo, Izy ihany no atahory.
42N	12	6	0,0000	Tsy ampahafolon'ny denary monja ve no vidin'ny fody dimy? Kanefa tsy misy hadinon'Andriamanitra izy ireny na iray aza.
42N	12	7	0,0000	Na ny volon-dohanareo aza dia fantatr'Andriamanitra ny isany: koa aza matahotra, fa sarobidy noho ny fody maro ianareo!
42N	12	8	0,0000	Izao no lazaiko aminareo: na iza na iza manaiky ho mpiandany amiko eo anatrehan'ny olona, ny Zanak'olona koa mba hanaiky ho mpiandany aminy eo anatrehan'ny anjelin'Andriamanitra!
42N	12	9	0,0000	Fa izay manda tsy ho mpiandany amiko eo anatrehan'ny olona, ny Zanak'olona koa mba handa tsy ho mpiandany aminy eo anatrehan'ny anjelin'Andriamanitra.
42N	12	10	0,0000	Na iza na iza hanao teny manohitra ny Zanak'olona dia hahazo famelan-keloka; fa izay manevateva ny Fanahy Masina kosa dia tsy hahazo famelan-keloka.
42N	12	11	0,0000	Raha entina hotsaraina eo amin'ny sinagoga na eo anatrehan'ny mpitondra sy ny manampahefana ianareo, dia aza manahy ny amin'izay havalinareo na izay holazainareo;
42N	12	12	0,0000	fa ny Fanahy Masina no hampianatra anareo eo no ho eo ihany izay tokony holazainareo.
42N	12	13	0,0000	Nisy olona anankiray tamin'ny vahoaka vory teo nanao tamin'i Jesoa hoe: Mpampianatra o, mba ilazao kely ny rahalahiko hifampizara ny lovanay amiko.
42N	12	14	0,0000	Fa hoy i Jesoa taminy: Andriamatoa o, iza moa no nanendry Ahy ho mpitsara ny raharahanareo na ho mpizara ny fanananareo?
42N	12	15	0,0000	Dia hoy i Jesoa tamin'ny vahoaka: Mitandrema! Aoka tsy ho voan'ny fangoronan-karena isan-karazany ianareo, fa ny ain'olona tsy miankina amin'ny habetsahan'ny fananany!
42N	12	16	0,0000	Ho azy ireo no nitantaran'i Jesoa ity fanoharana ity: Nisy mpanankarena anankiray nanan-tany nahavokatra be,
42N	12	17	0,0000	ka velon'eritreritra nanao anakampo hoe: Inona re no hataoko fa tsy ampy intsony ny toerana hamoriako ny vokatra?
42N	12	18	0,0000	Dia hoy indray izy: Izao no hataoko: horavako ny sompitra ankehitriny ka sompitra lehibe kokoa no hajoroko hamoriako ny variko sy ny fananako rehetra.
42N	12	19	0,0000	Rehefa izany, dia izao no holazaiko anakampo amin'ny aiko: Ry aiko o, manan-tahirim-pananana be tsy ho lany lanina mandritra ny taona maro ianao; koa miala sasatra, mihinana, misotroa sy miliba.
42N	12	20	0,0000	Fa hoy Andriamanitra taminy: Olona tsy misaina ianao! Anio alina ihany, dia halako aminao ny ainao. Ka ho an'iza ireo zavatra navosanao?
42N	12	21	0,0000	Dia nofaranan'i Jesoa hoe: Toy izany ary no manjo izay manangon-karena ho an'ny tenany fotsiny fa tsy mba mihary harena ao amin'Andriamanitra!
42N	12	22	0,0000	Dia hoy indray i Jesoa tamin'ny mpianany: Izany indrindra no ilazako aminareo hoe: aza manahy ny amin'ny hanina izay tohan'ainareo, na ny amin'ny fitafiana izay ilain'ny vatanareo.
42N	12	23	0,0000	Fa ny aina mihoatra noho ny hanina; ary ny vatana mihoatra noho ny fitafiana.
42N	12	24	0,0000	Diniho ange ny goaika: tsy mamafy na mijinja izy ireny, tsy manana trano fitahirizana na sompitra, fa Andriamanitra no mamelona azy. Tsy sarobidy lavitra noho ny vorona ve ianareo?
42N	12	25	0,0000	Iza moa ianareo no mahay manalava kely ny andro iainany na dia feno fanahiana toy inona aza?
42N	12	26	0,0000	koa raha ny zavatra kely tsinontsinona aza tsy efanareo, ahoana no anahianareo ny sisa rehetra.
42N	12	27	0,0000	Diniho koa ange ny fanirin'ny voninkazo: tsy miasa na mamoly izy ireny; kanefa lazaiko aminareo fa na i Salomona teo amin'ny voninahiny rehetra aza, dia tsy tsara fitafiana toy ny iray amin'izy ireny.
42N	12	28	0,0000	Tafin'Andriamanitra toy izany ny ahitra izay eny an-tsaha anio nefa atsipy any am-patana rahampitso, ka ianareo indray ve no tsy hampitafiny, ry kely finoana?
42N	12	29	0,0000	Koa aza ny fikatsahana ny hohanina sy hosotroina no hany ilofosana ary aza mitebiteby foana ianareo.
42N	12	30	0,0000	Ireo mpanompo sampy eo amin'izao tontolo izao dia fatra-pikatsaka ireny rehetra ireny; ianareo kosa, fantatry ny Rainareo fa ilainareo izany.
42N	12	31	0,0000	Katsaho ary ny Fanjakan'Andriamanitra, dia homena anareo ireny ho fanampiny!
42N	12	32	0,0000	Aza matahotra, ry andian'ondry vitsy, fa efa sitraky ny Ray homena anareo ny Fanjakany!
42N	12	33	0,0000	Amidio ny fanananareo ka ny vola azo, anaovy asa fiantrana. Kitapom-bola tsy mety tontan'ny ela atao ho anareo, dia harena tsy mety lany any an-danitra; any tsy mba misy mpangalatra mihaodihaody na kadradraka manimba.
42N	12	34	0,0000	Fa izay misy ny harenareo no hisy ny fonareo koa!
42N	12	35	0,0000	Aoka ho vonona lalandava ka ny lambanareo sikino ary ny jironareo areheto.
42N	12	36	0,0000	Manaova toy ny mpanompo miandry izay hiverenan'ny tompony avy any amin'ny fanasana; raha vao tonga sy mandondona izy, dia vohain'ny mpanompony miaraka amin'izay.
42N	12	37	0,0000	Sambatra ireo mpanompo hitan'ny tompony miari-tory raha tonga izy. Lazaiko marina aminareo fa hisikina lamba ny tompony ka hampipetraka azy hihinana ary handroso sakafo ho azy.
42N	12	38	0,0000	Na misasakalina na maneno akoho no ahatongavan'ny tompony ka mahita ireo mpanompo miari-tory toy izany, dia sambatra ireo mpanompo ireo!
42N	12	39	0,0000	Izao no ataovy an-tsaina: raha fantatry ny tompon-trano ny ora iavian'ny mpangalatra, dia tsy havelany hotamina ny tranony!
42N	12	40	0,0000	Ianareo koa, aoka ho vonona hatrany, fa ho avy amin'ny ora tsy ampoizinareo ny Zanak'olona.
42N	12	41	0,0000	Tamin'izay dia niteny i Petera nanao hoe: Izahay ihany ve no ilazanao izany fanoharana izany sa ny olona rehetra koa?
42N	12	42	0,0000	Ka hoy ny Tompo hoe: Iza moa no mpanompo mahatoky sy mato-tsaina notendren'ny tompony ho mpandraharaha hifehy ireo mpanompony sady hanome azy ireo ny anjara sakafony ara-potoana?
42N	12	43	0,0000	Sambatra io mpanompo io raha tonga ny tompony ka mahatratra azy manao raharaha toy izany.
42N	12	44	0,0000	Lazaiko marina aminareo fa hotendren'ny tompony hiadidy ny fananany rehetra izy.
42N	12	45	0,0000	Raha tahiny kosa io mpanompo io manao anakampo hoe: Mbola ho ela vao tafaverina ny tompoko, ka mihetraketraka amin'ny mpanompo hafa na lahy na vavy sady manaram-po mihinana sy misotro ary mimamo,
42N	12	46	0,0000	dia ho tonga ilay tompony amin'ny andro tsy ampoiziny sy amin'ny ora tsy fantany; hosaziny mafy tokoa io mpanompo io ary hataony miombona anjara amin'ny tsy mpino.
42N	12	47	0,0000	Fa ny mpanompo mahalala tsara ny sitrapon'ny tompony, nefa tsy mivonon-kanao ary tsy manatontosa, dia hahazo kapoka be.
42N	12	48	0,0000	Izay tsy mahalala kosa, nefa manao zavatra tokony hikapohana azy, dia hahazo kapoka kely. Izay nomena be no hitakiana be; ary izy nanankinana be no hadinina bebe kokoa.
42N	12	49	0,0000	Hanipy afo eto ambonin'ny tany no nahatongavako, ka iriko dia iriko tokoa ny hirehetany sahady!
42N	12	50	0,0000	Misy batisa tsy maintsy hirosoako, ka may ery Aho miandry ny hahatanterahany!
42N	12	51	0,0000	Heverinareo moa fa tonga eto an-tany Aho mba hampihavana? Tsia, hoy Aho aminareo, fa hampifanohitra.
42N	12	52	0,0000	Eny, manomboka izao ny olona dimy iray trano dia hifanohitra: ny telo hanohitra ny roa ary ny roa hanohitra ny telo.
42N	12	53	0,0000	Hifanohitra ny mpianakavy ka ny ray hanohitra ny zanany lahy, ary ny zanaka lahy hanohitra ny rainy; ny reny hanohitra ny zanany vavy, ary ny zanaka vavy hanohitra ny reniny; ny rafozam-bavy hanohitra ny vinantovaviny, ary ny vinantovavy hanohitra ny rafozam-baviny.
42N	12	54	0,0000	Dia hoy i Jesoa tamin'ny vahoaka: Raha vao hitanareo miakatra avy any andrefana ny rahona, dia hoy ianareo hoe: Ho avy ny orana, ary izany tokoa!
42N	12	55	0,0000	Ary raha mitsoka avy any atsimo ny rivotra, dia hoy ianareo hoe: Hafana ny andro, ary izany tokoa!
42N	12	56	0,0000	Ry mpihatsaravelatsihy, hainareo fantarina ny toetoetry ny tany aman-danitra, ka nahoana no tsy hainareo fantarina kosa izao andro diavintsika izao?
42N	12	57	0,0000	Nahoana no tsy ny tenanareo ihany no mpitsara mahita izay rariny sy hitsiny?
42N	12	58	0,0000	Dieny mbola miara-dalana hamonjy ny manampahefana ianao sy ilay manana ady aminao, dia ataovy izay hahafahanao aminy; fandrao entiny hanatrika ny mpitsara tokoa ianao, ka ny mpitsara hanolotra anao amin'ny mpamatotra ary ny mpamatotra hampiditra anao am-ponja.
42N	12	59	0,0000	Lazaiko aminao fa tsy ho tafavoaka tao ianao mandra-panefanao ny iraimbilanja farany. >
42N	13	1	0,0000	Tamin'izay dia nisy olona tonga nitantara tamin'i Jesoa momba ireo Galileanina izay nanolotra sorona ho an'Andriamanitra iny indrindra no novonoin'i Pilato.
42N	13	2	0,0000	Ka hoy i Jesoa taminy: Heverinareo ve fa ireo Galileanina ireo, matoa nozoin-doza toy izany, dia mpanota mihoatra noho ny Galileanina rehetra?
42N	13	3	0,0000	Tsia, hoy Aho aminareo, fa raha tsy ialanareo ny toe-dratsinareo, dia ho ringana tahaka azy koa ianareo rehetra.
42N	13	4	0,0000	Ary ny olona 18 maty nianjeran'ny tilikambon'i Siloa, heverinareo ve fa diso mihoatra noho ny mponina hafa rehetra ao Jerosalema?
42N	13	5	0,0000	Tsia, hoy Aho aminareo, fa raha tsy ialanareo ny toe-ratsinareo, dia ho ringana tahaka azy koa ianareo rehetra.
42N	13	6	0,0000	Dia nanao ity fanoharana ity i Jesoa: Nisy aviavy naniry tao amin'ny tanimboalobok'ity lehilahy anankiray. Tonga izy indray mandeha nitady voa tamin'ilay hazo fa tsy nahita.
42N	13	7	0,0000	Ka hoy izy tamin'ny mpikarakara ny tanimboaloboka: Etsy ange! efa telo taona misesy izao no tonga nitady voa tamin'ity aviavy ity aho nefa tsy mahita. Kapao io, fa nahoana no mibahan-toerana foana eo?
42N	13	8	0,0000	Dia niteny ilay mpiasa nanao taminy hoe: Avelao ihany re izy, tompoko, amin'ity taona ity, fa hohadiko ny manodidina azy ary hasiako zezika;
42N	13	9	0,0000	angamba hamoa ihany izy amin'ny taona ho avy, fa hampikapainao raha tsy izany.
42N	13	10	0,0000	Nampianatra tao amin'izay sinagoga izay i Jesoa indray sabata.
42N	13	11	0,0000	Nisy vehivavy anankiray teo, azon'ny fanahy ratsy mahafarofy nandritra ny 18 taona ka nanjoko tsy nahatraka mihitsy.
42N	13	12	0,0000	Niantso azy i Jesoa nony nahita azy, ka nanao taminy hoe: Ramatoa, afaka amin'ny rofinao ianao!
42N	13	13	0,0000	Dia nametrahan'i Jesoa tanana ravehivavy ary nitraka niaraka tamin'izay ka nanome voninahitra an'Andriamanitra.
42N	13	14	0,0000	Tezitra ny lehiben'ny sinagoga satria andro sabata no nanaovan'i Jesoa fanasitranana. Nandray fitenenana ny lehiben'ny sinagoga ary nilaza tamin'ny vahoaka hoe: Andro enina no tokony hiasana; ka mandritra ireo andro ireo ianareo no tongava hositranina, fa tsy amin'ny andro sabata!
42N	13	15	0,0000	Fa hoy ny navalin'ny Tompo azy: Mpihatsaravelatsihy raha ianareo! Amin'ny andro sabata, moa tsy samy mamaha ny ombiny na ny borikiny hiala amin'ny fihinanam-bilona avy ianareo ka mitondra azy hisotro rano?
42N	13	16	0,0000	Koa ity vehivavy taranak'i Abrahama ity, 18 taona ngarangidina no voafatotr'i Satana, moa tsy tokony ho amin'ny andro sabata indrindra ve no hamahana fatorana azy?
42N	13	17	0,0000	Nangaihay izay rehetra mpanohitra an'i Jesoa noho izany valin-teniny izany, fa ny vahoaka manontolo kosa niravoravo noho ny zavatra malaza rehetra nataony.
42N	13	18	0,0000	Tamin'izay dia hoy i Jesoa hoe: Tahaka ny inona ny Fanjakan'Andriamanitra? Inona no hanoharako azy?
42N	13	19	0,0000	Tahaka ny voan-tsinapy nalain'ity lehilahy anankiray ary namboleny tao an-jaridaina; naniry ilay voan-tsinapy ka tonga hazo, ary nanaovan'ny voro-manidina akany tao amin'ny rantsany.
42N	13	20	0,0000	Dia hoy indray i Jesoa hoe: Inona koa no hanoharako ny Fanjakan'Andriamanitra?
42N	13	21	0,0000	Tahaka ny leviora nalain'ity vehivavy anankiray ary nafangarony tamin'ny koba eran'ny kovetabe mandra-pibohaky ny koba manontolo.
42N	13	22	0,0000	Nitety tanan-dehibe sy tanana kely i Jesoa nampianatra sady nandroso nankany Jerosalema.
42N	13	23	0,0000	Dia nisy olona anankiray nanontany Azy hoe: Moa vitsy ve, ry Tompo, ny olona ho voavonjy? Ary hoy i Jesoa tamin'ny vahoaka:
42N	13	24	0,0000	Ataovy mihitsy izay hahatafiditra eo amin'ny varavarana ety: fa maro, hoy Aho aminareo, no hitady hiditra nefa tsy ho afaka!
42N	13	25	0,0000	Rehefa nitsangana nanidy varavarana ny tompon-trano no ianareo mbola any alatrano, dia handondom-baravarana ianareo hanao hoe: Mba vohay izahay, tompoko o! Fa hovaliany hoe: Tsy fantatro izay fiavianareo.
42N	13	26	0,0000	Amin'izay ianareo, dia hanao hoe: Olona niara-nihinana sy nisotro taminao izahay, ary nampianatra teny an-dalamben'ny tanananay ianao!
42N	13	27	0,0000	Fa mbola hovaliany hoe: Tsy fantatro mihitsy izay fiavianareo; miala amiko, ry mpanao ratsy isany!
42N	13	28	0,0000	Any tokoa ianareo no hitomany sy hikitro-nify, rehefa hitanareo ao amin'ny Fanjakan'Andriamanitra ry i Abrahama sy i Itsehaka ary i Jakoba mbamin'ny mpaminany rehetra; fa ianareo kosa voaroaka any ivelany.
42N	13	29	0,0000	Ho tonga ny avy any atsinanana sy andrefana, ary ny avy any avaratra sy atsimo ka hipetraka hiara-misakafo ao amin'ny Fanjakan'Andriamanitra;
42N	13	30	0,0000	ary indro misy farany ho voalohany ary misy voalohany ho farany.
42N	13	31	0,0000	Tamin'izay fotoana izay, dia nisy Farisianina sasany nankeo amin'i Jesoa ka nanao taminy hoe: Miala teto ianao ka mandehana any an-kafa, satria fofoin'i Heroda ny ainao.
42N	13	32	0,0000	Fa novalian'i Jesoa hoe: Ndeha ilazao ilay fosalahy iny hoe: Indro Aho mandroaka demony sy manasitrana anio sy rahampitso; ary rahafakampitso dia hefaiko ny asako.
42N	13	33	0,0000	Kanefa tsy maintsy manohy ny diako ihany Aho anio sy rahampitso ary rahafakampitso, satria tsy mety raha mpaminany ka vonoina ivelan'i Jerosalema!
42N	13	34	0,0000	Ry Jerosalema, ry Jerosalema, ianao izay mpamono ny mpaminany sy mpitora-bato ireo irahin'Andriamanitra aminao. Efa impiry moa Aho no nikasa hanangona ny mponina eto aminao tahaka ny reniakoho manomba ny zanany eo ambany elany, kanefa tsy nety ianareo!
42N	13	35	0,0000	Indro ny tempolinareo fa havela eo ho anareo. Ary lazaiko aminareo fa tsy ho hitanareo intsony Aho mandra-panaonareo hoe: 'Hombam-pitahiana amin'ny anaran'ny Tompo anie Ilay avy!' >
42N	14	1	0,0000	Indray sabata, nandroso hisakafo tao an-tranon'izay lohandohan'ny Farisianina izay i Jesoa, ka notsikilovin-dry zareo fatratra.
42N	14	2	0,0000	Ary indro nisy olona anankiray voan'ny aretina manirano teo anoloan'i Jesoa.
42N	14	3	0,0000	Dia niteny i Jesoa ka nanao tamin'ireo mpahay lalana sy Farisianina hoe: Azo atao ve sa tsia ny manasitrana amin'ny andro sabata?
42N	14	4	0,0000	Fa tsy niteny tsy nivolana ry zareo. Nokasihin'i Jesoa kosa ilay marary, dia sitrana ary nalefany nody.
42N	14	5	0,0000	Dia hoy i Jesoa tamin-dry zareo: Iza moa aminareo no manana zanaka na omby sendra latsaka anaty lavaka fantsakana, ka tsy hisintona azy faingana, na dia sabata aza ny andro?
42N	14	6	0,0000	Fa tsy nanan-kavaly ry zareo.
42N	14	7	0,0000	Tsikaritr'i Jesoa kosa fa samy nifidy ny toerana voalohandohany ireo olona nasaina. Ka ho azy ireo indrindra no nanaovany ity fanoharana ity:
42N	14	8	0,0000	Raha asain'olona hisakafo amin'ny fampakaram-bady ianao, dia aza mipetraka amin'ny toerana voalohany. Mety misy manko olona nasaina manan-kaja kokoa noho ianao,
42N	14	9	0,0000	ka ny nanasa anareo ihany no ho avy hiteny aminao hoe: Omeo an'ity olona ity ny toerana misy anao io; izay ianao vao hangaihay hamonjy ny toerana farany indrindra.
42N	14	10	0,0000	Fa raha nasaina ianao, ny toerana farany indrindra no vonjeo ipetrahana; ka rehefa avy ilay nanasa anao, dia hiteny aminao hoe: Mandrosoa etsy alohaloha kokoa, tompoko; izay ianao vao heni-kaja heni-boninahitra amin'ny mpiara-misakafo rehetra.
42N	14	11	0,0000	Fa izay rehetra manandra-tena no haetry, ary izay manetry tena no hasandratra.
42N	14	12	0,0000	Avy eo dia ilay nanasa Azy indray no nilazan'i Jesoa hoe: Raha manasa olona hisakafo antoandro na hisakafo hariva ianao, aza mba ny sakaizanao na ny rahalahinao na ny havanao na ny mpanankarena iray tanana aminao no asaina, fandrao hasainy koa ianao ka ho voavaliny izay nataonao taminy.
42N	14	13	0,0000	Fa raha misy fanasana ataonao, ny mahantra, ny kilemaina, ny mandringa mbamin'ny jamba kosa asaina;
42N	14	14	0,0000	dia ho sambatra ianao, satria tsy mba mahavaly ny vitanao ireo. Ary Andriamanitra hamaly soa anao rehefa mby amin'ny fitsanganan'ny olo-marina ho velona.
42N	14	15	0,0000	Nandre izany ny anankiray tamin'ireo mpiara-misakafo teo ka niteny tamin'i Jesoa hoe: Sambatra izay handray anjara amin'ilay fanasambe any amin'ny Fanjakan'Andriamanitra!
42N	14	16	0,0000	Dia hoy i Jesoa taminy: Nanao fanasambe ity olona anankiray ka maro no nasainy.
42N	14	17	0,0000	Nony fotoana fisakafoana, dia nirahiny ny mpiasany hilaza amin'ireo nasaina hoe: Tongava, tompoko, fa efa vonona ny sakafo.
42N	14	18	0,0000	Samy rafitra niala tsiny avokoa anefa izy rehetra. Ka hoy ny voalohany tamin'ilay mpiasa: Misy saha vao novidiko izay, ka tsy maintsy handeha hijery azy aho; miangavy anao, aoka re mba tsy ho tsiniko!
42N	14	19	0,0000	Hoy kosa ny faharoa: Misy omby folo vao novidiko izay, ka handeha hizaha azy aho; miangavy anao, aoka re mba tsy ho tsiniko!
42N	14	20	0,0000	Ary hoy indray ny fahatelo: Vao avy nampaka-bady aho, ka noho izany tsy afaka mankany.
42N	14	21	0,0000	Dia niverina ilay mpiasa ka nanambara izany tamin'ny tompony. Nisafoaka ilay tompom-panasana ka nanao tamin'ilay mpiasa hoe: Mandehana faingana ianao mankeny amin'ireo kianja sy araben'ny tanana, ka ampandrosoy aty ny mahantra sy ny kilemaina mbamin'ny jamba sy ny mandringa.
42N	14	22	0,0000	Tsy ampy toy inona, dia hoy ilay mpiasa hoe: Vita, tompoko, izay nodidianao hatao, kanefa mbola misy toerana ihany.
42N	14	23	0,0000	Ary hoy ny tompom-panasana tamin'ilay mpiasany: Ny lalan-kely sy ny sisim-boly indray ary aleha, ka ataovy izay hidiran'ny olona aty mba ho feno ny tranoko!
42N	14	24	0,0000	Dia ireo nasaina tonga no nitenenan'ny tompom-panasana hoe: Eny, lazaiko aminareo fa tsy hisy hanandrana ny sakafoko ireo olona nasaina voalohany ireo na dia iray aza!
42N	14	25	0,0000	Nisy vahoaka marobe niara-dia tamin'i Jesoa. Dia nitodika niatrika azy ireo i Jesoa ka nanao hoe:
42N	14	26	0,0000	Raha misy manatona Ahy, aoka ho tia Ahy mihoatra noho ny ray aman-dreniny sy ny vady aman-janany mbamin'ny mpiray tampo aminy, ary mihoatra noho ny tenany aza; fa raha tsy izany, tsy afaka ho mpianatro.
42N	14	27	0,0000	Izay tsy mizaka ny hazofijaliany ary tsy miaraka amiko, dia tsy afaka ho mpianatro.
42N	14	28	0,0000	Raha misy aminareo te hanorina tilikambo, dia hipetraka izy aloha hitetika tsara izay ho lany, hahitany raha misy vola hanefana izany.
42N	14	29	0,0000	Sao vita manko ny fototra vao tsy afa-manohy, ka holatsain'ny mpitazana rehetra
42N	14	30	0,0000	hoe: Mba nanomboka nanorina rangahy io, nefa tsy nahatody!
42N	14	31	0,0000	Ary raha misy mpanjaka handeha hanafika mpanjaka hafa, dia hipetraka izy aloha handinika tsara, hahitany raha azony atao amin'ny miaramila iray alina ny hifanandrina amin'ny fahavalony manana miaramila roa alina.
42N	14	32	0,0000	Raha tsy azony atao manko, dieny mbola lavitra ilay fahavalo, dia handefasany iraka hanao raharaham-pihavanana.
42N	14	33	0,0000	Ary nofaranan'i Jesoa hoe: Dia toy izany koa ary, na iza na iza aminareo tsy mahafoy izay rehetra ananany, dia tsy afaka ho mpianatro!
42N	14	34	0,0000	- Zavatra tsara ny sira; kanefa raha ny sira no tonga matsatso, hatao ahoana indray no hanome hasina azy?
42N	14	35	0,0000	Fa sady tsy mahasoa tany no tsy mahasoa zezika intsony ka dia ariam-potsiny. Izay manan-tsofina hihainoana, aoka hihaino! >
42N	15	1	0,0000	Fatra-panatona an'i Jesoa avokoa ny mpamory hetra sy ny mpanota mba hihaino Azy.
42N	15	2	0,0000	Hany ka nimonomonona ny Farisianina sy ny mpahay lalana nanao hoe: Rangahy io ny mpanota no ifandraisany sy iarahany misakafo!
42N	15	3	0,0000	Koa ho azy Farisianina sy mpahay lalana no nanaovan'i Jesoa ity fanoharana ity:
42N	15	4	0,0000	Lehilahy iza moa, araka ny hevitrareo, no manana ondry zato nahaverezana anankiray, ka tsy hamela eny an-kijana ny 99 ary hiezaka hitady ilay tokana very mandra-pahitany azy?
42N	15	5	0,0000	Ary rehefa hitany, dia entiny eo an-tsoroka an-kafaliana.
42N	15	6	0,0000	Dia lasa izy mody any an-trano ary voriny ireo sakaiza sy mpiara-monina ka ilazany hoe: Miaraha mifaly amiko fa ilay ondriko very dia hitako indray!
42N	15	7	0,0000	Toy izany koa, hoy Aho aminareo, hisy hafaliana any an-danitra amin'ny mpanota anankiray monja miala amin'ny toe-dratsiny fa tsy amin'ny olo-marina 99 tsy mila fialana amin'ny toe-dratsy.
42N	15	8	0,0000	Sa vehivavy iza moa no manana vola firavaka folo nahaverezana anankiray, ka tsy hampirehitra jiro sy hamafa trano ary hikaroka tsara mandra-pahitany azy?
42N	15	9	0,0000	Ary rehefa hitany, dia voriny ireo sakaiza sy mpiara-monina ka ilazany hoe: Miaraha mifaly amiko fa ilay vola firavako very dia hitako indray!
42N	15	10	0,0000	Toy izany koa, hoy Aho aminareo, hisy hafaliana ho an'ny anjelin'Andriamanitra amin'ny mpanota anankiray monja miala amin'ny toetra ratsiny.
42N	15	11	0,0000	Dia hoy indray i Jesoa: Nanan-janaka mirahalahy ity lehilahy anankiray.
42N	15	12	0,0000	Ary hoy ilay zandriny tamin-drainy: Omeo ahy, ry dada, ny anjara fananana tandrify ahy. Dia nozarainy tamin'izy mirahalahy ny fananany.
42N	15	13	0,0000	Nony afaka andro vitsivitsy, dia nivarotra ny anjarany manontolo ilay zandriny, ary lasa nitondra ny vola azony nankany an-tany lavitra ka nandanilany foana ny fananany tamin'ny filibana.
42N	15	14	0,0000	Rehefa tapitra avokoa izay teo am-pelatanany, dia nisy mosary mafy tamin'izany tany izany, ary tsy nanan-koraisina intsony ny anao.
42N	15	15	0,0000	Lasa izy niasa tamin'ny tompon-tany anankiray ka nalefan'ilay niasany hiandry kisoa tany an-tsahany.
42N	15	16	0,0000	Satrin'ity zatovo hameno kibo amin'ny voan-javatra fihinan'ny kisoa, saingy tsy nisy nanome azy.
42N	15	17	0,0000	Izay vao nody ny sainy ka hoy izy anakampo: Ireo mpikaraman'i dada rehetra any izao manan-tsakafo be dia be daholo, fa izaho kosa ity maty mosary aty!
42N	15	18	0,0000	Ndeha hody any amin'i dada aho ka hilaza aminy hoe: Dada o, nanota tamin'Andriamanitra sy taminao aho,
42N	15	19	0,0000	ka tsy mendrika intsony ny hatao hoe zanakao; fa mba ataovy toy ny anankiray amin'ny mpikaramanao aho!
42N	15	20	0,0000	Dia lasa tokoa izy nody any amin-drainy. Raha mbola lavitra ny trano ilay zatovo, dia tazan-drainy. Onena azy tokoa irainy ka nihazakazaka nitsena, ary namihina ny vozony sy nanoroka azy.
42N	15	21	0,0000	Dia hoy ity zanany taminy: Dada o, nanota tamin'Andriamanitra sy taminao aho, ka tsy mendrika intsony ny hatao hoe zanakao!
42N	15	22	0,0000	Fa hoy kosa irainy tamin'ireo mpiasa: Ento aty faingana ny akanjo tsara indrindra ka ampiakanjoy azy; asio peratra ny rantsan-tanany ary asio kapa ny tongony.
42N	15	23	0,0000	Alaovy ilay zanak'omby mifahy ka vonoy; ary aoka isika hanao fihinanam-be,
42N	15	24	0,0000	satria ity zanako ity: efa maty no velona indray, ary efa very no hita indray! Dia nanomboka ny fihinanam-be aman-korana izy rehetra.
42N	15	25	0,0000	Sendra tany an-tsaha ilay zanany lahimatoa tamin'izay. Nony efa nody izy ka nanakaiky ny trano, dia nandre feon-java-maneno sy olona mandihy.
42N	15	26	0,0000	Nantsoiny ny mpiasa anankiray ka nanontaniany ny anton'izany.
42N	15	27	0,0000	Dia novalian'ilay mpiasa hoe: Tonga ao ny rahalahinao ka nasain-drainao novonoina ilay zanak'omby nafahy satria tafaverina soa aman-tsara eto aminy ny zanany lahy!
42N	15	28	0,0000	Tezitra mafy ny lahimatoa sady tsy nety niditra an-trano. Ka ny rainy mihitsy no lasa tany alatrano hiangavy azy handroso.
42N	15	29	0,0000	Fa hoy izy tamin-drainy: Jereo ange! Taona firifiry moa izay no nanompoako anao ary tsy mbola nandika ny didinao na oviana na oviana aho; kanefa dia nofy izany hoe mba nomenao zanak'osy iray hiarahako mihinana sy mifaly amin'ny sakaizako.
42N	15	30	0,0000	Fa nony tonga kosa io zanakao io, izay nahafongana ny fanananao tamin'ny vehivavy mpivarotena, dia amonoanao ny zanak'omby nafahy.
42N	15	31	0,0000	Ary hoy ny rainy taminy: Ianao anie, anaka, dia eto amiko mandrakariva ary anao avokoa izay rehetra ahy.
42N	15	32	0,0000	Fa tsy maintsy atao ny fihinanam-be aman-korana, satria io rahalahinao io: efa maty no velona indray, ary efa very no hita indray. >
42N	16	1	0,0000	Hoy kosa i Jesoa tamin'ny mpianany: Nisy mpanankarena anankiray nanana mpitandrim-pananana, izay notorin'ny olona taminy fa mandanilany foana ny fananany.
42N	16	2	0,0000	Dia nampiantsoin'ilay tompony izy ka nanontaniany hoe: Inona izany henoko momba anao izany? Avoahy hoe ny fitandremanao fa tsy hahazo hitandrina ny fananako intsony ianao!
42N	16	3	0,0000	Ka hoy ilay mpitandrim-pananana anakampony hoe: Esorin'ny tompoko amin'ny asako aho ity, ka inona re no hataoko? Ny miasa tany, tsy vitako; ny mangataka, mahamenatra ahy.
42N	16	4	0,0000	Aoka fa fantatro izay hataoko, mba handraisan'ny olona ahy any an-tranony, rehefa voaroaka amin'ny asako aho.
42N	16	5	0,0000	Dia nampiantsoin'ilay mpitandrim-pananana tsirairay ireo olona nitrosa tamin'ny tompony. Ka hoy izy tamin'ilay voalohany: Ananan'ny tompoko hoatrinona ianao?
42N	16	6	0,0000	Dia hoy ilay mpitrosa hoe: Menaka efatra arivo litatra. Ary hoy ny mpitandrim-pananana taminy: Inty ny taratasinao, mipetraha faingana ka soraty hoe roa arivo.
42N	16	7	0,0000	Nisy hafa koa nilazany hoe: Ary ianao, ananan'ny tompoko hoatrinona ianao? Dia hoy ilay mpitrosa hoe: Vary zato kitapo. Ary hoy ny mpitandrim-pananana taminy: Inty ny taratasinao, ka soraty hoe valopolo.
42N	16	8	0,0000	Noderain'ny tompony ilay mpitandrim-pananana tsy marina, satria niseho ho kinga; fa amin'ny raharaha ifanaovany avy, dia kinga kokoa ny olona miaina araka izao tontolo izao noho ny olona miaina araka ny fahazavan'Andriamanitra.
42N	16	9	0,0000	Ka hoy Aho aminareo mpianatro: ampiasao ny haren'izao tontolo izao hananan-kavana handray anareo any amin'ny fonenana mandrakizay, rehefa tonga ilay andro hamoizana ireny harena ireny.
42N	16	10	0,0000	Izay mahatoky amin'ny zava-madinika, dia mahatoky koa amin'ny zava-dehibe; ary izay tsy marina amin'ny zava-madinika, dia tsy marina koa amin'ny zava-dehibe.
42N	16	11	0,0000	Raha tsy azo itokiana amin'ny haren'izao tontolo izao ianareo, iza no hametraka aminareo ny tena harena;
42N	16	12	0,0000	ary raha tsy azo itokiana amin'izay tsy anareo ianareo, iza no hanome anareo ny fananana tena anareo?
42N	16	13	0,0000	Tsy misy mpanompo mahay manompo tompo roa: satria na ny anankiray ho halany ary ny anankiray ho tiany, na ny anankiray hombany ary ny anankiray hohamavoiny. Tsy hainareo atao ny sady manompo an'Andriamanitra no manompo ny harena.
42N	16	14	0,0000	Fatra-pitia vola ny Farisianina ka naneso an'i Jesoa nony nandre izany teny rehetra izany.
42N	16	15	0,0000	Fa hoy i Jesoa taminy: Ianareo miseho ho marina eo imason'ny olona, kanefa fantatr'Andriamanitra ny fonareo. Fa izay heverin'ny olona ho ambony, dia maharikoriko eo imason'Andriamanitra.
42N	16	16	0,0000	Miafara amin'i Johany Mpanao batisa ny andron'ny lalanan'i Mosesy sy ny bokin'ny mpaminany. Fa manomboka hatreo kosa dia ny Fanjakan'Andriamanitra no Vaovao Mahafaly torina, ary samy miezaka hiditra ao ny olona.
42N	16	17	0,0000	Kanefa moramora kokoa ny hahalevona ny tany amana habakabaka noho ny hoe hahafoana ny zavatra faran'izay madinika indrindra ao amin'ny lalanan'i Mosesy.
42N	16	18	0,0000	Izay rehetra manary vady ka mampakatra vehivavy hafa, dia manitsakitsaka ny vadiny taloha; ary izay mampakatra vehivavy nariam-bady, dia maka vadin'olona.
42N	16	19	0,0000	Nisy mpanankarena anankiray nanao fitafiana tsara tarehy sady lafo vidy ary nanaram-po tamin'ny hanim-py isan'andro.
42N	16	20	0,0000	Nisy kosa mahantra ferena anankiray atao hoe Lazara nivalandotra teo anoloan'ny vavahadin'ilay mpanankarena.
42N	16	21	0,0000	Satriny tokoa ny mba hivoky amin'ny sombintsombin-tsakafo latsaka avy amin'ny latabatr'ilay mpanankarena, saingy ny alika kosa no tonga nilelaka ny feriny.
42N	16	22	0,0000	Maty ilay mahantra, ka nentin'ny anjely ho eo anilan'i Abrahama; maty koa ilay mpanankarena, dia nalevina.
42N	16	23	0,0000	Raha ilay niferinaina tany amin'ny toeran'ny maty iny ilay mpanankarena, dia niandrandra ka tazany tery lavitra tery i Abrahama sy i Lazara teo anilany.
42N	16	24	0,0000	Dia niantso izy nanao hoe: Ry ikaky Abrahama o, mamindra fo amiko, iraho kely re i Lazara mba hanatsoboka ny loha fanondrony amin'ny rano hampangatsiatsiahany ny lelako, fa mijaly aho ato anaty lelafo ato.
42N	16	25	0,0000	Fa hoy i Abrahama hoe: Anaka, tsarovy fa ampoky ny soa ianao fahavelonao, i Lazara kosa niaritra fahoriana; ankehitriny mandray fiononana izy aty ankoatra, ary ianao kosa mijaly.
42N	16	26	0,0000	Sady izao koa, misy hantsam-be manelanelana antsika, hany ka izay te hiala ety hankeny aminareo tsy afa-manoatra, ary izay te hiala eny hankety aminay tsy afa-miampita.
42N	16	27	0,0000	Dia hoy ilay mpanankarena hoe: Miangavy anao ary aho, ry ikaky, mba iraho i Lazara ho any aminay,
42N	16	28	0,0000	fa misy dimy lahy iray tampo amiko any. Aoka i Lazara hananatra azy mafy, mba tsy hahatonga azy koa amin'ity toeram-pijaliana ity!
42N	16	29	0,0000	Fa novalian'i Abrahama hoe: Manana an'i Mosesy sy ny mpaminany izy, koa aoka ireo no hohenoiny.
42N	16	30	0,0000	Dia hoy ilay mpanankarena: Tsy izany re, ry ikaky Abrahama, fa raha misy olona avy aty amin'ny maty miverina any aminy, dia hialan'izy dimy mirahalahy ny toe-dratsy!
42N	16	31	0,0000	Fa hoy i Abrahama: Raha i Mosesy sy ny mpaminany tsy henoiny, dia tsy hiaiky izy na misy olona mitsangana velona avy any amin'ny maty aza. >
42N	17	1	0,0000	Hoy indray i Jesoa tamin'ny mpianany: Hisy lalandava ny toe-javatra mitarika amin'ny ratsy; nefa mampalahelo izay olona mahatonga izany!
42N	17	2	0,0000	Aleo izy anantonana vatobe fikoseham-bary eo amin'ny vozony ka atsipy any an-dranomasina mba tsy hitarika ny anankiray amin'ireny madinika ireny hanao ratsy.
42N	17	3	0,0000	Koa mitandrema tena ianareo! Raha diso ny rahalahinao, dia anaro; ka raha mivalo izy, dia avelao.
42N	17	4	0,0000	Ary raha diso aminao hatramin'ny impito anatin'ny indray andro aza ny rahalahinao, nefa miverina aminao hatrany manao hoe: mivalo aho, dia avelao!
42N	17	5	0,0000	Ary hoy ny apostoly tamin'ny Tompo: Mba ampitomboy ny finoanay!
42N	17	6	0,0000	Ka novalian'ny Tompo hoe: Raha manam-pinoana hoatra ny voan-tsinapy ianareo dia ho afa-milaza amin'ity voaroihazo ity hoe: Miongota, ary aoka haniry any an-dranomasina; dia hanoa anareo izy.
42N	17	7	0,0000	Aoka hatao hoe misy aminareo manana mpanompo, mpiasa tany na mpiandry biby fiompy. Raha mody avy any an-tsaha ve ilay mpanompo, dia hilazana hoe: Avia faingana hisakafo?
42N	17	8	0,0000	Tsia, fa izao no hatao aminy: Anamboary sakafo aho; ary misikina hampihinana ahy mandritra ny isakafoanako. Aorian'izany vao hisakafo ianao.
42N	17	9	0,0000	Ary ankasitrahina ve ilay mpanompo, rehefa vitany izay nasaina hataony? Tsia!
42N	17	10	0,0000	Torak'izany koa ianareo, rehefa vitanareo izay rehetra nasain'Andriamanitra hatao, dia milaza hoe: Mpanompo tsy mendrika sitraka izahay, fa izay nataonay dia adidinay rahateo!
42N	17	11	0,0000	Raha nizotra ho any Jerosalema i Jesoa, dia namaky faritany miolotra amin'i Samaria sy i Galilea.
42N	17	12	0,0000	Raha niditra tao amin'ny tanana anankiray Izy, dia nisy marary hoditra folo lahy nitsena Azy. Nijanona lavidavitra ihany izy folo lahy
42N	17	13	0,0000	sady niantsoantso hoe: Ry Jesoa Mpampianatra o, mamindra fo aminay!
42N	17	14	0,0000	Nahita azy ireo i Jesoa ka nanao taminy hoe: Ndeha miseho amin'ny mpisorona ianareo! Raha mbola teny an-dalana izy folo lahy, dia sitrana.
42N	17	15	0,0000	Ny anankiray, raha vao nahita fa sitrana, dia niverina ka niantsoantso nanome voninahitra an'Andriamanitra,
42N	17	16	0,0000	niankohoka teo an-tongotr'i Jesoa sady nisaotsaotra Azy; ary Samaritanina ralehilahy.
42N	17	17	0,0000	Dia niteny i Jesoa nanao hoe: Tsy folo lahy ve no sitrana? Ka aiza ny sivy?
42N	17	18	0,0000	Tsy nisy nahalala niverina nanome voninahitra an'Andriamanitra ve afa-tsy ity olona hafa firenena ity?
42N	17	19	0,0000	Ary dia hoy i Jesoa taminy: Mitsangana ka modia, ny finoanao no nahasitrana anao!
42N	17	20	0,0000	Ireo Farisianina indray kosa no nanontany an'i Jesoa hoe: Rahoviana no ho avy ny Fanjakan'Andriamanitra? Dia novaliany hoe: Tsy talaky maso ny fiavian'ny Fanjakan'Andriamanitra.
42N	17	21	0,0000	Tsy holazaina hoe: Inty eto izy, na hoe Iry ery, satria indro efa eo afovoanareo ny Fanjakan'Andriamanitra.
42N	17	22	0,0000	Ary hoy i Jesoa tamin'ny mpianany: Ho avy ny fotoana hanirianareo hahita anankiray amin'ny andro hiavian'ny Zanak'olona, kanefa tsy hahita ianareo.
42N	17	23	0,0000	Hisy hilaza aminareo hoe: Iry ery izy! na hoe Inty eto!, saingy aza mitotototo mankany.
42N	17	24	0,0000	Fa tahaka ny tselatra manelatra sady mahazava hatramin'ny faravodilanitra iray ka hatramin'ny faravodilanitra andaniny, ho toy izany ny Zanak'olona amin'ny androny hiaviany.
42N	17	25	0,0000	Alohan'izany anefa, dia tsy maintsy hijaly mafy Izy ary holavin'ny olona ankehitriny.
42N	17	26	0,0000	Toy izay nitranga tamin'ny andron'i Noa no ho tonga amin'ny andro hiavian'ny Zanak'olona.
42N	17	27	0,0000	Nihinana sy nisotro ary nampaka-bady sy nampakarina ny olona tamin'izay, mandra-pigadon'ny andro nidiran'i Noa tanatin'ny sambofiara: tonga ny safodrano ary nandringana azy rehetra.
42N	17	28	0,0000	Toy izay nitranga tamin'ny andron'i Lota ihany koa. Nihinana sy nisotro ny olona tamin'izay, nividy sy nivarotra, ary namboly sy nanorin-trano;
42N	17	29	0,0000	nefa tamin'ny andro nialan'i Lota tao Sodoma, dia nilatsaka toa oram-baratra avy any an-danitra ny afo aman-tsolifara ka nandevona azy rehetra.
42N	17	30	0,0000	Toy izany no ho tonga amin'ny andro hisehoan'ny Zanak'olona.
42N	17	31	0,0000	Amin'izany andro izany, izay eny an-tampon-trano, aoka tsy hidina hamory ny entany ao an-trano; ary toy izany koa izay any an-tsaha, aoka tsy hiverina any an-trano.
42N	17	32	0,0000	Tsarovy ny vadin'i Lota!
42N	17	33	0,0000	Izay mitady hitsitsy ny ainy no hahavery azy; fa izay manao vy very ny ainy no hahatahiry azy.
42N	17	34	0,0000	Lazaiko aminareo fa amin'izany alina izany, dia hisy roa lahy miara-misakafo: ka ny iray halaina, ny iray havela;
42N	17	35	0,0000	hisy roa vavy miara-mikoso-bary: ka ny iray halaina, ny iray havela; [
42N	17	36	0,0000	hisy roa lahy tafaraka eny an-tsaha: ka ny iray halaina, ny iray havela.]
42N	17	37	0,0000	Dia nanontanian'ny mpianany i Jesoa ka nataony hoe: Aiza moa, ry Tompo, no hitrangan'izany? Ka novaliany hoe: Izay misy ny faty no hifamotoanan'ny voromahery! >
42N	18	1	0,0000	Nanaovan'i Jesoa fanoharana avy eo ny mpianany hanehoana fa tsy maintsy mivavaka lalandava, ka tsy tokony ho kivy na oviana na oviana.
42N	18	2	0,0000	Hoy Izy hoe: Nisy mpitsara tsy nanan-tahotra an'Andriamanitra na hena-maso olona tao an-tanana anankiray izay.
42N	18	3	0,0000	Nisy koa tao amin'io tanana io vehivavy anankiray mpitondratena, niverimberina tao amin'ilay mpitsara nanao hoe: Omeo rariny amin'ilay miady amiko aho!
42N	18	4	0,0000	Elabe ilay mpitsara tsy niraika; nefa nony farany, dia nanao anakampo hoe: Marina tokoa fa raha izaho dia tsy manan-tahotra an'Andriamanitra na hena-maso olona.
42N	18	5	0,0000	Kanefa mandreraka ahy ny ataon-dravehivavy ity, ka homeko rariny izy mba tsy hiverimberina foana hanorisory ahy!
42N	18	6	0,0000	Ary hoy ny Tompo: Henoy kely ny ambaran'ilay mpitsara ratsy fanahy!
42N	18	7	0,0000	Ka dia Andriamanitra indray ve no tsy hanome rariny ny olom-boafidiny mitaraina andro aman'alina aminy? Ary hampiandry lava azy ireo ve Izy?
42N	18	8	0,0000	Lazaiko aminareo fa hanome rariny azy faingana Andriamanitra. Kanefa rahatrizay tonga ny Zanak'olona, moa hahita finoana eto an-tany ve Izy?
42N	18	9	0,0000	Nanao izao fanoharana izao kosa i Jesoa ho an'ireo olona natoky tena ho marina ka nanaratsy ny sasany:
42N	18	10	0,0000	Nisy olona roa lahy niakatra hivavaka teo an-kianjan'ny tempoly: ny anankiray Farisianina ary ny anankiray mpamory hetra.
42N	18	11	0,0000	Naka toerana ilay Farisianina ka nivavaka anakampony hoe: Andriamanitra o, misaotra Anao aho fa tsy mba tahaka ny olona sasany izay mpangalatra, tsy marina sady mpaka vadin'olona, na tahaka io mpamory hetra io aza.
42N	18	12	0,0000	Mifady hanina indro isan-kerinandro aho ary manolotra ny ampahafolon'izay azoko rehetra.
42N	18	13	0,0000	Ilay mpamory hetra kosa nijanona tery lavidavitra, tsy sahy niandrandra ny lanitra akory, fa nandondona ny tratrany matetika sady nanao hoe: Andriamanitra o, mba iantrao re aho, fa mpanota!
42N	18	14	0,0000	Izao no lazaiko aminareo: ity faharoa ity, fa tsy ilay voalohany, no nahazo fahamarinana avy tamin'Andriamanitra nony nody. Satria izay rehetra manandra-tena, dia haetrin'Andriamanitra; fa izay manetry tena, dia hasandratr'Andriamanitra.
42N	18	15	0,0000	Na ny zazakely mbola trotroina aza dia nentin'ny olona teo amin'i Jesoa mba hametrahany tanana. Hitan'ny mpianatra ireto olona ireto ka noteneniny mafy.
42N	18	16	0,0000	Nefa dia nasain'i Jesoa ho entina eo aminy ny zazakely sady hoy izy hoe: Avelao ny zazakely hanatona Ahy ary aza rarana, satria an'ny toa azy ireny ny Fanjakan'Andriamanitra.
42N	18	17	0,0000	Lazaiko marina aminareo fa na iza na iza tsy mandray ny Fanjakan'Andriamanitra toy ny andraisan'ny zazakely azy, dia tsy ho tafiditra ao.
42N	18	18	0,0000	Ary nisy manampahefana jiosy nanontany an'i Jesoa hoe: Ry Mpampianatra tapitra ohatra o, inona no tokony hataoko hananako anjara amin'ny fiaina-maharitra mandrakizay?
42N	18	19	0,0000	Dia hoy i Jesoa taminy: Nahoana Aho no ataonao hoe tapitra ohatra? Tsy misy tapitra ohatra afa-tsy Andriamanitra irery ihany.
42N	18	20	0,0000	Fantatrao ny didy hoe: Aza maka vadin'olona; aza mamono olona; aza mangalatra; aza manao vavolombelona tsy marina; hajao ny rainao sy ny reninao!
42N	18	21	0,0000	Dia hoy ilay manampahefana hoe: Izany rehetra izany dia efa voatandriko hatramin'ny fahatanorako!
42N	18	22	0,0000	Nandre izany i Jesoa ka nanao taminy hoe: Zavatra iray no mbola tsy ampy aminao: amidio avokoa ny fanananao rehetra ka zarao amin'ny mahantra ny vidiny, dia hanana rakitra any an-danitra ianao; raha efa izany, dia avia hiaraka amiko!
42N	18	23	0,0000	Vao nandre izany kosa ralehilahy, dia nanjary nalahelo ery, satria tena mpanankarena izy.
42N	18	24	0,0000	Ary nahita azy nalahelo toy izany i Jesoa ka nanao hoe: Sarotra mihitsy amin'ny mpanankarena ny miditra ao amin'ny Fanjakan'Andriamanitra.
42N	18	25	0,0000	Eny, moramora kokoa ny idiran'ny rameva amin'ny vodifanjaikely noho ny idiran'ny mpanankarena ao amin'ny Fanjakan'Andriamanitra.
42N	18	26	0,0000	Dia hoy ny olona nandre izany: Koa iza ary no mety ho voavonjy?
42N	18	27	0,0000	Fa novalian'i Jesoa hoe: Ny tsy vitan'olombelona, vitan'Andriamanitra.
42N	18	28	0,0000	Hoy kosa i Petera: Jereo ange! Izahay dia efa nahafoy izay mba anay ka niaraka taminao!
42N	18	29	0,0000	Dia hoy i Jesoa tamin'ny mpianany: Lazaiko marina aminareo fa tsy misy olona nahafoy trano na vady na mpiray tampo na ray aman-dreny na zanaka noho ny Fanjakan'Andriamanitra
42N	18	30	0,0000	ka tsy hahazo be lavitra amin'izao ety izao, ary ny fiaina-maharitra mandrakizay amin'ny andro ho avy.
42N	18	31	0,0000	Nalain'i Jesoa ho eo aminy kosa ny 12 lahy ka nilazany hoe: Miakatra ho any Jerosalema ary izao isika, ka ho tanteraka avokoa izay voalazan'ny Soratra Masina tamin'ny alalan'ny mpaminany momba ny Zanak'olona.
42N	18	32	0,0000	Eny, hatolotra ny hafa firenena Izy, ka hoesoiny, hisetrasetrany, hororany;
42N	18	33	0,0000	ary rehefa nokapohiny, dia hovonoiny ho faty; kanefa hitsangana velona amin'ny andro fahatelo.
42N	18	34	0,0000	Tsy misy azon'ireto mpianatra anefa izany, fa teny miafina taminy ka tsy fantany izay nolazain'i Jesoa.
42N	18	35	0,0000	Rehefa mby teo akaikin'i Jerikao i Jesoa, dia nisy jamba anankiray efa nitalapetraka teo an-tsisin-dalana nangataka.
42N	18	36	0,0000	Henony nihaohao ny vahoaka mitanjozotra ka nanontaniany hoe: Inona izany?
42N	18	37	0,0000	Nampahalalain'ny olona izy fa i Jesoa avy any Nazareta no nandalo.
42N	18	38	0,0000	Koa velona antso amin'izay izy nanao hoe: Ry Jesoa, Zanak'i Davida o, mamindra fo amiko!
42N	18	39	0,0000	Norahonan'ireo olona lohalalana ralehilahy hangina, fa vao mainka koa niantsoantso mafy hoe: Ry Zanak'i Davida o, mamindra fo amiko!
42N	18	40	0,0000	Niato i Jesoa ary nasainy hoentina eo aminy izy, ka nony tonga teo akaikiny dia nanontaniany hoe:
42N	18	41	0,0000	Inona no tianao hataoko aminao? Ka novalian'ilay jamba hoe: Tompo o, ny hampahiratra ahy!
42N	18	42	0,0000	Dia hoy i Jesoa taminy: Mahirata, ny finoanao no nahasitrana anao!
42N	18	43	0,0000	Dia nahiratra teo no ho eo ihany izy, ary lasa nanaraka an'i Jesoa sady nanome voninahitra an'Andriamanitra. Ny vahoaka rehetra koa, raha nahita, dia nidera an'Andriamanitra. >
42N	19	1	0,0000	Tafiditra tao Jerikao i Jesoa ary namakivaky ny tanana.
42N	19	2	0,0000	Ary indro nisy lehilahy atao hoe Zakeo, sady lehiben'ny mpamory hetra no mpanankarena.
42N	19	3	0,0000	Mba nitady hahita izany Jesoa izany izy, saingy fohy ka tsy afa-nanoatra satria nifanety ny vahoaka.
42N	19	4	0,0000	Dia nilomay nialoha izy ka nianika hazo amontana mba hitazana an'i Jesoa, fa akaikin'izany no efa handalovany.
42N	19	5	0,0000	Nony tonga teo i Jesoa, dia nitraka ary niteny tamin'i Zakeo hoe: Ry Zakeo, midina faingana fa any aminao Aho anio no tsy maintsy miantrano.
42N	19	6	0,0000	Nidina faingana i Zakeo ary nandray an'i Jesoa tamin-kafaliana.
42N	19	7	0,0000	Nimonomonona ny olona rehetra nanatrika teo ka nanao hoe: Any amin'ny mpanota indray re no amantanany!
42N	19	8	0,0000	Niato kosa i Zakeo ka niteny tamin'ny Tompo hoe: Indro, Tompoko, ny antsasaky ny fananako afoiko ho an'ny mahantra; ary izay zavatr'olona azoko am-pitaka, dia honerako inefatra heny!
42N	19	9	0,0000	Ary hoy i Jesoa taminy: Anio ny famonjena dia tafiditra amin'ity trano ity; noho izany ity lehilahy ity koa dia zanak'i Abrahama!
42N	19	10	0,0000	Fa ny hitady sy hamonjy izay very no nahatongavan'ny Zanak'olona!
42N	19	11	0,0000	Raha mbola nihaino izany teo ny olona, dia nanaovan'i Jesoa fanoharana indray. Akaiky an'i Jerosalema manko Izy tamin'izay ka noheverin'ny olona fa efa nadiva hiseho ny Fanjakan'Andriamanitra.
42N	19	12	0,0000	Toy izao ary ny tenin'i Jesoa: Lasa tany an-tany lavitra ity andriandahy anankiray handray ny fahefana hanjaka, dia hiverina.
42N	19	13	0,0000	Niantsoany folo lahy ny mpanompony talohan'ny hiaingany, ka samy nomeny denary zato avy sady nataony hoe: Ampiasao ireny mandra-piveriko.
42N	19	14	0,0000	Halan'ny mpiray tanindrazana aminy kosa ilay andriandahy ka nandefasany iraka nanaraka azy hilaza hoe: Tsy mila iny lehilahy iny ho mpanjaka izahay.
42N	19	15	0,0000	Rehefa nahazo ny fahefana hanjaka izy, dia nody an-tanindrazana ary nampiantso an'ireo nomeny vola mba hahalalany izay tombony azony avy.
42N	19	16	0,0000	Niseho ilay voalohany ka nilaza hoe: Nahazo denary arivo, tompoko, ny denary zato nomenao ahy!
42N	19	17	0,0000	Dia hoy ny mpanjaka taminy: Mahafinaritra izany, ry mpanompo tsara; nahatoky tamin'ny zava-madinika ianao, ka dia tendreko hiandraikitra tanana folo.
42N	19	18	0,0000	Tonga ny faharoa ka nanao hoe: Namokatra denary dimanjato, tompoko, ny denary zato nomenao ahy!
42N	19	19	0,0000	Dia hoy ny mpanjaka taminy: Ianao indray dia tendreko hiandraikitra tanana dimy.
42N	19	20	0,0000	Tonga kosa ny anankiray hafa ka nanao hoe: Inty, tompoko, ny denary zato nomenao ahy, fa nataoko tsara tahiry tanaty mosara.
42N	19	21	0,0000	Natahotra anao manko aho, satria lehilahy sarotiny ianao, ka maka izay tsy napetrakao ary mijinja izay tsy nafafinao.
42N	19	22	0,0000	Dia hoy ny mpanjaka taminy: Mpanompo ratsy fanahy raha ianao! Ny teninao no itsarako anao: fantatrao fa lehilahy sarotiny aho, maka izay tsy napetrako ary mijinja izay tsy nafafiko;
42N	19	23	0,0000	koa nahoana ary no tsy napetrakao tany amin'ny banky ny volako, ka ho noraisiko mbamin'ny zana-bola rehefa tafaverina aho?
42N	19	24	0,0000	Ary hoy ny mpanjaka tamin'izay nanatrika teo: Alao ny denary zato eny aminy ka omeo an'ilay nahazo denary arivo!
42N	19	25	0,0000	Dia hoy ireo tamin'ny mpanjaka: Ka efa manana denary arivo anie izy, tompoko!
42N	19	26	0,0000	Fa novaliany hoe: Lazaiko aminareo fa izay rehetra manana no homena hatrany; ary izay tsy manana kosa, na izay kely ananany aza dia halana aminy.
42N	19	27	0,0000	Fa iretsy fahavaloko tsy nanaiky hanjakako iretsy, dia ento aty ka vonoy eto anatrehako!
42N	19	28	0,0000	Nony avy niteny izany i Jesoa, dia nitarika ny dia hiakatra ho any Jerosalema.
42N	19	29	0,0000	Rehefa nanakaiky an'i Betifage sy i Betania izay eo amin'ny tendrombohitra atao hoe Analanoliva Izy, dia naniraka roa lahy tamin'ny mpianany
42N	19	30	0,0000	ka nanao hoe: Mankanesa amin'itsy tanana manoloana itsy. Rehefa tafiditra ny tanana ianareo, dia hahita zana-boriky mifatotra mbola tsy nitaingenan'olona; vahao izy ka ento aty.
42N	19	31	0,0000	Ary raha misy olona manontany anareo hoe: Nahoana io no vahanareo?, dia valio hoe: Misy ilan'ny Tompo azy.
42N	19	32	0,0000	Nony lasa ireo nirahina, dia nahita araka izay voalazan'i Jesoa taminy.
42N	19	33	0,0000	Raha namaha ny zana-boriky iny izy, dia hoy ny tompom-boriky hoe: Nahoana io no vahanareo?
42N	19	34	0,0000	Dia novalian'izy roa lahy hoe: Misy ilan'ny Tompo azy!
42N	19	35	0,0000	Nentin'ireto iraka nankeo amin'i Jesoa ilay zana-boriky; ary ny lamban'izy roa lahy no napetrany teo amboniny, vao nasainy nitaingina i Jesoa.
42N	19	36	0,0000	Nony nandroso i Jesoa, dia namelaran'ny olona lamba teny amin'ny lalan-kalehany.
42N	19	37	0,0000	Rehefa nanakaiky an'i Jerosalema Izy ka handray ilay fidinana eo amin'ny tendrombohitra Analanoliva, dia nisy mpianatra marobe indray nientan-kafaliana sady nidera an'Andriamanitra tamin'ny feo mahery, noho ny asa mahagaga rehetra efa hitany;
42N	19	38	0,0000	hoy ny antsoantsony hoe: Hombam-pitahiana amin'ny anaran'ny Tompo anie ny Mpanjaka izay avy! Fiadanana anie any an-danitra, ary voninahitra anie ho an'Andriamanitra!
42N	19	39	0,0000	Nisy kosa Farisianina avy teo anivon'ny vahoaka niteny tamin'i Jesoa hoe: Mpampianatra o, mba teneno ny mpianatrao hangina!
42N	19	40	0,0000	Fa novalian'i Jesoa hoe: Lazaiko aminareo fa raha mangina ireo, dia ny vato no hiantsoantso!
42N	19	41	0,0000	Ary nanakaiky an'i Jerosalema hatrany i Jesoa ka nony nahatazana ny tanana, dia nitomany azy
42N	19	42	0,0000	sady nanao hoe: Raha mba fantatrao amin'ity andro ity manko izay hanananao fiadanana! Nefa indrisy, takona ny masonao izany!
42N	19	43	0,0000	Fa ho avy aminao ny andro hananganan'ny fahavalonao tovon-tany manodidina anao, ka hanaovany fahirano anao sy hanereny anao hatraiza hatraiza.
42N	19	44	0,0000	Hofongorana tanteraka ianao sy ny mponina ao anatinao ka tsy havelany hisy vato mifanongoa eo aminao, noho ianao tsy nahalala ny andro notendren'Andriamanitra hamangiana anao!
42N	19	45	0,0000	Nony tafiditra tao an-kianjan'ny tempoly i Jesoa, dia nandroaka ireo mpivarotra
42N	19	46	0,0000	sady nanao taminy hoe: izao no voalazan'ny Soratra Masina: Ny tranoko dia trano fivavahana. Nefa he ity izy ataonareo zohy fieren'ny mpangalatra!
42N	19	47	0,0000	Ary nampianatra isan'andro teo an-kianjan'ny tempoly i Jesoa; fa ny lohandoha-mpisorona sy ny mpahay lalana mbamin'ny loholom-bahoaka kosa nitady hahafaty Azy.
42N	19	48	0,0000	Saingy tsy hitan-dry zareo izay hatao satria liana fatratra ny vahoaka rehetra mihaino Azy. >
42N	20	1	0,0000	Indray andro, dia nampianatra ny vahoaka teo an-kianjan'ny tempoly i Jesoa sady nanambara ny Vaovao Mahafaly taminy. Tonga kosa ny lohandoha-mpisorona sy ny mpahay lalana mbamin'ny loholona
42N	20	2	0,0000	ka nanao taminy hoe: Mba lazao kely hoe: fahefana ahoana moa no anaovanao an'izao zavatra izao? Iza no nanome Anao izao fahefana izao?
42N	20	3	0,0000	Dia novalian'i Jesoa hoe: Izaho koa mba hanontany anareo zavatra anankiray, ka lazao kely hoe:
42N	20	4	0,0000	iza no naniraka an'i Johany hanao batisa, Andriamanitra sa olombelona?
42N	20	5	0,0000	Dia niara-niady hevitra ry zareo ka nifampiresaka hoe: Raha lazaintsika hoe: Andriamanitra no naniraka azy, dia hataony hoe: Koa nahoana no tsy ninoanareo i Johany?
42N	20	6	0,0000	Raha lazaintsika hoe: Olombelona no naniraka azy, dia indray hitora-bato hamono antsika ny vahoaka, satria nekeny ho mpaminanin'Andriamanitra i Johany.
42N	20	7	0,0000	Ka hoy ny navaliny an'i Jesoa hoe: Tsy hitanay izay holazaina ny amin'izany!
42N	20	8	0,0000	Dia hoy i Jesoa taminy: Izaho koa mba tsy hilaza aminareo izay fahefana anaovako an'izao zavatra izao.
42N	20	9	0,0000	Dia nitodika tamin'ny vahoaka kosa i Jesoa nanao izao fanoharana izao: Nisy lehilahy nanamboatra tanimboaloboka ka nampanofa azy tamina mpamboly ary lasa niorim-ponenana any an-tany hafa.
42N	20	10	0,0000	Nony tonga ny taom-piotazana dia nanirahany mpiasa ireo mpamboly, hiangavy azy ireo hanome ampahany amin'ny vokatry ny tanimboaloboka; kanjo nokapohin'ireo mpamboly ilay mpiasa ary nalefany nody maina.
42N	20	11	0,0000	Dia nanirahany mpiasa fanindroany, fa io koa nokapohin'ireo mpamboly sy notevatevainy ary nalefany nody maina.
42N	20	12	0,0000	Dia mbola nanirahany mpiasa fanintelony; io indray koa nataon'ireo mpamboly naratra, izay vao noroahiny.
42N	20	13	0,0000	Ary hoy ny tompon'ny tanimboaloboka: Inona re no hataoko? Ndeha hirahiko ity zanako malalako, fa angamba izy hananan'ireo hena-maso!
42N	20	14	0,0000	Vao nahita azy kosa ireo mpamboly, dia niara-nidinika sady nifampiresaka hoe: Ny mpandova ity; aoka hovonointsika mba hahazoantsika ny lova.
42N	20	15	0,0000	Dia natosiny tany ivelan'ny tanimboaloboka ilay io ka novonoiny. Dia nofaranan'i Jesoa hoe: Inona ary no hataon'ny tompon'ny tanimboaloboka amin'ireo mpamboly?
42N	20	16	0,0000	Ho avy izy ka haringany ireo mpamboly ireo ary homeny olon-kafa ny tanimboaloboka. Raha nandre izany ireo mpanohitra an'i Jesoa, dia niteny hoe: Sanatria izany!
42N	20	17	0,0000	Fa nojeren'i Jesoa ry zareo sady nataony hoe: Inona ary no dikan'ity andinin'ny Soratra Masina ity: Ny vato nolavin'ny mpanao trano no nanjary vato fehizoro?
42N	20	18	0,0000	Izay rehetra mianjera amin'izany vato izany dia ho torotoro, ary izay ianjerany kosa ho montsamontsana.
42N	20	19	0,0000	Nitady hisambotra an'i Jesoa tamin'izay ireo mpahay lalana sy lohandoha-mpisorona, satria nahatsiaro tena ho niantefan'iny fanoharana nataony iny. Saingy natahotra ny vahoaka ry zareo.
42N	20	20	0,0000	Ary nataon'ireo mpanohitra Azy andrimaso i Jesoa. Olona mihatsaravelatsihy miseho ho olo-marina no nalefany hamandrika an'i Jesoa amin'ny teniny ka hanolorany Azy eo am-pelatanan'i Pilato governora, mba hotsaraina sy hohelohina.
42N	20	21	0,0000	Dia nanontanian'ireo iraka i Jesoa nataony hoe: Mpampianatra o, fantatray fa mahitsy fiteny sy fampianatra Ianao sady tsy mizaha tavan'olona fa mampianatra tsotra ny lalana soritan'Andriamanitra.
42N	20	22	0,0000	Koa azonay atao ve ny mandoa hetra ho an'ny amperora romanina sa tsia?
42N	20	23	0,0000	Takatr'i Jesoa anefa ny hafetsen-dratsin'ireo ka hoy Izy taminy:
42N	20	24	0,0000	Itondray vola denary anankiray aho! Sarin'iza ary anaran'iza no mipetaka eo? Dia novalian'ireo hoe: An'ny amperora romanina!
42N	20	25	0,0000	Ka hoy i Jesoa taminy: Avereno amin'ny amperora romanina izay an'ny amperora romanina ary amin'Andriamanitra izay an'Andriamanitra.
42N	20	26	0,0000	Sady tsy afa-namandrika an'i Jesoa tamin'ny teny teo imason'ny vahoaka ireto iraka no gaga tamin'ny valin-teny nataony ka kepoka nangina.
42N	20	27	0,0000	Ireo Tsadoseanina, izay milaza fa tsy misy fitsanganan'ny maty ho velona, dia mba nisy koa nanatona an'i Jesoa, ka nanontany Azy
42N	20	28	0,0000	hoe: Mpampianatra o, izao no didy voasoratra nomen'i Mosesy antsika: Raha misy lehilahy maty mbola velom-bady nefa tsy nanan-taranaka, dia aoka ny rahalahiny hampakatra an-dravehivavy, ka hiteraka hamela solofo ho an'ny maty.
42N	20	29	0,0000	Koa nisy ary olona fito mirahalahy. Nampaka-bady ny lahimatoa, kanjo maty tsy nanan-taranaka.
42N	20	30	0,0000	Nampakatra an-dravehivavy ny faharoa,
42N	20	31	0,0000	ary koa ny fahatelo; torak'izany avokoa izy fito mirahalahy, samy maty tsy namela taranaka.
42N	20	32	0,0000	Farany maty koa ravehivavy.
42N	20	33	0,0000	Amin'ny fitsanganan'ny maty ho velona ary, mba ho vadin'iza ravehivavy fa efa samy nanambady azy avokoa izy fito mirahalahy?
42N	20	34	0,0000	Dia hoy i Jesoa tamin'ireo Tsadoseanina: Ny olona amin'izao fiaina-mandalo izao no mampakatra sy ampakarina.
42N	20	35	0,0000	Fa ireo nataon'Andriamanitra mendrika hitsangana velona avy any amin'ny maty sy handray anjara amin'ny fiainan-ko avy dia tsy mba mampakatra na ampakarina:
42N	20	36	0,0000	tsy mety maty intsony manko fa tahaka ny anjely; sady zanak'Andriamanitra satria olona efa nataony mendrika hitsangana velona.
42N	20	37	0,0000	Ny amin'ny hoe hitsangana velona ny maty dia efa nambaran'i Mosesy ao amin'ny toko momba ny Roimemy izany, fony izy niantso ny Tompo hoe: Andriamanitr'i Abrahama sy Andriamanitr'i Itsehaka ary Andriamanitr'i Jakoba.
42N	20	38	0,0000	Ny Tompo dia tsy Andriamanitry ny maty fa Andriamanitry ny velona, satria ny Tompo no ahaveloman'izy rehetra.
42N	20	39	0,0000	Dia niteny ny sasany tamin'ny mpahay lalana nanao hoe: Mpampianatra o, marina ny filazanao!
42N	20	40	0,0000	Ary tsy nisy olona sahy nanontany an'i Jesoa intsony.
42N	20	41	0,0000	Hoy kosa i Jesoa tamin'ireto mpahay lalana: Ahoana no ilazana fa hoe Zanak'i Davida ny Mesia?
42N	20	42	0,0000	Ny tenan'i Davida manko no milaza ao amin'ny bokin'ny Salamo hoe: Ny Tompo Andriamanitra dia niteny hentitra tamin'ny Mpanjaka Tompoko hoe: Mipetraha amin'ny sezafiandrianana eto ankavanako;
42N	20	43	0,0000	Izaho kosa hanao ny fahavalonao ho fitoeran-tongotrao.
42N	20	44	0,0000	Antsoin'i Davida hoe Tompoko ny Mesia araka izany, ka ahoana no maha Zanany Azy?
42N	20	45	0,0000	Raha mbola mihaino Azy eo ny vahoaka rehetra, dia hoy i Jesoa tamin'ny mpianany:
42N	20	46	0,0000	Mitandrema amin'ireo mpahay lalana. Ny tiany dia ny mandehandeha eny amin'ny lala-mitafon'ny tempoly, ny ankamamiany dia ny arahabaina eny an-kianja sy ny mipetraka eny aloha ao amin'ny sinagoga ary ny maka ny toeram-boninahitra any amin'ny fanasana.
42N	20	47	0,0000	Ataony tapitra ny fananan'ny mpitondratena ary vavaka lavareny no mody ataony hisehosehoana: ireny olona ireny dia hohelohina mafimafy kokoa. >
42N	21	1	0,0000	Ary nanopy ny masony i Jesoa ka nahita ireo mpanankarena nandrotsa-bola teo amin'ny vata fitoeran-drakitra.
42N	21	2	0,0000	Ary hitany koa ity vehivavy mpitondratena mahantra nandrotsaka ariary anankiroa.
42N	21	3	0,0000	Ka hoy i Jesoa hoe: Lazaiko marina aminareo fa io mpitondratena io no nandrotsaka be indrindra tamin'izy rehetra.
42N	21	4	0,0000	Satria ireo rehetra ireo dia nandrotsaka ny ambim-bavany ho fanatitra; fa ravehivavy io kosa, na fadiranovana toy inona aza, dia ny fivelomany manontolo no narotsany.
42N	21	5	0,0000	Nisy mpianatra niresaka momba ny tempoly, amin'izy voaravaka vato saro-bidy sy fanatitra fanalam-boady. Ka hoy i Jesoa:
42N	21	6	0,0000	Ho avy ny andro handravana ireo zavatra banjininareo ireo ary tsy havela hisy vato mifanongoa eo ka tsy harodana.
42N	21	7	0,0000	Ary nanontanian'ireo indray i Jesoa hoe: Mpampianatra o, oviana no hahatongavan'izany ary inona no hamantarana fa madiva ho avy izany?
42N	21	8	0,0000	Dia novaliany hoe: Tandremo sao voafitaka ianareo. Fa maro no ho avy hisandoka ny anarako sady hanao hoe: Izaho no Mesia, ary Tonga ny fotoana! Aza mba manaraka an'ireny.
42N	21	9	0,0000	Raha mandre ady sy korontana ianareo, aza taitra; eny, tsy maintsy ho tonga aloha izany, nefa tsy dia miaraka amin'izay akory ny farandro.
42N	21	10	0,0000	Ary hoy koa i Jesoa taminy: Hisy firenena hitsangana hamely firenena ary koa fanjakana hitsangana hamely fanjakana.
42N	21	11	0,0000	Amin'ny toerana samihafa, hisy horohorontany mahery vaika mbamin'ny mosary sy areti-mandringana; ary avy eny amin'ny habakabaka dia hisy zava-mahatahotra sy famantarana lehibe.
42N	21	12	0,0000	Kanefa alohan'izany rehetra izany, dia hosamborina sy hoenjehina ianareo, hatolotra hotsaraina any amin'ny sinagoga ary hatao am-ponja, hoentina eo anatrehan'ireo mpanjaka sy mpifehy noho ianareo miandany amiko.
42N	21	13	0,0000	Ho tonga aminareo izany mba hijoroanareo ho vavolombelona manambara Ahy.
42N	21	14	0,0000	Koa ataovy latsaka ao am-ponareo fa tsy tokony hihevitra mialoha izay hiarovanareo tena ianareo;
42N	21	15	0,0000	satria Izaho ihany no hampiteny anareo sy hanome fahendrena anareo, ka tsy hahatohitra sady tsy haharesy lahatra anareo izay rehetra miampanga anareo.
42N	21	16	0,0000	Hanolotra anareo na dia ny ray aman-dreny sy ny mpiray tampo ary ny havana aman-tsakaiza aza, ka hovonoin'olona ny sasany aminareo.
42N	21	17	0,0000	Ho halan'ny olon-drehetra ianareo satria miandany amiko,
42N	21	18	0,0000	nefa tsy hisy very na dia singam-bolo iray amin'ny lohanareo aza.
42N	21	19	0,0000	Aoka ho amim-paharetana no hahazoanareo famonjena ny ainareo.
42N	21	20	0,0000	Rehefa hitanareo voahodidina miaramila i Jerosalema, dia fantaro fa antomotra ny fandravana azy.
42N	21	21	0,0000	Amin'izany, izay any Jodea aoka handositra any an-tendrombohitra; izay ao an-tananan'i Jerosalema aoka hilefa any ivelany; ary izay any an-tsaha aoka tsy hiverina ao an-tanana.
42N	21	22	0,0000	Satria andro nataon'Andriamanitra ho famaizana izany andro izany, mba hahatanterahan'izay rehetra voalazan'ny Soratra Masina.
42N	21	23	0,0000	Loza no hanjo ny bevohoka sy ny mitaiza kely amin'izany andro izany, satria hisy fahoriana lehibe amin'ity tany ity ary hihatra amin'ity vahoaka ity ny fahatezeran'Andriamanitra.
42N	21	24	0,0000	Ny mponina haringan'ny lelan-tsabatra na hoentin-ko babo any amin'ny firenena rehetra any, ary i Jerosalema hohitsakitsahin'ny hafa firenena mandrapahafenon'ny andro natao hanjakan'ny hafa firenena.
42N	21	25	0,0000	Hisy famantarana koa eny amin'ny masoandro sy ny volana ary ny kintana; ary ety an-tany dia ho ory sy ho very hevitra ny firenena noho ny ranomasina hikotrokotroka sy hanonja izaitsizy.
42N	21	26	0,0000	Hisy olona ho fatin'ny tahotra sy ny fanahiana izay hanjo ny tany tontolo, satria hihozongozona ny herin'ny habakabaka.
42N	21	27	0,0000	Amin'izay no hahitana ny Zanak'olona tamy voahodidin-drahona sady omban-kery sy voninahitra lehibe.
42N	21	28	0,0000	Raha vao miantomboka anefa izany zavatra izany, dia mitraka ianareo ary andrandrao ny lohanareo fa efa antomotra ny fanavotana anareo.
42N	21	29	0,0000	Dia nilaza fanoharana tamin'ny mpihaino Azy i Jesoa nanao hoe: Jereo ny aviavy sy ny hazo rehetra.
42N	21	30	0,0000	Raha vao tazanareo manaroka izy ireny, dia fantatrareo fa efa akaiky ny fahavaratra.
42N	21	31	0,0000	Toy izany koa raha vao hitanareo miantomboka izany zavatra izany, dia fantaro fa efa akaiky ny Fanjakan'Andriamanitra.
42N	21	32	0,0000	Lazaiko marina aminareo fa mbola tsy ho tapitra akory ity taranaka ity, dia ho tanteraka izany rehetra izany.
42N	21	33	0,0000	Ho levona ny tany amana habakabaka, fa ny teniko tsy mba ho levona.
42N	21	34	0,0000	Mitandrema tena ianareo, fandrao tonga mavesatra ny fonareo noho ny filibana sy ny hamamoana ary ny fiahiana izao fiainana izao; ka ho avy tampoka tsy ampoizinareo izany andro izany,
42N	21	35	0,0000	satria hiantonta tahaka ny fandrika harato amin'ny mponina rehetra manerana ny tany tontolo.
42N	21	36	0,0000	Koa miambena sady mivavaha lalandava mba ho afa-miala amin'izany loza rehetra efa ho avy izany sy ho marim-pijoro eo anatrehan'ny Zanak'olona.
42N	21	37	0,0000	Ny antoandro i Jesoa dia nampianatra tao an-kianjan'ny tempoly; ny hariva kosa Izy nankany ivelan'ny tanana, ka nandany ny alina manontolo teny amin'ny tendrombohitra atao hoe Analanoliva.
42N	21	38	0,0000	Ary vao maraina be, dia nanatona Azy ao an-kianjan'ny tempoly ny vahoaka rehetra mba hihaino Azy. >
42N	22	1	0,0000	Efa akaiky ny fankalazana ny azima, izay antsoina hoe Paska.
42N	22	2	0,0000	Ary nitady izay fomba hamonoana an'i Jesoa ny lohandoha-mpisorona sy ny mpahay lalana, nefa tsy nahita satria natahotra ny vahoaka ry zareo.
42N	22	3	0,0000	Kanjo nidiran'i Satana tao am-pon'i Jodasy, ilay atao hoe Iskariota, anisan'ny 12 lahy.
42N	22	4	0,0000	Nankany amin'ny lohandoha-mpisorona sy ny lehiben'ny mpiambina ny tempoly izy hidinidinika ny amin'izay hanolorany an'i Jesoa aminy. 
42N	22	5	0,0000	 Faly tokoa ry zareo ary nifanaraka fa hanome vola azy.
42N	22	6	0,0000	Dia nanaiky i Jodasy ka nitady izay fotoana tsara hanolorana an-tsokosoko an'i Jesoa eo am-pelatanany.
42N	22	7	0,0000	Tonga ny andro fihinanana ny azima izay tsy maintsy hamonoana ny zanak'ondry ho an'ny sakafo Paska.
42N	22	8	0,0000	Dia nirahin'i Jesoa ry i Petera sy i Johany nataony hoe: Ndeha manomana ny sakafo Paska ho antsika.
42N	22	9	0,0000	Fa hoy izy roa lahy taminy: Aiza no tianao hanomananay azy?
42N	22	10	0,0000	Dia novalian'i Jesoa hoe: Raha vao tafiditra ny tanana ianareo, dia hisy lehilahy mitondra siny feno rano hifanena aminareo; ka iny arahina any amin'izay trano hidirany,
42N	22	11	0,0000	ary lazao amin'ny tompon-trano hoe: Izao no tenin'ny Mpampianatra aminao: Aiza, hono, izay efitrano hiarahako mihinana ny sakafo Paska amin'ny mpianatro?
42N	22	12	0,0000	Dia hotoroany efitrano ambony rihana ianareo, efitrano malalaka sady ary fomba; ka ao ny sakafo no omany.
42N	22	13	0,0000	Lasa izy roa lahy ka nahita ny toe-javatra araka ny voalazan'i Jesoa taminy ary dia nanomana ny sakafo Paska.
42N	22	14	0,0000	Nony tonga ny fotoana, dia nipetraka nihinana i Jesoa mbamin'ny apostoly.
42N	22	15	0,0000	Ary hoy i Jesoa taminy: Niriko dia niriko tokoa hiara-mihinana ity sakafo Paska ity aminareo alohan'ny hijaliako.
42N	22	16	0,0000	Lazaiko aminareo fa tsy hihinana ny Paska intsony Aho mandra-pahatanteraka azy any amin'ny Fanjakan'Andriamanitra.
42N	22	17	0,0000	Dia nandray kalisy natolotra Azy i Jesoa; ary nisaorany an'Andriamanitra izany ka nataony hoe: Raiso ity ka ifampizarao.
42N	22	18	0,0000	Lazaiko aminareo fa tsy hisotro divay intsony Aho mandra-pahatongavan'ny Fanjakan'Andriamanitra.
42N	22	19	0,0000	Avy eo nandray mofo i Jesoa; ary nisaorany an'Andriamanitra izany, dia notapatapahiny sy nomeny ny apostoly ka nataony hoe: Ny tenako ity [izay omena ho anareo. Izany atao ho fahatsiarovana Ahy.
42N	22	20	0,0000	Ary noraisin'i Jesoa toy izany koa ny kalisy taorian'ny sakafo sady nataony hoe: Ity kalisy ity dia ilay fanekempihavanana vaovao aorin'Andriamanitra amin'ny rako izay alatsaka ho anareo.]
42N	22	21	0,0000	Eny, indro miaraka amiko eto am-pisakafoana ilay hanolotra Ahy.
42N	22	22	0,0000	Ny Zanak'olona moa dia efa ho faty araka izay voalahatran'Andriamanitra, nefa mampalahelo ilay olona hanolotra Azy!
42N	22	23	0,0000	Ary nifanontany ireo apostoly hoe: Iza re amintsika no dia hahavita izany?
42N	22	24	0,0000	Nisy fifandirana teo amin'ny apostoly ny amin'izay tokony ho lehibe indrindra amin'izy samy izy.
42N	22	25	0,0000	Dia hoy i Jesoa taminy: Eo amin'ny hafa firenena, ny mpanjaka dia manjakazaka; ary ny mpanampatra fahefana dia antsoina hoe mpanasoa.
42N	22	26	0,0000	Aminareo kosa tsy mba toy izany: izay lehibe kokoa eo aminareo no aoka ho toy ny zandriny, ary izay mpifehy ho toy ny mpanompo.
42N	22	27	0,0000	Satria iza moa no lehibe kokoa: ny mipetraka mihinana sa ny mpanompo mampihinana? Moa ve tsy izay mipetraka mihinana? Izaho anefa eto afovoanareo dia toy ny mpanompo mampihinana.
42N	22	28	0,0000	Ianareo dia naharitra niaraka tamiko tamin'ny fitsapana nanjo Ahy;
42N	22	29	0,0000	Izaho kosa manendry anareo ho mpanjaka tahaka ny nanendren'ny Ray Ahy ho mpanjaka.
42N	22	30	0,0000	Ka hihinana sy hisotro eo amin'ny latabatro ianareo any amin'ny Fanjakako ary hipetraka ambony sezafiandrianana hitsara ny foko 12 amin'i Israely.
42N	22	31	0,0000	Hoy i Jesoa tamin'i Petera: Ry Simona, ry Simona, indro efa notakin'i Satana hokotranina toy ny vary sivanina ianareo.
42N	22	32	0,0000	Izaho efa nangataka ho anao mba tsy ho lefy ny finoanao; ianao kosa, rehefa tafaverina amiko, herezo ny rahalahinao.
42N	22	33	0,0000	Fa i Petera niteny taminy hoe: Tompo o, vonon-kanaraka Anao aho na ho any am-ponja sy ho any amin'ny fahafatesana aza!
42N	22	34	0,0000	Dia hoy i Jesoa: Lazaiko aminao, ry Petera, fa mbola tsy haneno akory ny akoho anio, dia efa intelo no handavanao ho tsy mahalala Ahy!
42N	22	35	0,0000	Ary izao no tenin'i Jesoa tamin'ny apostoly: Moa orin-javatra ve ianareo, raha nirahiko tsy aman-kitapom-bola na kitapom-batsy na kapa? Dia novalian'ireo hoe: Tsy orin'inona na inona izahay!
42N	22	36	0,0000	Ary hoy i Jesoa taminy: Amin'izao kosa anefa, izay manana kitapom-bola, aoka hivimbina ny azy; torak'izany koa izay manana kitapom-batsy; ary izay tsy manan-tsabatra, aoka hivarotra ny lambany ka hividy sabatra.
42N	22	37	0,0000	Lazaiko aminareo fa tsy maintsy tanteraka amiko ilay tenin'ny Soratra Masina hoe: Natao ho isan'ny mpanao ratsy Izy; ary efa ho tanteraka tokoa ity ny momba Ahy.
42N	22	38	0,0000	Dia hoy ny apostoly: Indreto, Tompoko, misy sabatra roa! Fa i Jesoa nanao taminy hoe: Aoka izay!
42N	22	39	0,0000	Dia niainga i Jesoa nankany an-tendrombohitra Analanoliva araka ny fanaony; ary tafaraka taminy koa ny mpianany.
42N	22	40	0,0000	Vao tonga teo amin'ilay toerana i Jesoa, dia nanao tamin'ny mpianany hoe: Mivavaha mba tsy ho azon'ny fakampanahy ianareo!
42N	22	41	0,0000	Ary nihataka tamin'ny mpianany tokony ho tra-toraka i Jesoa; dia nandohalika Izy ary nivavaka
42N	22	42	0,0000	nanao hoe: Ray o, raha sitrakao, esory lavitra Ahy izao fijaliana izao; kanefa aoka tsy ny sitrapoko no hatao, fa ny anao.
42N	22	43	0,0000	Tamin'izay kosa nisy anjely anankiray avy tany an-danitra niseho taminy sy nankahery Azy.
42N	22	44	0,0000	Dia nitebiteby fadiranovana Izy, fa vao mainka nivavaka mafimafy kokoa indray. Ary nanjary toy ny ra mitete ny hatsembohany sady nipotrapotraka tamin'ny tany.
42N	22	45	0,0000	Nony nitsangana avy nivavaka i Jesoa, dia nankeo amin'ny mpianany, ka nahita azy ireo natory noho ny alahelo.
42N	22	46	0,0000	Ary hoy Izy taminy: Nahoana no matory ianareo? Mifohaza, ka mivavaha mba tsy ho azon'ny fakampanahy ianareo!
42N	22	47	0,0000	Raha mbola miteny eo i Jesoa, dia indro nisy andian'olona tamy; ka ilay atao hoe Jodasy, anankiray amin'ny 12 lahy no lohalalana. Ary nanatona an'i Jesoa i Jodasy mba hanoroka Azy.
42N	22	48	0,0000	Fa hoy i Jesoa taminy: O! ry Jodasy, dia fanorohana ve no anoloranao ny Zanak'olona?
42N	22	49	0,0000	Nahatsinjo ny zava-hitranga ireo mpianatra teo amin'i Jesoa, ka nanontany Azy hoe: Ahoana, Tompoko, raha mba hamely amin'ny sabatra izahay?
42N	22	50	0,0000	Dia namely ny mpanompon'ny mpisorombe tokoa ny anankiray tamin'ireto mpianatra, ka nahafaka ny sofiny havanana.
42N	22	51	0,0000	Fa niteny i Jesoa nanao hoe: Aoka izay! Dia nikasika ny sofin-dralehilahy Izy, ka nanasitrana azy.
42N	22	52	0,0000	Ary izao no tenin'i Jesoa tamin'ny lohandoha-mpisorona sy ny lehiben'ny mpiambina ny tempoly mbamin'ny loholona tonga teo hisambotra Azy: Toy ny hisambotra jiolahy izato fiavinareo mirongo sabatra sy kibay.
42N	22	53	0,0000	Teo aminareo isan'andro Aho tao an-kianjan'ny tempoly kanefa tsy nikasi-tanana Ahy ianareo; fa izao no ora voatendry ho anareo sy hanamparan'ny maizina ny fahefany.
42N	22	54	0,0000	Dia nosamborin-dry zareo i Jesoa ary nentiny ka nampidiriny tao amin'ny tranon'ny mpisorombe. I Petera izany nanjohy lavidavitra teny ihany.
42N	22	55	0,0000	Namelona afo teo afovoan-tokotany ny mpiasa ary namindro; dia mba namindro niaraka taminy teo koa i Petera.
42N	22	56	0,0000	Teo amin'ny mazavazava izy no nitoetra, hany ka tsikaritry ny vehivavy mpiasa anankiray sy nodinidinihiny ary nataony hoe: Ity rangahy ity koa niaraka taminy!
42N	22	57	0,0000	Fa nanda i Petera nanao hoe: Tsy mahalala Azy aho, ramatoa!
42N	22	58	0,0000	Nony afaka kelikely, dia nisy lehilahy indray nahatsikaritra azy ka nanao hoe: Ianao koa anisan'ireny! Fa hoy i Petera: Tsy anisany aho, andriamatoa!
42N	22	59	0,0000	Ary tokony ho adiny iray taoriana, nisy lehilahy hafa koa nanizingizina hoe: Tena niaraka tamin'io mihitsy ity rangahy ity sady Galileanina rahateo.
42N	22	60	0,0000	Fa hoy i Petera: Tsy fantatro izay lazainao, andriamatoa! Niaraka tamin'izay, raha mbola niteny i Petera, dia nisy akoho naneno.
42N	22	61	0,0000	Ary nitodika nijery an'i Petera ny Tompo ka tsaroan'i Petera ny tenin'ny Tompo fony Izy nilaza taminy hoe: Alohan'ny maneno akoho anio, dia handa Ahy intelo ianao.
42N	22	62	0,0000	Dia lasa nankany ivelany i Petera ka nitomany fatratra.
42N	22	63	0,0000	Dia nesoin'ireo mpiambina Azy i Jesoa sady nokapohiny;
42N	22	64	0,0000	ary nony avy nosaronany tava, dia nanontaniany hoe: Vinanio hoe izay namely Anao teo?
42N	22	65	0,0000	Ary maro koa ny teny hafa nanevatevany Azy.
42N	22	66	0,0000	Nony maraina ny andro, dia nivory ny loholom-bahoaka sy ny lohandoha-mpisorona mbamin'ny mpahay lalana; ary nasain-dry zareo nentina i Jesoa hiatrika ny Fitsarana ambony teo anoloany.
42N	22	67	0,0000	Ka hoy ireo taminy: Lazao aminay raha Ianao no ilay Mesia! Dia novalian'i Jesoa hoe: Raha hilaza aminareo Aho, tsy hinoanareo akory;
42N	22	68	0,0000	raha hanontany Aho, tsy hovalianareo akory.
42N	22	69	0,0000	Tsy ho ela intsony anefa ny Zanak'olona dia hipetraka eo ankavanan'ilay Andriamanitra mahery.
42N	22	70	0,0000	Ary hoy izy rehetra hoe: Koa Ianao ve izany no ilay Zanak'Andriamanitra? Dia novalian'i Jesoa hoe: Voalazanareo fa Izaho no Izy.
42N	22	71	0,0000	Ka hoy ry zareo: Inona indray no ilantsika vavolombelona? Ny tenantsika no efa nandre tamin'ny vavany. >
42N	23	1	0,0000	Dia indray nitsangana ny mpivory ka nitondra an'i Jesoa tany amin'i Pilato,
42N	23	2	0,0000	ary nanomboka niampanga Azy nanao hoe: Ity olona ity hitanay manakorontana ny firenenay sy mandrara tsy handoa hetra amin'ny amperora romanina ary mihambo ny tenany ho Mesia mpanjaka.
42N	23	3	0,0000	Fa i Pilato kosa nanontany an'i Jesoa hoe: Ianao ve no Mpanjakan'ny Jiosy? Dia novaliany hoe: Anao izany teny izany!
42N	23	4	0,0000	Ka hoy i Pilato tamin'ny lohandoha-mpisorona sy ny vahoaka: Tsy ahitako heloka na iray aza ity Lehilahy ity!
42N	23	5	0,0000	Fa vao mainka nandentika ry zareo nanao hoe: Mampiodina ny vahoaka eran'i Jodea manontolo Izy amin'ny fampianarana ataony, hatrany Galilea izay nanombohany ka hatraty.
42N	23	6	0,0000	Vao ren'i Pilato izany, dia nanontaniany raha Galileanina tokoa ralehilahy.
42N	23	7	0,0000	Nony fantany fa avy amin'ny tany fehezin'i Heroda i Jesoa, dia nalefany any amin'i Heroda izay tao Jerosalema koa tamin'izany andro izany.
42N	23	8	0,0000	Faly dia faly ery i Heroda nahita an'i Jesoa, satria efa hatry ny ela no nandre ny lazany sy naniry hihaona aminy; ary nanantena izy fa hahita Azy hanao famantarana.
42N	23	9	0,0000	Nanaovan'i Heroda fanontaniana maro i Jesoa, fa tsy namaly na teny indraim-bava aza.
42N	23	10	0,0000	Eo izany ireo lohandoha-mpisorona sy ireo mpahay lalana tsy sasatra miampanga Azy.
42N	23	11	0,0000	Dia notebahin'i Heroda sy ny miaramilany Izy ka nesoiny sady nampiakanjoiny akanjo mamirapiratra, vao naveriny tany amin'i Pilato.
42N	23	12	0,0000	Tamin'izay andro izay dia nanjary nihavana i Heroda sy i Pilato izay nifandrafy iny teo aloha.
42N	23	13	0,0000	Novorin'i Pilato ny lohandoha-mpisorona sy ny manampahefana jiosy ary ny vahoaka,
42N	23	14	0,0000	dia nilazany hoe: Nentinareo taty amiko io Lehilahy io fa hoe nampiodina ny vahoaka; izaho efa nanadina Azy teo anatrehanareo, saingy tsy nahitako heloka na iray aza io Lehilahy io tamin'izay niampanganareo Azy.
42N	23	15	0,0000	I Heroda koa tsy nahita heloka taminy, fa namerina Azy ho aty amintsika. Miharihary fa tsy misy na inona na inona nataony tokony hanamelohana Azy ho faty;
42N	23	16	0,0000	noho izany, hasaiko hokapohina Izy dia halefako.
42N	23	17	0,0000	Fa isaky ny fankalazana ny Paska i Pilato dia tsy maintsy mandefa mpifatotra anankiray ho azy ireo.]
42N	23	18	0,0000	Kanjo indray nihoraka izy rehetra nanao hoe: Vonoy io, fa i Barabasy alefa ho anay.
42N	23	19	0,0000	(Fa ity Barabasy ity dia anisan'ny nanao fikomiana tao an-tanana sady nahafaty olona, ka natao am-ponja.)
42N	23	20	0,0000	Dia mbola niteny ihany i Pilato satria te handefa an'i Jesoa.
42N	23	21	0,0000	Kanefa niantsoantso mafy ny vahoaka nanao hoe: Homboy, homboy amin'ny hazofijaliana io!
42N	23	22	0,0000	Dia niteny fanintelony indray i Pilato nanao hoe: Inona ary no ratsy nataony? Tsy hitako velively izay heloka tokony hahafaty Azy; noho izany, hasaiko hokapohina Izy dia halefako.
42N	23	23	0,0000	Fa nikiry niantsoantso mafy ny vahoaka nitaky ny hanombohana an'i Jesoa amin'ny hazofijaliana, ary nandresy ny horakoraka nataony.
42N	23	24	0,0000	Dia namoaka didim-pitsarana i Pilato nampanao izay notakiny.
42N	23	25	0,0000	Ilay natao am-ponja satria nanao fikomiana sady nahafaty olona moa nalefany araka ny notakin-dry zareo, fa i Jesoa kosa natolony azy hanaovany izay sitrapony.
42N	23	26	0,0000	Ary raha nitondra an'i Jesoa hovonoina ireo miaramila, dia sendra an'i Simona lehilahy sireneanina nody avy tany an-tsaha; notanany ralehilahy ka notereny hankeo aorian'i Jesoa, hanampy Azy hitondra ny hazofijaliana.
42N	23	27	0,0000	Vahoaka betsaka no nanaraka an'i Jesoa ary anisan'izany vehivavy maro izay nandona tratra sady nitomany Azy.
42N	23	28	0,0000	Nitodika azy ireto i Jesoa ka nanao hoe: Ry vehivavy eto Jerosalema, aoka izay ny fitomaniana Ahy, fa ny tenanareo sy ny zanakareo itomaniana!
42N	23	29	0,0000	Eny, ho avy ny andro hilazana hoe: Sambatra ny vehivavy momba, tsy niteraka sady tsy nampinono!
42N	23	30	0,0000	Amin'izay ny tendrombohitra hilazan'ny olona hoe: Ianjerao izahay; ary ny havoana hilazany hoe: Sarony izahay!
42N	23	31	0,0000	Fa raha izao no hatao amin'ny hazo maitso, inona no hihatra amin'ny hazo maina?
42N	23	32	0,0000	Ary nisy koa olon-dratsy roa lahy nentina hiara-kovonoina amin'i Jesoa.
42N	23	33	0,0000	Rehefa tonga tany amin'ny toerana atao hoe Ikarandoha, dia nohomboana tamin'ny hazofijaliana i Jesoa mbamin'ireo olon-dratsy, ka ny iray teo ankavanany, ny iray teo ankaviany.
42N	23	34	0,0000	Ary i Jesoa namerimberina hoe: Ray o, avelao ny helony fa tsy fantany izay ataony! Dia nifampizaran'ireo miaramila ny fitafian'i Jesoa ka nanaovany loka.
42N	23	35	0,0000	Ny vahoaka tamin'izany nijanona teo nijery. Ny manampahefana jiosy kosa nandatsa nanao hoe: Namonjy olon-kafa Izy, ka aoka hamonjy ny tenany, raha Izy tokoa no ilay Mesia avy amin'Andriamanitra!
42N	23	36	0,0000	Ny miaramila koa naneso an'i Jesoa ka nanatona hanome vinaingitra Azy
42N	23	37	0,0000	sady niteny hoe: Raha Ianao tokoa no Mpanjakan'ny Jiosy, vonjeo ny tenanao!
42N	23	38	0,0000	Ary teo ambonin'ny lohan'i Jesoa dia nasiana soratra hoe: Ity no Mpanjakan'ny Jiosy!
42N	23	39	0,0000	Ny anankiray tamin'ireo olon-dratsy nihantona teo dia nanevateva Azy ka nanao hoe: Tsy Ianao tokoa ve no ilay Mesia? Vonjeo ny tenanao ary vonjeo koa izahay.
42N	23	40	0,0000	Fa niteny azy mafy kosa ilay faharoa nanao hoe: Tsy matahotra an'Andriamanitra mihitsy ve ianao, na dia voaheloka miaraka amin'ity olona ity aza?
42N	23	41	0,0000	Ny antsika roa lahy dia rariny izao, satria valin'ny natao no raisina; fa ny Azy kosa, tsy mba nisy ratsy nataony na inona na inona.
42N	23	42	0,0000	Dia izao no naverimberiny: Jesoa o, mba tsarovy aho rahatrizay ho avy indray Ianao amin'ny maha Mpanjaka Anao.
42N	23	43	0,0000	Ka hoy i Jesoa taminy: Lazaiko marina aminao fa anio ihany dia ho tafaraka amiko any am-paradisa ianao.
42N	23	44	0,0000	Tamin'ny mitataovovonana teo ho eo, dia takona ny masoandro ka rakotra haizina ny faritany manontolo ary naharitra hatramin'ny telo tolakandro izany. Nitriatra nizara roa kosa ny efitra lamba tao amin'ny Toeramasina tao an-tempoly.
42N	23	45	0,0000	????
42N	23	46	0,0000	Ary niantso tamin'ny feo mahery i Jesoa nanao hoe: Ray o, apetrako eo am-pelatananao ny aiko! Avy nilaza izany Izy, dia niala aina.
42N	23	47	0,0000	Nahita ny zava-nitranga ilay kapiteny romanina ka nanome voninahitra an'Andriamanitra sady niteny hoe: Tena olo-marina tokoa io Lehilahy io!
42N	23	48	0,0000	Ary ny vahoaka rehetra vory teo mba hizaha dia nanatri-maso ny zava-nitranga, ka lasa niverina nandondon-tratra noho ny alahelo.
42N	23	49	0,0000	Fa ny olom-pantatr'i Jesoa rehetra mbamin'ireo vehivavy nanaraka Azy hatrany Galilea kosa nijanona teny lavidavitra teny ka nahita izany.
42N	23	50	0,0000	Ary indro nisy lehilahy atao hoe Josefa, avy any Harimatia tanana ao Jodea. Olona tsara fanahy sady marina ary fatra-piandry ny Fanjakan'Andriamanitra izany lehilahy izany, anisan'ny mpitsara ambony amin'ny Jiosy saingy tsy mba niombon-kevitra sy tetika tamin'ireo namany.
42N	23	51	0,0000	????
42N	23	52	0,0000	Nanatona an'i Pilato izy nangataka ny vatan'i Jesoa.
42N	23	53	0,0000	Dia nampidinin'i Josefa avy teo amin'ny hazofijaliana ny vatan'i Jesoa, nofonosiny lamba sarobidy, ary napetrany tao amin'ny fasana nolavahana tamin'ny vatolampy, mbola tsy nandevenana olona.
42N	23	54	0,0000	Zoma hariva fiomanana tamin'izay ary efa hanomboka ny sabata.
42N	23	55	0,0000	Ireo vehivavy nomba an'i Jesoa hatrany Galilea dia niaraka tamin'i Josefa, ka nandinika ny fasana sy ny fomba nametrahana ny vatan'i Jesoa.
42N	23	56	0,0000	Avy eo dia nody izy ireo ary nanomana zava-manitra sy ilomanitra, fa tamin'ny sabata dia niala sasatra araka ny lalana. >
42N	24	1	0,0000	Ny andro alahady, vao maraina mangiran-dratsy, dia lasa ireo vehivavy nankany amin'ny fasana nitondra ny zava-manitra efa voaomany.
42N	24	2	0,0000	Tazany ilay vatobe fa voakodia lavitry ny vavafasana;
42N	24	3	0,0000	nefa nony niditra izy ireo, dia tsy nahita ny vatan'i Jesoa Tompo.
42N	24	4	0,0000	Raha mbola very hevitra ny amin'izany teo ireto vehivavy, dia indreo nisy roa lahy nanao fitafiana manelatrelatra niseho taminy.
42N	24	5	0,0000	Natahotra mafy ireto vehivavy ka nitanondrika, fa hoy izy roa lahy taminy: Nahoana no aty amin'ny toeran'ny maty no itadiavanareo ny velona?
42N	24	6	0,0000	Tsy eto Izy, fa efa nitsangana velona. Tsarovy ny voalazany taminareo, fony Izy mbola tany Galilea, hoe:
42N	24	7	0,0000	Ny Zanak'olona tsy maintsy hatolotra eo an-tanan'ny mpanota ka hohomboana amin'ny hazofijaliana; nefa hitsangana velona amin'ny andro fahatelo.
42N	24	8	0,0000	Izay ireto vehivavy vao nahatsiaro ny tenin'i Jesoa,
42N	24	9	0,0000	ka niverina avy tany amin'ny fasana ary nitantara izany rehetra izany tamin'ny 11 lahy sy ny namany rehetra:
42N	24	10	0,0000	ireo vehivavy ireo dia i Maria avy any Magdala sy i Johanina ary koa i Maria renin'i Jakoba; ireo vehivavy niaraka tamin'izy telo vavy dia samy nilaza izany koa tamin'ny apostoly.
42N	24	11	0,0000	Saingy noheverin'ny apostoly ho arirarira foana ny tenin'izy rehetra ka tsy ninoany.
42N	24	12	0,0000	Fa nitsangana kosa i Petera, nihazakazaka nankany amin'ny fasana, niondrika nijery ka tsy nahita afa-tsy ny tapa-damba namehezana ny vatan'i Jesoa, ary lasa nody sady sanganehana tokoa tamin'ny zava-nitranga.
42N	24	13	0,0000	Iny andro alahady iny ihany, dia nisy mpianatra roa lahy nankany amin'ny tanana kely atao hoe Emaosy, tokony ho 11 kilaometatra avy ao Jerosalema.
42N	24	14	0,0000	Ary teny an-dalana izy roa lahy dia niresaka ireny zava-nitranga rehetra ireny.
42N	24	15	0,0000	Raha mbola niresaka sy niady hevitra iny izy roa lahy, dia inty i Jesoa nanatona niara-dalana taminy;
42N	24	16	0,0000	saingy voasakana tsy hahafantatra Azy ny mason'ireto mpianatra.
42N	24	17	0,0000	Dia hoy i Jesoa taminy: Inona izao iadianareo hevitra ety an-dalana izao? Dia niato kely izy roa lahy sady maloka endrika ery.
42N	24	18	0,0000	Ary namaly Azy ny anankiray atao hoe Kleopasy ka nanao hoe: Ianao irery ve no vahiny mandalo eto Jerosalema tsy mahalala ny zava-nitranga tao, tato ho ato?
42N	24	19	0,0000	Dia hoy i Jesoa taminy: Zavatra inona moa izany? Ka novalian'izy roa lahy hoe: Ny amin'i Jesoa avy any Nazareta, Izay mpaminany mahery tamin'ny asany sy tamin'ny teniny teo anatrehan'Andriamanitra sy ny vahoaka manontolo;
42N	24	20	0,0000	kanjo natolotry ny lohandoha-mpisorona sy ny manampahefana eto amintsika mba hohelohina ho faty ary nasainy nohomboana tamin'ny hazofijaliana.
42N	24	21	0,0000	Nanantena izahay fa Izy no Ilay hanavotra an'i Israely, ary tsy izany ihany fa androany izao no andro fahatelo hatramin'ny nitrangan'izany.
42N	24	22	0,0000	Nisy ihany anefa vehivavy sasany namanay nahasanganehana anay fatratra: tany amin'ny fasana vao maraina be ry zareo,
42N	24	23	0,0000	saingy tsy nahita ny vatan'i Jesoa, ary niverina nitantara taminay fa nisehoan'ny anjely anankiroa, ka ireo anjely, hono, nilaza fa velona Izy.
42N	24	24	0,0000	Dia nisy tamin'ny lehilahy namanay mba nankany amin'ny fasana ka nahita araka ny filazan'ireo vehivavy, fa Izy tsy hitany.
42N	24	25	0,0000	Dia hoy i Jesoa tamin'izy roa lahy: Olona votsa saina ianareo ary ela vao mino izay rehetra voalazan'ny mpaminany!
42N	24	26	0,0000	Moa tsy tokony ho niaritra izany ve ny Mesia, alohan'ny hidirany any amin'ny voninahiny?
42N	24	27	0,0000	Dia nohazavain'i Jesoa tamin'ireto mpianatra ny momba Azy ao amin'ny Soratra Masina manontolo, nanomboka tamin'ny bokin'i Mosesy ka nitohy tamin'ny bokin'ny mpaminany rehetra.
42N	24	28	0,0000	Nony injay izy telo mianaka efa akaiky ny tanana halehan'ireto mpianatra roa lahy, dia mody nanohy ny diany hatrany i Jesoa,
42N	24	29	0,0000	fa notazonin'ireo nataony hoe: Mijanona re miaraka aminay, fa efa hariva izao ary efa mandrorona ny andro! Dia niantrano Izy ka niara-nijanona taminy.
42N	24	30	0,0000	Raha nipetraka hiara-misakafo iny izy telo mianaka, dia nandray ny mofo i Jesoa; ary nisaorany an'Andriamanitra izany ka nozarainy sy nomeny azy roa lahy.
42N	24	31	0,0000	Izay vao nisokatra ny mason'ireto mpianatra, ka nahafantatra Azy; fa i Jesoa kosa nanjary tsy hitany intsony.
42N	24	32	0,0000	Dia nifampilaza izy roa lahy hoe: Tsy nirehidrehitra ve ny fontsika tamin'Izy niresaka tamintsika teny an-dalana sy nivaofy ny Soratra Masina?
42N	24	33	0,0000	Teo no ho eo ihany, dia niainga niverina nankany Jerosalema izy roa lahy ka nahita ny 11 lahy sy ny namany tafavory
42N	24	34	0,0000	nilaza hoe: Efa nitsangana velona tokoa ny Tompo, ary efa niseho tamin'i Simona!
42N	24	35	0,0000	Izy roa lahy koa mba nitantara ny zava-niseho teny an-dalana sy ny nahafantarany an'i Jesoa fony Izy nizara ny mofo.
42N	24	36	0,0000	Raha mbola miresaka nilaza izany izy roa lahy, dia nijoro teo afovoan'izy rehetra i Jesoa ka nanao taminy hoe: Ho ao aminareo anie ny fiadanana!
42N	24	37	0,0000	Taitra sady natahotra izy rehetra satria noheveriny ho matoatoa no hitany.
42N	24	38	0,0000	Fa hoy i Jesoa taminy: Nahoana no mitebiteby ianareo ary nahoana no misalasala ao am-ponareo?
42N	24	39	0,0000	Jereo ny tanako sy ny tongotro fa Izaho mihitsy ity. Kasiho Aho ka jereo, fa ny matoatoa tsy mba manana nofo aman-taolana, tahaka ny ahitanareo Ahy izao.
42N	24	40	0,0000	Avy niteny izany Izy, dia nasehony azy rehetra ny tanany sy ny tongony.
42N	24	41	0,0000	Mbola tsy nino ihany anefa ireto mpianatra satria faly loatra sady gaga, ka hoy i Jesoa taminy: Misy zavatra azo hanina ve eto aminareo?
42N	24	42	0,0000	Dia norosoana tapa-trondro natono Izy,
42N	24	43	0,0000	ka nandray sy nihinana teo anatrehan'ny mpianany.
42N	24	44	0,0000	Avy eo i Jesoa dia nilaza taminy hoe: Izao no efa nambarako taminareo fony Izaho mbola teo aminareo: tsy maintsy tanteraka izay rehetra voalazan'ny Soratra Masina momba Ahy ao amin'ny lalanan'i Mosesy sy ny bokin'ny mpaminany ary ny salamo.
42N	24	45	0,0000	Tamin'izay dia nosokafan'i Jesoa ny sain'ireo mpianatra mba hahafantatra ny Soratra Masina,
42N	24	46	0,0000	sady hoy Izy taminy: Izao no voalazan'ny Soratra Masina: tsy maintsy hijaly ny Mesia, nefa tsy maintsy hitsangana velona avy any amin'ny maty, amin'ny andro fahatelo;
42N	24	47	0,0000	ary ny anarany no tsy maintsy hotorina hatao antso avo amin'ny firenen-drehetra miantomboka eto Jerosalema, mba hanainga ny olona hiala amin'ny toetra ratsiny sy handray famelan-keloka.
42N	24	48	0,0000	Ianareo no vavolombelona hanambara izany!
42N	24	49	0,0000	Indro hirahiko ho eo aminareo Ilay nampanantenain'ny Raiko; ianareo kosa mitoera eto an-tanana mandra-pahahenika anareo ny hery avy any ambony.
42N	24	50	0,0000	Dia nentin'i Jesoa ivelan'ny tanana hatrany akaikin'i Betania ireo mpianany, ary nasandrany ny tanany hitso-drano azy rehetra.
42N	24	51	0,0000	Raha mbola nitsodrano Izy, dia nisaraka taminy sy nakarina ho any an-danitra.
42N	24	52	0,0000	Ireto mpianany kosa, rehefa nitsaoka Azy, dia niverina tany Jerosalema tamin-kafaliana lehibe,
42N	24	53	0,0000	ary tsy tapaka nankalaza an' Andriamanitra tao an-kianjan'ny tempoly. >
43N	1	1	0,00000	Tamin'ny voalohany, fony nahary an'izao tontolo izao Andriamanitra, dia efa nisy ilay Teny; ilay Teny dia nitodika tany amin'Andriamanitra hatrany, ary ilay Teny dia Andriamanitra.
43N	1	2	0,00000	Tamin'ny voalohany, dia nitodika tany amin'Andriamanitra ilay Teny;
43N	1	3	0,00000	Izy no naharian'Andriamanitra ny zavatra rehetra, ka raha tsy teo Izy dia tsy nisy ary ny zavatra noarina.
43N	1	4	0,00000	Ilay Teny no nirakitra ny aina, ary io aina io no nitondra fahazavana ho an'ny olombelona.
43N	1	5	0,00000	Ary ny fahazavana dia mamirapiratra anatin'ny haizina, ka tsy nahasakana azy ny haizina.
43N	1	6	0,00000	Nisy lehilahy anankiray nirahin'Andriamanitra: i Johany no anarany.
43N	1	7	0,00000	Tonga hijoro ho vavolombelona i Johany, dia vavolombelona hanambara ilay fahazavana; ka ny hafatra nampitain'i Johany no hampino ny olona rehetra.
43N	1	8	0,00000	Tsy hoe i Johany no fahazavana, fa izy no ho vavolombelona hanambara ny fahazavana.
43N	1	9	0,00000	Ilay Teny no tena fahazavana tonga amin'izao tontolo izao sady manazava ny olombelona rehetra.
43N	1	10	0,00000	Teo amin'izao tontolo izao ilay Teny; ary Izy no nahariana an'izao tontolo izao, nefa izao tontolo izao dia tsy nahalala Azy.
43N	1	11	0,00000	Tonga teo amin'ny taniny Izy, fa tsy noraisin'ny mpiray firenena aminy.
43N	1	12	0,00000	Kanefa izay rehetra nandray Azy ary nino Azy, dia nomeny fahefana ho tonga zanak'Andriamanitra:
43N	1	13	0,00000	izy ireo dia nateraka tsy araka ny fomban'olombelona miankina amin'ny sitrapon-dehilahy, fa araka ny fomban'Andriamanitra.
43N	1	14	0,00000	Ilay Teny dia tonga olombelona, ka niara-nonina taminay. Feno fahasoavana sy fahamarinana Izy ary hitanay ny voninahiny, dia voninahitra avy amin'ny Ray ho an'ny Zanaka lahitokana.
43N	1	15	0,00000	Vavolombelona manambara Azy i Johany ka niantso mafy hoe: Izy no Ilay voalazako hoe: Ilay tamy aoriako dia lehibe noho izaho, satria efa nisy talohako.
43N	1	16	0,00000	Feno harem-pahasoavana ilay Teny ka nandraisantsika rehetra fahasoavana tovozin-tsy ritra:
43N	1	17	0,00000	satria ny lalana dia nomen'Andriamanitra tamin'ny alalan'i Mosesy, fa ny fahasoavana sy ny fahamarinana kosa dia tonga tamin'ny alalan'i Jesoa Kristy.
43N	1	18	0,00000	Tsy nisy nahita an'Andriamanitra na oviana na oviana; fa ny Zanaka lahitokana, Izay Andriamanitra sy miombona tanteraka amin'ny Ray, no efa nanambara Azy.
43N	1	19	0,00000	Toy izao no fijoroan'i Johany ho vavolombelona. Nisy mpisorona sy levita nirahin'ny manampahefana jiosy avy any Jerosalema hankeo aminy, mba hanontany azy hoe: Iza moa ianao?
43N	1	20	0,00000	Tsy nanda ny hamaly izy fa nilaza mazava hoe: Tsy izaho no ilay Mesia!
43N	1	21	0,00000	Ary nanontany azy ry zareo hoe: Ahoana ary? I Elia ve ianao? Dia novaliany hoe: Tsy izy aho! Ka hoy ireo taminy: Ilay Mpaminany ve ianao? Fa novaliany hoe: Tsia!
43N	1	22	0,00000	Tamin'izay ry zareo dia niteny tamin'i Johany hoe: Iza ary ianao, mba hitondranay valin-teny any amin'izay naniraka anay? Lazainao ho iza ny tenanao!
43N	1	23	0,00000	Dia hoy izy: Izaho no feon'olona miantso mafy ao an-taniefitra hoe: ahitsio ny lalan'ny Tompo, araka ny tenin'i Isaia mpaminanin'Andriamanitra.
43N	1	24	0,00000	Ary nisy avy amin'ny Farisianina ireto olona nirahina teo amin'i Johany,
43N	1	25	0,00000	ka nanontany azy hoe: Nahoana ary ianao no manao batisa, raha toa tsy ianao no ilay Mesia na i Elia na ilay Mpaminany?
43N	1	26	0,00000	Ka novalian'i Johany hoe: Ny ahy, ao amin'ny rano no anaovako batisa; fa eo anivonareo misy olona anankiray tsy fantatrareo,
43N	1	27	0,00000	dia Ilay tamy aoriako, ary tsy mendrika hamaha ny fehikapany akory aho!
43N	1	28	0,00000	Izany zavatra izany dia niseho tany Betania, andafy atsinanan'ny ony Jordana, teo amin'ny fanaovan'i Johany batisa.
43N	1	29	0,00000	Nony ampitso, dia nahita an'i Jesoa avy nanatona azy i Johany ka hoy izy: Indro ny Zanakondrin'Andriamanitra, Ilay manala ny fahotan'izao tontolo izao!
43N	1	30	0,00000	Izy indrindra Ilay nolazaiko hoe: Misy lehilahy tamy aoriako, Izay lehibe noho izaho, satria efa nisy talohako.
43N	1	31	0,00000	Ary izaho dia tsy nahalala Azy; fa mba hampisehoana Azy amin'ny vahoaka Israely no nahatongavako hanao batisa ao amin'ny rano.
43N	1	32	0,00000	I Johany no vavolombelona nanambara hoe: Efa hitako ny Fanahy Masina nidina avy any an-danitra toy ny voromahailala, ka nitoetra teo amboniny.
43N	1	33	0,00000	Ary izaho dia tsy nahalala Azy; fa Andriamanitra, Izay naniraka ahy hanao batisa ao amin'ny rano, no nilaza tamiko hoe: Ilay ho hitanao idinan'ny Fanahy Masina sy itoerany eo amboniny, dia Izy no Mpanao batisa ao amin'ny Fanahy Masina.
43N	1	34	0,00000	Ary nahita aho, ka dia vavolombelona manambara fa Izy no Zanak'Andriamanitra.
43N	1	35	0,00000	Ny ampitson'iny indray, dia mbola teo ihany i Johany sy ny mpianany roa lahy;
43N	1	36	0,00000	ary nahatazana an'i Jesoa nandalo i Johany ka hoy izy hoe: Indro ny Zanakondrin'Andriamanitra!
43N	1	37	0,00000	Nandre an'i Johany niteny izany ireto mpianany roa lahy ka lasa nanaraka an'i Jesoa.
43N	1	38	0,00000	Ary nitodika i Jesoa ka nahita azy roa lahy nanaraka, dia nanao taminy hoe: Inona no tadiavinareo izay? Ka novalian'izy roa lahy hoe: Raby o, (izany hoe Mpampianatra o, raha adika), aiza ianao no mitoetra?
43N	1	39	0,00000	Dia hoy i Jesoa taminy: Avia, fa ho hitanareo! Koa dia nandeha izy roa lahy ka nahita izay nitoeran'i Jesoa ary nitoetra teo aminy tamin'io andro io. (Tokony ho tamin'ny efatra tolakandro tamin'izay).
43N	1	40	0,00000	I Andrea, rahalahin'i Simona Petera, no anankiray tamin'izy roa lahy nandre ny tenin'i Johany, ka nanaraka an'i Jesoa.
43N	1	41	0,00000	Ny nihaonan'i Andrea voalohany dia i Simona rahalahiny ka nilazany hoe: Efa hitanay ny Mesia (izany hoe i Kristy na hoe Voahosotra, raha adika)!
43N	1	42	0,00000	Dia nentin'i Andrea nankany amin'i Jesoa i Simona; ary nony nijery azy i Jesoa, dia nanao hoe: Ianao no Simona, zanakalahin'i Jona! Hantsoina hoe Kefasy ianao (izany hoe Petera na hoe Vato, raha adika)!
43N	1	43	0,00000	Ny ampitson'iny, dia niroso nankany amin'ny faritany Galilea i Jesoa; tafahaona tamin'i Filipo Izy ary nanao taminy hoe: Avia hiaraka amiko!
43N	1	44	0,00000	I Filipo dia avy any Betsaida, tanana fiavian-dry i Andrea sy i Petera.
43N	1	45	0,00000	Tafahaona tamin'i Natanaela kosa i Filipo ka niteny taminy hoe: Efa hitanay Ilay voalazan'i Mosesy tao amin'ny bokin'ny Lalana sy voalazan'ireo mpaminany, dia i Jesoa zanak'i Josefa, Ilay avy any Nazareta.
43N	1	46	0,00000	Ary hoy i Natanaela taminy: Moa mba mety hisy zava-tsoa ve avy any Nazareta? Dia novalian'i Filipo hoe: Ndao ianao hizaha!
43N	1	47	0,00000	Nahita an'i Natanaela tamy nanatona Azy i Jesoa ka izao no teniny momba an'i Natanaela: Izany ka tena Israelita tsy misy fitaka!
43N	1	48	0,00000	Dia hoy i Natanaela taminy: Ahoana no ahafantaranao ahy? Ka novalian'i Jesoa hoe: Talohan'ny niantsoan'i Filipo anao, dia hitako teo ambany aviavy ianao!
43N	1	49	0,00000	Fa i Natanaela kosa nilaza taminy hoe: Mpampianatra o, Ianao no Zanak'Andriamanitra, Ianao no Mpanjakan'i Israely!
43N	1	50	0,00000	Ary novalian'i Jesoa hoe: Mino ve ianao satria nilazako fa hitako teo ambany aviavy? Zavatra lehibe noho izany no mbola ho hitanao!
43N	1	51	0,00000	Dia hoy koa i Jesoa tamin-dry i Natanaela: Lazaiko marina dia marina aminareo fa ho hitanareo ny lanitra misokatra mbamin'ny anjelin'Andriamanitra miaka-midina eo ambonin'ny Zanak'olona! >
43N	2	1	0,00000	Ary tamin'ny andro fahatelo dia nisy fampakaram-bady tany Kana any Galilea; ary tao ny renin'i Jesoa.
43N	2	2	0,00000	Nasaina ho amin'io fampakaram-bady io koa i Jesoa mbamin'ny mpianany.
43N	2	3	0,00000	Ary satria efa lany ny divay, dia hoy ny renin'i Jesoa taminy: Tapitra ny divain-dry zareo!
43N	2	4	0,00000	Ary hoy i Jesoa tamin'ny reniny: Ravehivavy, inona no tadiavinao amiko? Moa tsy efa tonga ve ny fotoanandroko?
43N	2	5	0,00000	Dia hoy ny renin'i Jesoa tamin'ireo mpanompo: Na inona na inona lazainy aminareo dia ataovy!
43N	2	6	0,00000	Ary nisy siny vato enina nipetraka teo, ho fidiovana araka ny fanaon'ny Jiosy. Samy nahalany zato litatra eo ho eo ny siny tsirairay avy.
43N	2	7	0,00000	Dia hoy i Jesoa tamin'ny mpanompo: Fenoy rano ireto siny ireto. Dia nofenoiny hatramin'ny molony.
43N	2	8	0,00000	Ary hoy i Jesoa tamin'ny mpanompo: Tovozy amin'izao ka ento any amin'ny mpandahatra ny fanasana. Dia nentin'ireo mpanompo.
43N	2	9	0,00000	Ary nanandrana ny rano nanjary divay ity mpandahatra ny fanasana, nefa tsy fantany izay niaviany (fa ireo mpanompo nanovo ny rano no nahafantatra). Dia niantso ny mpampakatra kosa ity mpandahatra ny fanasana
43N	2	10	0,00000	ka nilaza taminy hoe: Ny an'ny olona rehetra dia ny divay tsara no arosony aloha; ary rehefa mamomamo ny nasaina, vao arosony izay ratsiratsy kokoa. Fa ianao kosa dia nitahiry ny divay tsara hatramin'izao!
43N	2	11	0,00000	Izany nataon'i Jesoa tao Kana any Galilea izany no santatr'ireo famantarana narosony. Ary nasehon'i Jesoa ny voninahiny, ka nino Azy ny mpianany.
43N	2	12	0,00000	Taorian'izany, dia nidina nankany amin'ny tanana Kafarnahoma i Jesoa mbamin'ny reniny sy ny rahalahiny ary ny mpianany; nefa andro vitsivitsy ihany no nitoeran'izy mianakavy tao.
43N	2	13	0,00000	Ary efa akaiky ny Paska fankalazan'ny Jiosy, ka dia niakatra tany Jerosalema i Jesoa.
43N	2	14	0,00000	Ary hitany teo an-kianjan'ny tempoly ireo mpivarotra omby sy ondry amam-boromahailala ary koa ny mpanakalo vola izay nipetraka teo.
43N	2	15	0,00000	Dia nanao karavasy tamin'ny tady i Jesoa, ary nandroaka azy rehetra mbamin'ny ondry aman'omby hiala teo an-kianjan'ny tempoly; nararak'i Jesoa ny volan'ireo mpanakalo vola sady nazerany ny latabany;
43N	2	16	0,00000	ary hoy Izy tamin'ireo mpivarotra voromahailala: Esory teo ireo, fa aza atao fivarotana ny tranon'ny Raiko.
43N	2	17	0,00000	Dia tsaroan'ny mpianatr'i Jesoa fa izao no efa voalazan'ny Soratra Masina: Saro-piaro ny amin'ny tranonao aho, Andriamanitra o, ka izany no haharitra aina ahy!
43N	2	18	0,00000	Tamin'izay dia niteny tamin'i Jesoa ny manampahefana jiosy nanao hoe: Inona no famantarana asehonao aminay ho porofon'ny fahefana anaovanao an'izao?
43N	2	19	0,00000	Fa novalian'i Jesoa hoe: Ravao ity tempoly ity ary ao anatin'ny telo andro dia hajoroko indray!
43N	2	20	0,00000	Ka hoy ry zareo: 46 taona izao no nanaovana ity tempoly ity, ka Ianao ve no hahatafajoro azy ao anatin'ny telo andro?
43N	2	21	0,00000	Ny tempoly nolazain'i Jesoa anefa dia ny tenany.
43N	2	22	0,00000	Koa rehefa nitsangana velona avy tany amin'ny maty i Jesoa, dia tsaroan'ny mpianany fa voalazany izany; ka ninoan'izy ireo ny Soratra Masina sy ny teny voalazan'i Jesoa.
43N	2	23	0,00000	Fony i Jesoa tao Jerosalema nandritra ny fankalazana ny Paska, dia maro no nino Azy raha nahita ny famantarana izay nataony.
43N	2	24	0,00000	Kanefa i Jesoa dia tsy natoky azy ireo, satria fantany avokoa izy rehetra
43N	2	25	0,00000	ary tsy nilainy hisy vavolombelona manambara Azy momba ny olona; fa Izy mihitsy no nahafantatra izay tao am-pon'ny olona. >
43N	3	1	0,00000	Nisy lehilahy anankiray atao hoe Nikodema, anisan'ny antokom-pivavahana Farisianina ary manampahefana teo amin'ny Jiosy.
43N	3	2	0,00000	Nanatona an'i Jesoa izy indray alina ary niteny taminy hoe: Mpampianatra o, fantatray fa Mpampianatra nirahin'Andriamanitra Ianao; satria tsy misy olona mahavita ireo famantarana ataonao ireo, raha tsy omban'Andriamanitra.
43N	3	3	0,00000	Fa novalian'i Jesoa hoe: Lazaiko marina dia marina aminao fa raha tsy ateraka indray ny olona, dia tsy afa-mahita ny Fanjakan'Andriamanitra.
43N	3	4	0,00000	Dia hoy i Nikodema taminy: Hataon'ny olona ahoana no hateraka indray rehefa antitra? Moa afa-miverina any an-kibon-dreniny ve izy ka hateraka fanindroany?
43N	3	5	0,00000	Ka novalian'i Jesoa hoe: Lazaiko marina dia marina aminao fa raha tsy ateraky ny rano sy ny Fanahy Masina ny olona, dia tsy afa-miditra ao amin'ny Fanjakan'Andriamanitra.
43N	3	6	0,00000	Izay ateraky ny olombelona, dia olombelona; izay ateraky ny Fanahy Masina, dia fanahy.
43N	3	7	0,00000	Aza gaga ianao raha nilazako hoe: Tsy maintsy ateraka indray ianareo.
43N	3	8	0,00000	Ny rivotra dia mitsoka amin'izay tiany, ary renao ny feony nefa tsy fantatrao izay iaviany na izay alehany: tahaka izany izay rehetra ateraky ny Fanahy Masina.
43N	3	9	0,00000	Dia niteny tamin'i Jesoa i Nikodema nanao hoe: Hatao ahoana no hahatonga izany?
43N	3	10	0,00000	Ka izao no navalin'i Jesoa azy: Mpampianatra eto amin'i Israely ianao, ka tsy mahalala izany ve?
43N	3	11	0,00000	Lazaiko marina dia marina aminao fa izay fantatray no lazainay ary izay hitanay no ijoroanay ho vavolombelona, nefa tsy raisinareo izany fijoroanay ho vavolombelona izany.
43N	3	12	0,00000	Raha nilaza taminareo ny zavatra ety an-tany Aho, dia tsy inoanareo; ka ahoana no hinoanareo Ahy, raha milaza aminareo ny zavatra any an-danitra Aho?
43N	3	13	0,00000	Ary tsy nisy niakatra any an-danitra afa-tsy Ilay nidina avy tany an-danitra, dia ny Zanak'olona.
43N	3	14	0,00000	Ary tahaka ny nanandratan'i Mosesy ny bibilava varahina tany an-taniefitra no tsy maintsy hanandratana ny Zanak'olona
43N	3	15	0,00000	mba ho velona aina mandrakizay izay rehetra mino Azy.
43N	3	16	0,00000	Eny, notiavin'Andriamanitra fatratra izao tontolo izao, ka nomeny ny Zanany lahitokana, mba tsy ho very izay rehetra mino Azy fa ho velona aina mandrakizay.
43N	3	17	0,00000	Andriamanitra manko tsy naniraka ny Zanany ho eto amin'izao tontolo izao, mba hanameloka an'izao tontolo izao, fa mba hamonjy an'izao tontolo izao amin'ny alalany.
43N	3	18	0,00000	Izay mino ny Zanaka dia tsy helohina; fa izay tsy mino koa dia efa voaheloka rahateo, noho izy tsy nino ny Zanaka lahitokan'Andriamanitra.
43N	3	19	0,00000	Ary izao no anton'ny fanamelohana: efa tonga tamin'izao tontolo izao ny fahazavana, nefa naleon'ny olona ny haizina toy izay ny fahazavana, satria ratsy ny asany.
43N	3	20	0,00000	Fa izay rehetra manao ratsy dia mankahala ny fahazavana sady tsy manatona ny fahazavana, fandrao hita miharihary ny asa ratsiny.
43N	3	21	0,00000	Izay manao ny marina kosa dia manatona ny fahazavana, mba hiseho fa notontosaina araka an'Andriamanitra ny asany.
43N	3	22	0,00000	Taorian'izany, dia nankany amin'ny faritany Jodea i Jesoa mbamin'ny mpianany; ary niara-nitoetra tamin'izy ireo tany Izy sady nanao batisa ny olona.
43N	3	23	0,00000	I Johany koa nanao batisa ny olona tao Enona akaikin'i Salima, fa be rano tao; nanatona an'i Johany ny olona ka nataony batisa
43N	3	24	0,00000	fa tsy mbola naiditra am-ponja izy.
43N	3	25	0,00000	Tamin'izay dia nisy fifandiran'ny mpianatr'i Johany tamina Jiosy anankiray ny amin'ny fomba fidiovana;
43N	3	26	0,00000	ary nankany amin'i Johany ireo mpianany ka nilaza taminy hoe: Mpampianatra o, Ilay niaraka taminao teny andafy atsinanan'ny ony Jordana sady nijoroanao ho vavolombelona iny anie ka manao batisa ary hatonin'ny olona rehetra.
43N	3	27	0,00000	Fa izao kosa no navalin'i Johany: Tsy misy olona afaka mandray na inona na inona, raha tsy nomen'Andriamanitra azy izany.
43N	3	28	0,00000	Ianareo mihitsy no vavolombeloko fony aho nilaza hoe: Tsy izaho no ilay Mesia, fa nirahina hialoha Azy aho.
43N	3	29	0,00000	Izay manana ny ampakarina no mpampakatra; fa ny sakaizan'ny mpampakatra dia mipetraka eo anilan'ny mpampakatra sy mihaino azy ary faly tokoa mandre ny feony. Izany hafaliana izany no efa tanteraka amiko ankehitriny.
43N	3	30	0,00000	Izy tsy maintsy mitombo, fa izaho kosa tsy maintsy mihena.
43N	3	31	0,00000	Ilay avy any ambony dia ambonin'ny olona rehetra; fa izay avy amin'ny tany dia avy amin'ny tany, ka ny zavatra momba ny ety an-tany no lazainy. Ilay avy any an-danitra no ambonin'ny olona rehetra;
43N	3	32	0,00000	ka izay efa hitany sy reny no ijoroany ho vavolombelona, saingy tsy misy olona mandray izany fijoroany ho vavolombelona izany.
43N	3	33	0,00000	Izay mandray ny fijoroany ho vavolombelona dia manamarina fa azo antoka Andriamanitra.
43N	3	34	0,00000	Ilay nirahin'Andriamanitra manko no milaza ny tenin'Andriamanitra, satria tsy misy fetrany no anomezan'Andriamanitra Azy ny Fanahy Masina.
43N	3	35	0,00000	Ny Ray dia fatra-pitia ny Zanaka, ary efa nametraka ny zavatra rehetra eo am-pelatanany.
43N	3	36	0,00000	Izay mino ny Zanaka no velona aina mandrakizay; fa izay tsy mino ny Zanaka dia tsy ho velona aina, fa itoeran'ny hatezeran'Andriamanitra >
43N	4	1	0,00000	Tamin'izay dia ren'ny Farisianina fa maro kokoa noho ny an'i Johany ireo olona tongan'i Jesoa ho mpianatra sy nataony batisa; (kanefa tsy ny tenan'i Jesoa no nanao batisa fa ireo mpianany). Nony fantatry ny Tompo hoe ren'ny Farisianina izany,
43N	4	2	0,00000	????
43N	4	3	0,00000	dia niala tao Jodea Izy ary lasa nankany Galilea indray,
43N	4	4	0,00000	ka tsy maintsy namakivaky ny faritany Samaria.
43N	4	5	0,00000	Dia tonga tao amin'ny tanana anankiray any Samaria i Jesoa. I Sikara no anaran'ilay tanana, izay teo akaikin'ny saha nomen'i Jakoba an'i Josefa zanany;
43N	4	6	0,00000	teo no nisy ny fantsakan'i Jakoba. Ary i Jesoa tamin'izay efa sasatry ny dia nataony, ka nipetraka teo amoron'ny fantsakana, tokony ho tamin'ny 12 antoandro.
43N	4	7	0,00000	Nisy vehivavy samaritanina anankiray tonga hantsaka rano, ka nitenenan'i Jesoa hoe: Mba omeo rano Aho hosotroiko!
43N	4	8	0,00000	Fa ireo mpianany efa lasa nankany an-tanana hividy sakafo.
43N	4	9	0,00000	Dia hoy ilay vehivavy samaritanina tamin'i Jesoa: Jiosy Ianao, ka nahoana no mangataka rano hosotroina amiko, nefa aho vehivavy samaritanina? Fa tsy mifandray amin'ny Samaritanina manko ny Jiosy.
43N	4	10	0,00000	Ka izao no navalin'i Jesoa an-dravehivavy: Raha mba fantatrao ny fanomezan'Andriamanitra ka fantatrao Ilay miteny aminao hoe: mba omeo rano Aho hosotroiko, dia ianao no ho nangataka taminy ka homeny ranovelona.
43N	4	11	0,00000	Dia hoy ravehivavy taminy: Tsy manana fanovozana Ianao, Tompoko, sady lalina ny fantsakana; koa avy aiza no ahazoanao izany ranovelona izany?
43N	4	12	0,00000	I Jakoba razantsika no nanome anay ity fantsakana ity ary nisotro rano teto avokoa ny tenany sy ny zanany mbamin'ny biby fiompiny. Fa Ianao angaha lehibe noho i Jakoba razantsika?
43N	4	13	0,00000	Dia novalian'i Jesoa hoe: Izay rehetra misotro amin'ity rano ity dia mbola hangetaheta hatrany.
43N	4	14	0,00000	Fa na iza na iza hisotro amin'ny rano izay homeko azy dia tsy hangetaheta na oviana na oviana; satria ny rano izay homeko azy dia hanjary loharano ao anatiny ka hiboiboika ho aina maharitra mandrakizay.
43N	4	15	0,00000	Ary hoy ravehivavy taminy: Mba omeo amin'izany rano izany aho, Tompoko, dia tsy hangetaheta intsony ary koa tsy hankaty hantsaka intsony.
43N	4	16	0,00000	I Jesoa kosa niteny taminy hoe: Ndeha antsoy ny vadinao, ka miverena aty?
43N	4	17	0,00000	Fa novalian-dravehivavy hoe: Tsy manam-bady aho! Ary hoy i Jesoa taminy: Marina ny filazanao hoe tsy manam-bady ianao;
43N	4	18	0,00000	efa nanam-bady indimy ianao, ary tsy vadinao ilay itoeranao ankehitriny. Koa marina izany voalazanao izany.
43N	4	19	0,00000	Dia hoy ravehivavy taminy: Hitako, Tompoko, fa mpaminany Ianao!
43N	4	20	0,00000	Ireo razanay Samaritanina dia nivavaka teto amin'ity tendrombohitra ity; fa ianareo Jiosy kosa milaza fa any Jerosalema no tsy maintsy ivavahana.
43N	4	21	0,00000	Fa izao no tenin'i Jesoa taminy: Minoa Ahy ianao, ramatoa! Avy ny andro izay tsy hivavahana amin'ny Ray eto amin'ity tendrombohitra ity na any Jerosalema intsony.
43N	4	22	0,00000	Ianareo Samaritanina dia mivavaka amin'izay tsy fantatrareo; fa izahay Jiosy kosa mivavaka amin'izay fantatray, satria mipoitra avy amin'ny Jiosy ny famonjena.
43N	4	23	0,00000	Kanefa, ho an'ireo tena mpivavaka, dia avy ary efa tonga sahady aza ny andro izay hivavahany amin'ny Ray araka ny fanentanan'ny Fanahy Masina sy araka ny tena fivavahana marina; satria ny mpivavaka aminy araka izany no tadiavin'ny Ray.
43N	4	24	0,00000	Andriamanitra dia Fanahy, ary ny mpivavaka aminy dia tsy maintsy mivavaka araka ny fanentanan'ny Fanahy Masina sy araka ny tena fivavahana marina.
43N	4	25	0,00000	Dia hoy ravehivavy tamin'i Jesoa: Fantatro fa misy Mesia anankiray ho avy, dia Ilay atao hoe Kristy! Ka rehefa tonga Izy, dia hambarany amintsika ny zavatra rehetra.
43N	4	26	0,00000	I Jesoa kosa nilaza taminy hoe: Izaho Izay miresaka aminao no Izy!
43N	4	27	0,00000	Tamin'izay indrindra no tafaverina ny mpianany, ka gaga satria vehivavy no niresahany; saingy tsy nisy nanao hoe: Inona no tadiavinao? na hoe Ahoana no iresahanao aminy?
43N	4	28	0,00000	Dia nandao ny sininy ravehivavy, ka lasa nankany an-tanana hilaza amin'ny olona hoe:
43N	4	29	0,00000	Ndao ianareo hizaha Lehilahy anankiray, Izay nilaza tamiko ny nataoko rehetra; izao angaha no ilay Mesia?
43N	4	30	0,00000	Dia nivoaka ny tanana ny olona ka nankeo amin'i Jesoa.
43N	4	31	0,00000	Raha tsy mbola tonga ny olona, dia niangavian'ny mpianany hisakafo i Jesoa ka nataony hoe: Mpampianatra o, hano re ny sakafo!
43N	4	32	0,00000	Fa hoy i Jesoa taminy: Izaho dia manana sakafo izay tsy fantatrareo.
43N	4	33	0,00000	Tamin'izay ny mpianany dia nifampilaza hoe: Nisy olona nitondra zavatra hohaniny angaha?
43N	4	34	0,00000	Izao kosa no navalin'i Jesoa azy ireo: Ny sakafoko dia ny manao ny sitrapon'Ilay naniraka Ahy sy ny manatanteraka ny asa nampanaoviny Ahy.
43N	4	35	0,00000	Tsy ianareo ve no milaza fa efa-bolana sisa dia ho tonga ny taom-pijinjana? Indro kosa Aho milaza aminareo hoe: atopazy ny masonareo ka jereo ny eny an-tsaha, fa masaka ny vary sady efa fijinja!
43N	4	36	0,00000	Izay mijinja dia mandray karama sahady ary mamory vokatra ho an'ny fiaina-maharitra mandrakizay; hany ka hiara-mifaly ny mpamafy sy ny mpijinja.
43N	4	37	0,00000	Amin'izany manko dia marina ilay ohabolana hoe: Ny iray mamafy ary ny iray kosa mijinja.
43N	4	38	0,00000	Izaho no naniraka anareo hijinja izay tsy nisasaranareo: olon-kafa no nisasatra, ary ianareo kosa nanohy eo amin'izay nisasarany.
43N	4	39	0,00000	Maro ny Samaritanina tamin'izany tanana izany no nino an'i Jesoa noho ny tenin-dravehivavy nanambara hoe: Nolazainy tamiko avokoa ny nataoko rehetra.
43N	4	40	0,00000	Koa rehefa tonga teo amin'i Jesoa ny Samaritanina, dia niangavy Azy hitoetra tao aminy; ary dia nitoetra tao indroa andro i Jesoa.
43N	4	41	0,00000	Vao mainka maro aza no nino Azy noho ny teny nataony;
43N	4	42	0,00000	ka hoy ireo tamin-dravehivavy: Tsy noho ny filazanao ihany no inoanay fa ny tenanay no nandre, ka fantatray fa Izy tokoa no Mpamonjy an'izao tontolo izao.
43N	4	43	0,00000	Nony afaka ny indro andro, dia niala teo amin'ny Samaritanina i Jesoa mba hankany Galilea;
43N	4	44	0,00000	ny tenan'i Jesoa manko no efa nanambara fa tsy misy mpaminany hajaina eo amin'ny tany nahabe Azy.
43N	4	45	0,00000	Koa rehefa tonga tany Galilea Izy, dia noraisin'ny Galileanina; satria niakatra tany Jerosalema koa ry zareo tamin'ny fankalazana ny Paska, hany ka nahita izay rehetra nataon'i Jesoa tany nandritra ny fankalazana.
43N	4	46	0,00000	Tamin'izay i Jesoa dia nankany Kana tananan'i Galilea indray, tany amin'ilay nanovany ny rano ho divay. Ary nisy tandapa anankiray nanan-janaka lahy narary tany Kafarnahoma.
43N	4	47	0,00000	Rehefa reny fa hoe tonga ao Galilea avy tany Jodea i Jesoa, dia nanatona Azy ilay tandapa ary niangavy Azy mba hidina any Kafarnahoma hanasitrana ny zanany lahy efa ho faty.
43N	4	48	0,00000	Ka hoy i Jesoa taminy: Raha tsy mahita famantarana sy zava-mahagaga ianareo, dia tsy mba hety hino mihitsy!
43N	4	49	0,00000	Fa novalian'ilay tandapa hoe: Midina re, Tompoko, dieny mbola tsy maty ny zanako!
43N	4	50	0,00000	Ka hoy i Jesoa taminy: Ndeha mody, fa velona soa aman-tsara ny zanakao! Nino ny teny voalazan'i Jesoa taminy ralehilahy, ka lasa nody.
43N	4	51	0,00000	Efa teny an-dalana midina ho any Kafarnahoma izy no tamy nitsena azy ny mpanompony ka nilaza hoe: Velona soa aman-tsara ny zanakao!
43N	4	52	0,00000	Ary nanontaniany azy ireo ny ora nahasitranany ka hoy ireo taminy: Omaly tamin'ny iray tolakandro no nialan'ny tazo taminy.
43N	4	53	0,00000	Koa fantatry ny rain-drazazalahy fa tamin'izany ora izany indrindra no nanaovan'i Jesoa taminy hoe: Velona soa aman-tsara ny zanakao; dia nino izy mbamin'ny ankohonany rehetra.
43N	4	54	0,00000	Izany no famantarana faharoa nataon'i Jesoa, dia fony Izy tonga tao Galilea avy tany Jodea. >
43N	5	1	0,00000	Taorian'izany, dia nisy fankalazana nataon'ny Jiosy ka niakatra tany Jerosalema i Jesoa.
43N	5	2	0,00000	Ary tao Jerosalema teo akaikin'ny vavahadin'ny ondry, dia nisy dobo anankiray atao hoe Betesda amin'ny teny hebreo. Lala-mitafo dimy no manamorona ilay dobo,
43N	5	3	0,00000	ary marobe ny marary nandry tamin'ireo lala-mitafo ireo: dia ny jamba, ny mandringa, ny maty ila. [Niandry ny fihetsehan'ny rano izy rehetra,
43N	5	4	0,00000	fa nisy anjelin'ny Tompo nidina tao anatin'ny dobo indraindray ary nampihetsika ny rano; ka izay marary niroboka voalohany, rehefa mihetsika ny rano, dia sitrana tamin'ny aretiny na inona na inona nanjo azy].
43N	5	5	0,00000	Ary nisy lehilahy anankiray teo, izay narary hatramin'ny 38 taona.
43N	5	6	0,00000	Hitan'i Jesoa nandry teo ralehilahy io sady fantany tsara fa hatramin'ny ela izy no efa toy izany, ka nilazany hoe: Te ho sitrana ve ianao?
43N	5	7	0,00000	Dia novalian'ilay marary hoe: Tsy mba manana olona handroboka ahy ao anatin'ny dobo aho, Tompoko, rehefa voahetsika ny rano; ka nony mandeha aho, dia olon-kafa no tafidina alohako.
43N	5	8	0,00000	Dia hoy i Jesoa taminy: Mitsangana, ento ny fandrianao ka mandehana!
43N	5	9	0,00000	Niaraka tamin'izay dia sitrana ralehilahy, ka nitondra ny fandriany ary nandeha. Sabata anefa tamin'io andro io.
43N	5	10	0,00000	Koa izao no tenin'ireo manampahefana jiosy tamin-dralehilahy vao sitrana: Sabata ny andro, ka tsy azonao atao ny mitondra ny fandrianao.
43N	5	11	0,00000	Fa novaliany hoe: Ilay nahasitrana ahy no nanao tamiko hoe: Ento ny fandrianao ka mandehana!
43N	5	12	0,00000	Dia hoy ry zareo nanontany azy: Iza moa ilay olona nanao taminao hoe: Ento ny fandrianao ka mandehana?
43N	5	13	0,00000	Tsy nahalala Azy anefa ilay vao sitrana, satria niala teo i Jesoa noho ny vahoaka vory tamin'io toerana io.
43N	5	14	0,00000	Taorian'izany, dia hitan'i Jesoa teo an-kianjan'ny tempoly ralehilahy ka nilazany hoe: Indro efa sitrana ianao; ka aza manota intsony, fandrao zavatra ratsy kokoa noho ny teo no hanjo anao!
43N	5	15	0,00000	Dia lasa ralehilahy ka nanambara tamin'ireo manampahefana jiosy fa i Jesoa no nahasitrana azy.
43N	5	16	0,00000	Noho i Jesoa nanao izany tamin'ny andro sabata, dia nanenjika Azy ny manampahefana jiosy.
43N	5	17	0,00000	Fa hoy i Jesoa tamin'ireo: Ny Raiko dia miasa tsy an-kiato ary Izaho koa miasa.
43N	5	18	0,00000	Noho izany teny izany dia vao mainka nitady hamono Azy ny manampahefana jiosy; satria tsy vitan'ny hoe nandika ny fepetra momba ny sabata fotsiny i Jesoa, fa nilaza koa hoe Andriamanitra no Rainy, ka dia nanao ny tenany ho mitovy amin'Andriamanitra. Dia niteny indray i Jesoa nanao tamin'ny manampahefana jiosy hoe:
43N	5	19	0,00000	Lazaiko marina dia marina aminareo fa ny Zanaka dia tsy mahavita na inona na inona avy amin'ny tenany: izay hitany ataon'ny Ray no ataony, satria na inona na inona ataon'ny Ray dia toy izany koa no ataon'ny Zanaka.
43N	5	20	0,00000	Ny Ray dia fatra-pitia ny Zanaka, ka ny zavatra rehetra ataon'Izy Ray dia asehony Azy; ary asa lehibe noho ireto aza no mbola hasehony Azy, mba higaganareo.
43N	5	21	0,00000	Ny Ray dia mampitsangana ireo maty sy mamelona aina azy: toy izany koa, ny Zanaka dia mamelona aina ireo tiany hovelomina aina.
43N	5	22	0,00000	Ny Ray aza tsy mitsara olona, fa ny Zanaka no efa nomeny fahefana feno hitsara,
43N	5	23	0,00000	mba hanajan'ny olona rehetra ny Zanaka tahaka ny anajan'ny olona rehetra ny Ray: izay tsy manaja ny Zanaka, dia tsy manaja ny Ray Izay naniraka Azy.
43N	5	24	0,00000	Lazaiko marina dia marina aminareo fa izay mihaino ireo teniko sy mino Ilay naniraka Ahy no velona aina mandrakizay; ka tsy hohelohina izy, satria efa niala tamin'ny fahafatesana mba ho velona aina.
43N	5	25	0,00000	Lazaiko marina dia marina aminareo fa avy ary efa tonga sahady aza ny fotoana handrenesan'ny maty ilay feon'ny Zanak'Andriamanitra, ka izay mandre dia ho velona.
43N	5	26	0,00000	Ny Ray dia manana fahefana hanome ny aina: toy izany koa no nanomezany fahefana ny Zanaka hanome ny aina.
43N	5	27	0,00000	Ary nomen'ny Ray fahefana hitsara Izy, satria Zanak'olona.
43N	5	28	0,00000	Aza gaga amin'izany, fa avy ny fotoana handrenesan'ireo rehetra any am-pasana ilay feon'ny Zanak'Andriamanitra;
43N	5	29	0,00000	ary hiala avy ao izy rehetra, ka izay manao ny tsara dia hitsangana mba ho velona aina, fa izay manao ny ratsy kosa dia hitsangana mba hohelohina.
43N	5	30	0,00000	Raha Izaho dia tsy mahavita na inona na inona avy amin'ny tenako. Araka izay reko amin'ny Ray no itsarako; ka ara-drariny ny fitsarako, satria tsy ny sitrapoko no tadiaviko hatao fa ny sitrapon'Ilay naniraka Ahy.
43N	5	31	0,00000	Raha Izaho ihany no vavolombelona manambara ny tenako, dia tsy azo antoka ny fijoroako ho vavolombelona;
43N	5	32	0,00000	fa misy hafa izay mijoro ho vavolombelona momba Ahy, ary fantatro fa azo antoka ny fijoroany ho vavolombelona momba Ahy.
43N	5	33	0,00000	Nandefa iraka tany amin'i Johany ianareo, ary nijoro ho vavolombelona nanambara ny marina i Johany.
43N	5	34	0,00000	Tsy dia ny fijoroana ho vavolombelona avy amin'olona anefa no ianteherako, fa ny mba hahavoavonjy anareo no ilazako izany.
43N	5	35	0,00000	I Johany dia toy ny jiro nirehitra sy nanazava, ka satrinareo nifaliana vetivety ny fahazavany.
43N	5	36	0,00000	Raha Izaho dia manana fijoroana ho vavolombelona manoatra ny an'i Johany, satria ireo asa nomen'ny Raiko hotontosaiko sady ataoko tokoa no vavolombelona momba Ahy sady manambara fa nirahin'ny Ray Aho:
43N	5	37	0,00000	ny Ray Izay naniraka Ahy mihitsy no vavolombelona nanambara Ahy. Tsy mba nandre ny feony na nahita ny endriny na oviana na oviana ianareo,
43N	5	38	0,00000	sady tsy mba manana ny teniny mitoetra ao anatinareo, noho ianareo tsy mino Ilay nirahiny.
43N	5	39	0,00000	Mandinika ny Soratra Masina ianareo, satria ao no heverinareo hahavelona aina mandrakizay; ireo Soratra Masina ireo indrindra no mijoro ho vavolombelona manambara Ahy,
43N	5	40	0,00000	kanefa tsy mety manatona Ahy ianareo mba hahavelona aina anareo.
43N	5	41	0,00000	Tsy hoe voninahitra avy amin'olombelona no tadiaviko;
43N	5	42	0,00000	saingy fantatro ianareo, fa tsy manana ny fitiavana an'Andriamanitra ao anatinareo.
43N	5	43	0,00000	Raha Izaho dia tamin'ny anaran'ny Raiko no nahatongavako, nefa tsy raisinareo; raha misy hafa ka tamin'ny anaran'ny tenany no nahatongavany, dia horaisinareo.
43N	5	44	0,00000	Aminareo samy ianareo no itadiavanareo voninahitra fa ny voninahitra avy amin'Andriamanitra Tokana tsy tadiavinareo, ka hataonareo ahoana no fino?
43N	5	45	0,00000	Aza heverinareo fa Izaho no hiampanga anareo eo anatrehan'ny Ray; ao ny hiampanga anareo, dia i Mosesy izay nitokianareo!
43N	5	46	0,00000	Eny, raha mba mino an'i Mosesy ianareo, dia ho nino Ahy koa, satria nanoratra nanambara Ahy izy.
43N	5	47	0,00000	Fa raha tsy mino izay nosoratany ianareo, hataonareo ahoana no fino ireo teniko? >
43N	6	1	0,00000	Taorian'izany, dia lasa i Jesoa nankeny ampitan'ny farihin'i Galilea (na hoe farihin'i Tiberiada).
43N	6	2	0,00000	Nisy vahoaka maro nanaraka Azy, noho ny nahitan'izy ireo ny famantarana nataon'i Jesoa hanasoavana ny marary.
43N	6	3	0,00000	Dia niakatra teo an-tendrombohitra ry i Jesoa, ka nipetraka teo Izy mbamin'ny mpianany.
43N	6	4	0,00000	Tamin'izay dia efa akaiky ny Paska, ilay fankalazana fanaon'ny Jiosy.
43N	6	5	0,00000	Rehefa nanopy maso i Jesoa ka nahita fa nisy vahoaka maro nanatona Azy, dia nilaza tamin'i Filipo hoe: Aiza no hividianantsika mofo hohanin'ireo?
43N	6	6	0,00000	Fizahan-toetra an'i Filipo no nilazan'i Jesoa izany, satria Izy nahalala rahateo izay efa hataony.
43N	6	7	0,00000	Dia hoy i Filipo taminy: Na dia mofo mitentina denary 200 aza, tsy ampy hahazoan'ny tsirairay sombiny kely akory!
43N	6	8	0,00000	Ny anankiray tamin'ny mpianany koa, dia i Andrea rahalahin'i Simona Petera, nilaza taminy hoe:
43N	6	9	0,00000	Misy zazalahy ao manana mofo orza dimy sy trondro madinika anankiroa; fa ho ampy inona izany amin'izao olona marobe izao?
43N	6	10	0,00000	Dia hoy i Jesoa hoe: Asaovy mipetraka ny olona! Noho ny fisian'ny ahitra be teo amin'ilay toerana, dia nipetraka ny olona ka tokony ho dimy arivo no isan'ny vatan-dehilahy.
43N	6	11	0,00000	Tamin'izay i Jesoa no nandray ireo mofo ka nony avy nisaotra an'Andriamanitra dia nizara azy ho an'izay nipetraka hihinana; ary nozarainy toy izany koa ny trondro arakaraka izay nilain'ny mpihinana.
43N	6	12	0,00000	Rehefa voky ny olona, dia hoy i Jesoa tamin'ny mpianany: Angony ny tapa-mofo sisa tsy lany, mba tsy hisy ho very!
43N	6	13	0,00000	Dia nangonin'ireo mpianatra, ka nahafeno sobika 12 ny tapa-mofo avy amin'ny mofo orza dimy, dia izay sisa tsy lanin'ny nihinana.
43N	6	14	0,00000	Rehefa nahita ny famantarana nataon'i Jesoa teo ny olona, dia vaky vava hoe: Ity tokoa ilay Mpaminany voalaza fa tsy maintsy ho tonga amin'izao tontolo izao!
43N	6	15	0,00000	Fantatr'i Jesoa fa efa ho avy ny olona haka Azy an-keriny hatao mpanjaka; noho izany, dia lasa indray Izy irery nankany an-tendrombohitra.
43N	6	16	0,00000	Nony hariva ny andro, dia nidina nankeny amoron'ny farihy ireo mpianatr'i Jesoa.
43N	6	17	0,00000	Ary niondrana an-tsambokely izy ireo ka nita ny farihy ho any Kafarnahoma. Efa maizina ny andro tamin'izay, nefa i Jesoa mbola tsy tonga teo amin'ireo mpianany;
43N	6	18	0,00000	ary nanonja ny farihy, satria nifofofofo mafy ny rivotra.
43N	6	19	0,00000	Rehefa nivoy tokony ho dimy na enina kilaometatra izy ireo, dia nahita an'i Jesoa nandeha teny ambony farihy sy nanakaiky ny sambokely; hany ka raiki-tahotra ireo mpianatra.
43N	6	20	0,00000	Fa hoy kosa i Jesoa taminy: Izaho ihany ity, fa aoka izay ny tahotra!
43N	6	21	0,00000	Dia te handray Azy ho eo an-tsambokely ireo mpianany; nefa niaraka tamin'izay dia tafatody tamin'ny tany nokasain'izy ireo haleha ny sambokely.
43N	6	22	0,00000	Ny ampitson'iny, dia tsikaritry ny vahoaka izay tafajanona teny ampitan'ny farihy fa tsy nisy sambokely hafa teo afa-tsy ny anankiray ihany; ary tsikaritr'izy ireo koa fa i Jesoa dia tsy mba niara-niondrana an-tsambokely tamin'ny mpianany, fa ny mpianany ihany no nandeha.
43N	6	23	0,00000	Kanefa nisy sambokely hafa maro avy any Tiberiada tonga teo akaikin'ilay toerana nihinanan'izy ireo ny mofo, fony avy nisaotra an'Andriamanitra ny Tompo.
43N	6	24	0,00000	Koa ny vahoaka, rehefa nahita fa tsy teo na i Jesoa na ny mpianany, dia niondrana tamin'ireo sambokely ireo ka nankany Kafarnahoma hitady an'i Jesoa.
43N	6	25	0,00000	Rehefa nahita an'i Jesoa teny ampitan'ny farihy ny vahoaka, dia nanontany Azy hoe: Mpampianatra o, oviana no tonga teto Ianao?
43N	6	26	0,00000	Dia novalian'i Jesoa hoe: Lazaiko marina dia marina aminareo fa ny itadiavanareo Ahy dia tsy noho ianareo nahita famantarana, fa noho ianareo nihina-mofo ka voky.
43N	6	27	0,00000	Aoka hiasa ianareo, tsy hoe hahazoana ny sakafo mety levona, fa hahazoana ny sakafo matana ho aina maharitra mandrakizay, dia ilay homen'ny Zanak'olona anareo; fa Izy no efa nasian'Andriamanitra ny mariky ny fahefana nomeny Azy.
43N	6	28	0,00000	Dia hoy ireo tamin'i Jesoa: Inona ary no tokony hataonay mba hanatontosanay ireo asan'Andriamanitra?
43N	6	29	0,00000	Fa novalian'i Jesoa hoe: Izao no asa imasoan'Andriamanitra, dia ny hinoanareo Ilay nirahiny!
43N	6	30	0,00000	Fa hoy ireo taminy: Inona ary no famantarana ataonao, mba ho hitanay ka hinoanay Anao? Inona no asa ataonao?
43N	6	31	0,00000	Ireo razantsika dia nihinana ny mana tany an-taniefitra, araka ny voalazan'ny Soratra Masina hoe: Mofo avy tany an-danitra no efa nomen'ny Tompo azy ireo hohanina!
43N	6	32	0,00000	Tamin'izay i Jesoa dia niteny taminy hoe: Lazaiko marina dia marina aminareo fa tsy i Mosesy no nanome anareo ny mofo avy tany an-danitra, fa ny Raiko no manome anareo ilay tena mofo avy any an-danitra;
43N	6	33	0,00000	satria ny mofo omen'Andriamanitra dia ilay midina avy any an-danitra ka manome ny aina ho an'izao tontolo izao!
43N	6	34	0,00000	Ka hoy ny vahoaka tamin'i Jesoa: Tompo o, omeo anay mandrakariva izany mofo izany!
43N	6	35	0,00000	Ary hoy i Jesoa taminy: Izaho no mofo manome ny aina! Izay manatona Ahy tsy mba ho noana intsony, ary izay mino Ahy tsy mba hangetaheta intsony;
43N	6	36	0,00000	saingy voalazako taminareo fa efa mahita Ahy ianareo, nefa tsy mino.
43N	6	37	0,00000	Izay rehetra omen'ny Ray Ahy no hanatona Ahy; ary izay hanatona Ahy dia tsy horoahiko any ivelany,
43N	6	38	0,00000	satria nidina avy tany an-danitra Aho tsy hoe hanao ny sitrapoko fa hanao ny sitrapon'Ilay naniraka Ahy.
43N	6	39	0,00000	Izao no sitrapon'Ilay naniraka Ahy: dia ny tsy hamelako hisy very izay rehetra nomeny Ahy, fa ny hananganako azy ho velona amin'ny andro farany.
43N	6	40	0,00000	Eny, izao no sitrapon'ny Raiko: dia ny hahavelona aina mandrakizay ny olona rehetra mibanjina sy mino ny Zanaka; ary Izaho dia hanangana azy ho velona amin'ny andro farany.
43N	6	41	0,00000	Dia nimonomonona tamin'i Jesoa ny Jiosy, noho Izy niteny hoe: Izaho no mofo nidina avy tany an-danitra!
43N	6	42	0,00000	Ka hoy ry zareo taminy: Tsy ilay io ve no i Jesoa, zanak'i Josefa? Fantatsika ny ray aman-dreniny, koa ahoana ary no anaovany hoe: Nidina avy tany an-danitra Aho?
43N	6	43	0,00000	Dia novalian'i Jesoa hoe: Aoka izay ny monomonona!
43N	6	44	0,00000	Tsy misy olona mahay manatona Ahy, raha tsy taomin'ny Ray Izay naniraka Ahy; ary Izaho hanangana azy ho velona amin'ny andro farany.
43N	6	45	0,00000	Fa izao no voalazan'ny Soratra Masina ao amin'ny bokin'ny mpaminany: Hampianarin'Andriamanitra izy rehetra! Koa izay rehetra nandre sy nianatra tamin'ny Ray no manatona Ahy.
43N	6	46	0,00000	Tsy hoe nisy nahita ny Ray, afa-tsy Ilay avy amin'Andriamanitra: izy no nahita ny Ray.
43N	6	47	0,00000	Lazaiko marina dia marina aminareo fa izay mino Ahy dia velona aina mandrakizay.
43N	6	48	0,00000	Izaho no mofo manome ny aina.
43N	6	49	0,00000	Ireo razanareo nihinana ny mana tany an-taniefitra, nefa maty ihany;
43N	6	50	0,00000	ity kosa ny mofo midina avy any an-danitra, mba tsy ho faty izay mihinana azy.
43N	6	51	0,00000	Izaho no mofo antoky ny fiainana, dia ilay mofo nidina avy tany an-danitra: raha misy mihinana ity mofo ity, dia ho velona mandrakizay izy; ary ny mofo izay homeko dia ny tenako mba hahavelona aina an'izao tontolo izao!
43N	6	52	0,00000	Tamin'izay ny Jiosy dia nifanditra hoe: Hataon'ilay io ahoana re no fanome antsika ny tenany hohanina?
43N	6	53	0,00000	Ka hoy i Jesoa taminy: Lazaiko marina dia marina aminareo fa raha tsy mihinana ny tenan'ny Zanak'olona sy misotro ny rany ianareo, dia tsy velona aina ao anatinareo.
43N	6	54	0,00000	Izay mihinana ny tenako sy misotro ny rako no velona aina mandrakizay; ary Izaho hanangana azy ho velona amin'ny andro farany.
43N	6	55	0,00000	Fa ny tenako dia fihinana tokoa; ary ny rako dia fisotro tokoa!
43N	6	56	0,00000	Izay mihinana ny tenako sy misotro ny rako, dia mitoetra ato anatiko, ary Izaho ao anatiny.
43N	6	57	0,00000	Velona ny Ray naniraka Ahy, ary Izaho velomin'ny Ray: toy izany koa no hamelomako izay mihinana Ahy.
43N	6	58	0,00000	Ity no mofo nidina avy tany an-danitra: tsy mba tahaka ilay nohanin'ny razanareo; maty ihany izy ireo, fa izay mihinana ity mofo ity kosa dia ho velona mandrakizay.
43N	6	59	0,00000	Izany teny izany no nataon'i Jesoa, fony Izy nampianatra tao amin'ny sinagoga tany Kafarnahoma.
43N	6	60	0,00000	Koa maro tamin'ny mpianatr'i Jesoa, rehefa avy nandre Azy no nilaza hoe: Sarotra izany teny izany, ka iza no mahahaino izany?
43N	6	61	0,00000	Fantatr'i Jesoa tao am-pony fa nimonomonona ny mpianany noho izany teny izany, ka hoy Izy taminy: Misakana anareo tsy hino Ahy ve izany?
43N	6	62	0,00000	Ahoana ianareo raha mahita ny Zanak'olona miakatra any amin'izay nitoerany taloha?
43N	6	63	0,00000	Ny Fanahy Masina no mamelona aina; raha ny maha olombelona fotsiny dia tsy mahasoa akory. Ireo teny izay nolazaiko taminareo no mahatonga anareo handray ny Fanahy Masina mamelona aina,
43N	6	64	0,00000	kanefa misy tsy mino aminareo. (Fantatr'i Jesoa hatramin'ny voalohany manko ireo tsy mino sy ilay hanolotra Azy.)
43N	6	65	0,00000	Ary hoy i Jesoa: Izany no nilazako taminareo fa tsy misy olona mahay manatona Ahy, raha tsy nomen'ny Ray azy izany!
43N	6	66	0,00000	Nanomboka tamin'io fotoana io dia maro tamin'ny mpianatr'i Jesoa no nihemotra, ka tsy niara-dia taminy intsony.
43N	6	67	0,00000	Ka hoy i Jesoa tamin'ny 12 lahy: Ianareo koa ve mba te hiala?
43N	6	68	0,00000	Dia novalian'i Simona Petera hoe: Tompo o, hankany amin'iza ary izahay? Ianao no manana ny teny manome ny aina maharitra mandrakizay;
43N	6	69	0,00000	sady izahay efa mino sy mahalala fa Ianao no ilay Masina avy amin'Andriamanitra!
43N	6	70	0,00000	Fa hoy i Jesoa tamin'ny 12 lahy: Tsy Izaho ve no nifidy anareo 12 lahy? Kanefa devoly ny anankiray aminareo!
43N	6	71	0,00000	Ny nolazainy dia i Jodasy, zanakalahin'i Simona Iskariota; izy io manko, na dia anisan'ny 12 lahy aza, no ilay efa hanolotra an'i Jesoa. >
43N	7	1	0,00000	Taorian'izany i Jesoa dia nitety an'i Galilea fa tsy te hitety an'i Jodea, satria notadiavin'ny manampahefana jiosy hovonoina.
43N	7	2	0,00000	Efa akaiky kosa ny fankalazana fanaon'ny Jiosy, dia ny fankalazana ny Tranolay;
43N	7	3	0,00000	ka hoy ny rahalahin'i Jesoa taminy: Miala eto Ianao ka mandehana any Jodea, mba ho hitan'ny mpianatrao koa ireo asa ataonao.
43N	7	4	0,00000	Fa tsy misy olona manafina izay ataony raha mitady ho fanta-bahoaka. Raha manao ireny zavatra ireny Ianao, dia misehoa amin'izao tontolo izao.
43N	7	5	0,00000	Fa na dia ny rahalahiny aza tsy nino Azy;
43N	7	6	0,00000	ka hoy i Jesoa taminy: Tsy mbola migadona ny fotoanandroko, fa ny fotoanandro dia mety lalandava ho anareo.
43N	7	7	0,00000	Tsy afa-mankahala anareo izao tontolo izao; fa Izaho no ankahalainy, satria mijoro ho vavolombelona manambara fa ratsy ny asany.
43N	7	8	0,00000	Miakara any amin'ny fankalazana ianareo, fa Izaho tsy mbola miakatra any amin'izany fankalazana izany, satria tsy mbola feno ny fotoanandroko.
43N	7	9	0,00000	Nony avy nilaza izany i Jesoa, dia nijanona tao Galilea ihany.
43N	7	10	0,00000	Rehefa lasa niakatra any amin'io fankalazana io ny rahalahiny, dia niakatra koa i Jesoa, nefa tsy mba nisehoseho fa toa niafinafina.
43N	7	11	0,00000	Nandritra ny fankalazana dia nitady Azy ny manampahefana jiosy ary fatra-panontany hoe: Aiza Izy?
43N	7	12	0,00000	Ary nitakoritsika be ny amin'i Jesoa ny vahoaka; ny sasany nanao hoe: Tsara fanahy Izy; ny sasany kosa nanao hoe: Tsy izany, fa mamitaka ny vahoaka Izy.
43N	7	13	0,00000	Saingy tsy nisy niresaka Azy an-karihary noho ny fahatahorana ny manampahefana jiosy.
43N	7	14	0,00000	Teo antenatenan'ny fankalazana, dia niakatra tao an-kianjan'ny tempoly i Jesoa ka nampianatra.
43N	7	15	0,00000	Dia gaga ny manampahefana jiosy ka vaky vava hoe: Ahoana no ahaizan'ilay io Soratra Masina, nefa tsy mba nianatra Izy?
43N	7	16	0,00000	Fa novalian'i Jesoa hoe: Tsy Ahy ny fampianarako, fa an'Ilay naniraka Ahy.
43N	7	17	0,00000	Raha misy olona te hanao ny sitrapon'Andriamanitra, dia hahalala ny amin'ny fampianarako izy, na zavatra avy amin'Andriamanitra izany na zavatra teneniko avy amiko fotsiny.
43N	7	18	0,00000	Izay miteny zavatra avy amin'ny tenany fotsiny dia mitady ny voninahitra ho an'ny tenany; fa izay mitady ny voninahitr'ilay naniraka azy no azo antoka sady tsy misy fitaka ao aminy.
43N	7	19	0,00000	Moa tsy nomen'i Mosesy anareo ve ny lalana? Kanefa tsy misy aminareo manatanteraka ny lalana! Nahoana Aho no tadiavinareo hovonoina?
43N	7	20	0,00000	Dia hoy ny vahoaka taminy: Ondranondranana Ianao! Iza no mitady hamono Anao?
43N	7	21	0,00000	Ka novalian'i Jesoa hoe: Asa iray monja no nataoko, dia gaga ianareo rehetra!
43N	7	22	0,00000	Noho i Mosesy nanome didy anareo hanao famorana (kanefa tsy i Mosesy no nipoirany fa ny razanareo), dia mamora olona ihany ianareo na amin'ny andro sabata aza.
43N	7	23	0,00000	Koa raha andro sabata no amorana olona mba tsy hahafoana ny lalanan'i Mosesy, dia tezitra amiko ve ianareo raha misy lehilahy anankiray nataoko sitrana soa aman-tsara ny tenany manontolo tamin'ny andro sabata?
43N	7	24	0,00000	Aza dia mitsara araka ny ivelany fa mitsara araka ny rariny.
43N	7	25	0,00000	Tamin'izay ny mponina sasany tao Jerosalema nanao hoe: Tsy Izy io ve Ilay tadiavin-dry zareo hovonoina?
43N	7	26	0,00000	Indro Izy miteny an-karihary, kanefa ry zareo tsy mandrara Azy akory! Sao dia efa azon'ireo filohantsika antoka fa Izy no ilay Mesia?
43N	7	27	0,00000	Ilay io anefa dia fantatsika ny ipoirany; fa ny Mesia, rehefa tonga, dia tsy misy mahalala ny ipoirany.
43N	7	28	0,00000	Koa raha nampianatra tao an-kianjan'ny tempoly i Jesoa, dia niantso mafy hoe: Izaho ve dia fantatrareo tokoa, ary fantatrareo tokoa ve ny ipoirako? Tsy avy amin'ny tenako no nahatongavako; fa azo antoka Ilay naniraka Ahy, saingy ianareo tsy mahalala Azy.
43N	7	29	0,00000	Izaho no mahalala Azy, satria avy any aminy no ipoirako sady Izy no naniraka Ahy.
43N	7	30	0,00000	Tamin'izay dia nitady hisambotra Azy ny olona, kanefa tsy nisy naninji-tanana taminy satria tsy mbola tonga ny fotoanandron'i Jesoa.
43N	7	31	0,00000	Maro kosa tamin'ny vahoaka no nino Azy sady niteny hoe: Rehefa tonga ny Mesia, moa ve hanao famantarana maro mihoatra ny nataon'Izy io?
43N	7	32	0,00000	Ren'ny Farisianina ny vahoaka mitakoritsika ny amin'i Jesoa toy izany; ka naniraka mpiandry raharaha hisambotra Azy ny lohandoha-mpisorona sy ny Farisianina.
43N	7	33	0,00000	Dia hoy i Jesoa: Kely foana sisa no itoerako aminareo, dia hankany amin'Ilay naniraka Ahy aho.
43N	7	34	0,00000	Hitady Ahy ianareo fa tsy hahita, satria ny toerana hisy Ahy tsy azonareo aleha!
43N	7	35	0,00000	Tamin'izay ny manampahefana jiosy dia nifampilaza hoe: Aiza no toerana halehan'ilay io no tsy ho hitantsika Izy? Hankany amin'ireo Jiosy miely any amin'ny Grika ve Izy ka hampianatra ny Grika?
43N	7	36	0,00000	Inona no hevitr'ity teny voalazany hoe: Hitady Ahy ianareo fa tsy hahita, sady ny toerana hisy Ahy tsy azonareo aleha?
43N	7	37	0,00000	Tamin'ilay andro lehibe famaranana ny fankalazana, dia nijoro i Jesoa ka niantso mafy hoe: Raha misy olona mangetaheta, aoka izy hanatona Ahy;
43N	7	38	0,00000	ary izay mino Ahy, aoka hisotro! Fa araka ny voalazan'ny Soratra Masina, dia hisy onin-dranovelona hiboiboika avy ao am-pony!
43N	7	39	0,00000	Ny Fanahy Masina efa horaisin'ireo nino an'i Jesoa no voalazany tamin'izany; tsy mbola nomena manko ny Fanahy Masina, satria tsy mbola nomem-boninahitra i Jesoa.
43N	7	40	0,00000	Ny sasany tamin'ny vahoaka, nony nandre ireo teny ireo, dia nanao hoe: Ity tokoa no ilay Mpaminany!
43N	7	41	0,00000	Ny sasany nanao hoe: Ity no ilay Mesia! Ny sasany kosa nanao hoe: Fa angaha avy any Galilea no iavian'ny Mesia?
43N	7	42	0,00000	Tsy efa voalazan'ny Soratra Masina ve fa avy amin'ny taranak'i Davida sady avy ao Betlehema tanana nonenan'i Davida no iavian'ny Mesia?
43N	7	43	0,00000	Koa nisara-tsaina ny amin'i Jesoa ny vahoaka;
43N	7	44	0,00000	ny sasany tamin'izy ireo dia nitady hisambotra Azy, kanefa tsy nisy naninji-tanana taminy.
43N	7	45	0,00000	Dia niverina tany amin'ireo lohandoha-mpisorona sy ireo Farisianina ny mpiandry raharaha ka nilazan-dry zareo hoe: Ahoana no tsy nitondranareo Azy?
43N	7	46	0,00000	Dia novalian'ny mpiandry raharaha hoe: Tsy mbola nisy olona niteny tahaka izany!
43N	7	47	0,00000	Ka hoy ny Farisianina taminy: Ianareo koa angaha voafitaka?
43N	7	48	0,00000	Moa ve misy anankiray amin'ireo filohantsika na anankiray amin'ireo Farisianina mba nino Azy?
43N	7	49	0,00000	Saingy ireto vahoaka tsy mahalala ny lalanan'i Mosesy no olona voaozona!
43N	7	50	0,00000	Fa i Nikodema, ilay efa nanatona an'i Jesoa teo aloha sady anisan'ny Farisianina, dia niteny tamin-dry zareo hoe:
43N	7	51	0,00000	Moa ny lalanantsika ve manameloka olona raha tsy efa re aloha izy sady fantatra izay nataony?
43N	7	52	0,00000	Dia novalian'ireo hoe: Ianao koa angaha mba avy any Galilea? Diniho dia ho hitanao fa tsy misy mpaminany mipoitra avy any Galilea!
43N	7	53	0,00000	Dia samy lasa nody any an-tranony avy ry zareo. >
43N	8	1	0,00000	Fa i Jesoa kosa lasa nankeny amin'ny tendrombohitra Analanoliva.
43N	8	2	0,00000	Ny ampitso maraina be, dia niverina tao an-kianjan'ny tempoly Izy; ary nanatona Azy ny vahoaka rehetra, ka nipetraka Izy nampianatra azy ireo.
43N	8	3	0,00000	Nisy kosa vehivavy anankiray, azo nanitsakitsa-bady. Nentin'ny mpahay lalana sy ny Farisianina ravehivavy, ka narosony teo anoloan'ny olona;
43N	8	4	0,00000	dia hoy ry zareo tamin'i Jesoa; Mpampianatra o, azo nanitsakitsa-bady ity vehivavy ity.
43N	8	5	0,00000	Ary i Mosesy, ao amin'ny lalana, dia nandidy anay hitora-bato ny vehivavy toy izany; fa Ianao kosa mba ahoana?
43N	8	6	0,00000	Nolazain'ireo izany hamandrihana Azy, mba hisy hiampangany Azy. Fa i Jesoa kosa niondrika, dia nanoratsoratra teo amin'ny tany tamin'ny rantsan-tanany.
43N	8	7	0,00000	Ry zareo amin'izany mbola manontany Azy ihany; ka nitraka Izy ary niteny tamin'ireo hoe: Izay tsy manam-pahotana aminareo no aoka hitora-bato azy voalohany!
43N	8	8	0,00000	Dia niondrika indray i Jesoa, ka nanoratsoratra teo amin'ny tany.
43N	8	9	0,00000	Fa ry zareo kosa, nony nandre izany, dia niala teo tsirairay nanomboka hatramin'ny zokinjokiny; ka i Jesoa irery sisa nijanona sy ilay vehivavy teo anoloan'ny olona.
43N	8	10	0,00000	Dia nitraka i Jesoa, ka nilaza tamin-dravehivavy hoe: Aiza ry zareo teo, ramatoa? Tsy nisy nanameloka anao angaha?
43N	8	11	0,00000	Dia novaliany hoe: Tsy nisy, Tompoko! Ary hoy i Jesoa taminy: Izaho koa tsy manameloka anao! Mandehana, ka aza manota intsony manomboka izao!]
43N	8	12	0,00000	Tamin'izay dia nitenenan'i Jesoa indray ny vahoaka nataony hoe: Izaho no fahazavana ho an'izao tontolo izao; izay miaraka amiko tsy mba handeha anatin'ny haizina, fa hanana ny fahazavana vokatry ny aina!
43N	8	13	0,00000	Ka hoy ny Farisianina tamin'i Jesoa: Vavolombelona manambara tena Ianao, ka tsy azo antoka ny fijoroanao ho vavolombelona!
43N	8	14	0,00000	Fa novalian'i Jesoa hoe: Na dia vavolombelona manambara tena aza Aho, dia azo antoka ny fijoroako ho vavolombelona, satria fantatro izay niaviako sy izay alehako; fa ianareo kosa tsy mahafantatra izay iaviako na izay alehako!
43N	8	15	0,00000	Ianareo dia mitsara araka ny fanaon'olombelona; Izaho kosa tsy mitsara olona na iza na iza.
43N	8	16	0,00000	Ary raha mitsara Aho, dia mahitsy ny fitsarako; satria tsy irery Aho no mitsara, fa miaraka amiko ny Ray Izay naniraka Ahy.
43N	8	17	0,00000	Voasoratra ao amin'ny lalananareo fa azo antoka ny fijoroan'ny olona roa ho vavolombelona;
43N	8	18	0,00000	Izaho dia vavolombelona manambara ny tenako, ary ny Ray Izay naniraka Ahy dia mijoro ho vavolombelona manambara Ahy koa.
43N	8	19	0,00000	Dia hoy ny Farisianina taminy: Aiza ny Rainao? Fa novalian'i Jesoa hoe: Samy tsy fantatrareo na Izaho na ny Raiko; fa raha nahafantatra Ahy ianareo, dia ho nahafantatra ny Raiko ihany koa.
43N	8	20	0,00000	Ireo teny ireo dia nolazain'i Jesoa teo akaikin'ny fandatsahan-drakitra, fony Izy nampianatra teo an-kianjan'ny tempoly; ary tsy nisy olona nisambotra Azy, satria tsy mbola tonga ny fotoanandrony.
43N	8	21	0,00000	Dia hoy indray i Jesoa tamin'ny vahoaka: Handeha Aho ka hotadiavinareo, saingy ho faty amin'ny fahotanareo ianareo; izay alehako tsy azonareo aleha.
43N	8	22	0,00000	Dia hoy ny Jiosy: Hamono tena angaha Izy no manao hoe: Izay alehako tsy azonareo aleha?
43N	8	23	0,00000	Fa novalian'i Jesoa hoe: Ianareo dia avy ety an-tany; Izaho kosa avy any an-danitra. Ianareo dia avy amin'izao tontolo izao; Izaho kosa tsy mba avy amin'izao tontolo izao.
43N	8	24	0,00000	Koa izany no nilazako taminareo hoe: Ho faty amin'ny fahotanareo ianareo; satria raha tsy inoanareo fa Izaho no Ilay hatrizay ka ho mandrakizay, dia ho faty amin'ny fahotanareo ianareo!
43N	8	25	0,00000	Dia hoy ireo taminy: Iza moa Ianao? Ka novalian'i Jesoa hoe: Ilay lazaiko aminareo indrindra!
43N	8	26	0,00000	Manana zavatra maro hilazana sy hitsarana ny aminareo Aho; fa azo antoka Ilay naniraka Ahy, ary izay zavatra efa reko taminy no lazaiko amin'izao tontolo izao.
43N	8	27	0,00000	Saingy tsy fantatr'ireo fa ny Ray no voalazany taminy.
43N	8	28	0,00000	Ka hoy i Jesoa taminy: Rehefa voasandratrareo ny Zanak'olona, dia ho fantatrareo fa Izaho no Ilay hatrizay ka ho mandrakizay; sady tsy manao na inona na inona avy amin'ny tenako aho, fa izay nampianarin'ny Ray Ahy no lazaiko.
43N	8	29	0,00000	Ary Ilay naniraka Ahy dia miaraka amiko; fa tsy avelany ho irery Aho, satria manao izay mahafaly Azy lalandava!
43N	8	30	0,00000	Tamin'i Jesoa niteny izany, dia maro no nino Azy.
43N	8	31	0,00000	Dia hoy i Jesoa tamin'ireo Jiosy nino Azy: Raha maharitra mitana ny teniko ianareo, dia ho mpianatro tokoa;
43N	8	32	0,00000	sady ho fantatrareo ny marina, ary ny marina no hanafaka anareo!
43N	8	33	0,00000	Fa novalian'ireo hoe: Taranak'i Abrahama izahay ary tsy mba nandevozin'olona na oviana na oviana; ka ahoana no ataonao hoe: Ho afaka ianareo?
43N	8	34	0,00000	Dia hoy i Jesoa taminy: Lazaiko marina dia marina aminareo fa izay rehetra manao fahotana dia andevozin'ny fahotana.
43N	8	35	0,00000	Tsy hijanona ao an-trano lalandava ny mpanompo, fa ny zanaka no mijanona ao lalandava.
43N	8	36	0,00000	Koa raha ny Zanaka no manafaka anareo, dia ho afaka tokoa ianareo.
43N	8	37	0,00000	Fantatro fa taranak'i Abrahama ianareo, kanefa mitady hamono Ahy satria tsy tafalatsaka ao anatinareo ny teniko.
43N	8	38	0,00000	Izaho izay milaza izay efa hitako teo amin'ny Raiko; ianareo kosa manao izay efa renareo tamin'ny rainareo!
43N	8	39	0,00000	Dia niteny tamin'i Jesoa ry zareo nanao hoe: I Abrahama no rainay! Fa hoy i Jesoa taminy: Raha tena zanak'i Abrahama ianareo, dia ho nanao ireo asan'i Abrahama.
43N	8	40	0,00000	Nefa ankehitriny tadiavianareo hovonoina Aho, dia Izaho nilaza taminareo ny marina izay efa reko tamin'Andriamanitra: tsy mba nanao izany i Abrahama!
43N	8	41	0,00000	Fa ianareo kosa dia ny asan'ny rainareo no ataonareo. Dia hoy ireo taminy: Tsy zaza sary izahay no nateraka; tokana ihany ny rainay, dia Andriamanitra.
43N	8	42	0,00000	I Jesoa kosa nanao taminy hoe: Raha Andriamanitra no tena Rainareo, dia ho tia Ahy ianareo, satria avy tamin'Andriamanitra no nivoahako sy nankanesako aty; tsy avy amin'ny tenako no nahatongavako, fa Izy no naniraka Ahy.
43N	8	43	0,00000	Ahoana no tsy ahazoanareo ny fiteniko? Satria tsy mahay mihaino ny teniko ianareo.
43N	8	44	0,00000	Ny devoly no ray niavianareo, ka ny filandratsin'ny rainareo no satrinareo hatao. Ny devoly dia mpamono olona hatrany am-boalohany; ary tsy nitoetra tamin'ny marina izy, satria ny marina tsy ao aminy. Raha mandainga izy, dia miteny araka ny toetrany satria mpandainga izy sady rain'ny mpandainga.
43N	8	45	0,00000	Fa Izaho kosa tsy inoanareo, satria ny marina no lazaiko.
43N	8	46	0,00000	Iza moa aminareo no afaka hanaporofo fa nanota Aho? Raha ny marina no lazaiko, nahoana ianareo no tsy mino Ahy
43N	8	47	0,00000	Izay avy amin'Andriamanitra no mihaino ny tenin'Andriamanitra; izany no tsy ihainoanareo, satria tsy avy amin'Andriamanitra ianareo!
43N	8	48	0,00000	Dia niteny tamin'i Jesoa ny Jiosy nanao hoe: Tsy marina ve ny filazanay fa Samaritanina Ianao sady ondranondranana?
43N	8	49	0,00000	Fa novalian'i Jesoa hoe: Izaho tsy ondranondranana fa manome haja ny Raiko; fa ianareo kosa tsy manome haja Ahy.
43N	8	50	0,00000	Saingy Izaho tsy mitady ny voninahitro, fa ao Ilay mitady izany ho Ahy sady mitsara ara-drariny.
43N	8	51	0,00000	Lazaiko marina dia marina aminareo fa raha misy olona mitandrina ny teniko, dia tsy ho faty na oviana na oviana izy.
43N	8	52	0,00000	Dia hoy ny Jiosy taminy: Fantatray ankehitriny fa ondranondranana Ianao! Efa maty i Abrahama sy ireo mpaminanin'Andriamanitra, fa Ianao kosa milaza hoe: Raha misy olona mitandrina ny teniko, dia tsy hanandrana fahafatesana izy na oviana na oviana.
43N	8	53	0,00000	Angaha Ianao lehibe noho ny rainay, dia i Abrahama izay efa maty? Ny mpaminany koa efa maty, manao Anao ho iza moa Ianao?
43N	8	54	0,00000	Fa novalian'i Jesoa hoe: Raha manome voninahitra ny tenako Aho, dia tsinontsinona ny voninahitro; ny Raiko, Izay lazainareo fa Andriamanitrareo, no manome voninahitra Ahy!
43N	8	55	0,00000	Saingy tsy nahafantatra Azy ianareo; fa Izaho no mahalala Azy, ary raha milaza ho mahalala Azy Aho, dia ho mpandainga tahaka anareo. Eny, mahalala Azy Aho sady mitandrina ny teniny.
43N	8	56	0,00000	Heni-karavoana i Abrahama rainareo nanantena hahita ny androko; ary nahita izy ka faly.
43N	8	57	0,00000	Dia hoy ny Jiosy taminy: Tsy mbola dimampolo taona akory Ianao, ka dia hoe nahita Anao i Abrahama?
43N	8	58	0,00000	Fa novalian'i Jesoa hoe: Lazaiko marina dia marina aminareo fa tsy mbola ary i Abrahama, dia Izaho no Ilay hatrizay ka ho mandrakizay!
43N	8	59	0,00000	Tamin'izay dia naka vato hitorahana Azy ny olona; fa i Jesoa kosa niery ka lasa nivoaka ny kianjan'ny tempoly. >
43N	9	1	0,00000	Raha nandalo ry i Jesoa, dia nahita lehilahy jamba hatry ny vao teraka.
43N	9	2	0,00000	Dia nanontany an'i Jesoa ny mpianany nanao hoe: Mpampianatra o, iza moa no nanota, ralehilahy io sa ny ray aman-dreniny, no dia teraka jamba izy?
43N	9	3	0,00000	Dia novalian'i Jesoa hoe: Tsy izy no nanota na ny ray aman-dreniny, fa mba hanehoana ny asan'Andriamanitra eo aminy.
43N	9	4	0,00000	Isika tsy maintsy manao ny asan'Ilay naniraka Ahy, raha mbola antoandro; fa ho avy ny alina izay tsy ahafahan'iza na iza miasa!
43N	9	5	0,00000	Raha mbola eo amin'izao tontolo izao Aho, dia fahazavana ho an'izao tontolo izao.
43N	9	6	0,00000	Nony avy nilaza izany Izy, dia nandrora tamin'ny tany sy nanao feta tamin'ny rorany, ka nanosotra feta ny mason'ilay jamba
43N	9	7	0,00000	ary nanao taminy hoe: Ndeha ianao misasa maso any amin'ny dobo Siloa. (Siloa dia midika hoe Nirahina.) Dia lasa nankany izy ary nisasa maso ka nahiratra rehefa niverina.
43N	9	8	0,00000	Tamin'izay ireo mpiara-monina aminy sy ireo olona nahita fa mpangataka izy taloha, dia nanao hoe: Tsy ity ve ilay nipetraka nangataka? Ka hoy ny sasany: Izy io!
43N	9	9	0,00000	Fa hoy ny sasany: Tsia, fa olona mitovy aminy! Ralehilahy kosa nilaza hoe: Izaho mihitsy ity!
43N	9	10	0,00000	Dia hoy ny olona taminy: Fomba ahoana ary no nahiratan'ny masonao?
43N	9	11	0,00000	Fa novaliany hoe: Ilay Lehilahy atao hoe Jesoa no nanao feta sy nanosotra ny masoko, dia nanao tamiko hoe: Ndeha ianao mankany amin'ny dobo Siloa, dia misasa maso. Koa lasa nankany aho, dia nisasa maso ary nahiratra.
43N	9	12	0,00000	Dia hoy ny olona taminy: Aiza moa izany Lehilahy izay? Fa novaliany hoe: Tsy fantatro!
43N	9	13	0,00000	Dia nentin'ny olona tany amin'ny Farisianina ilay jamba taloha.
43N	9	14	0,00000	Andro sabata no nanaovan'i Jesoa ny feta sy nampahiratany maso azy;
43N	9	15	0,00000	koa ireo Farisianina indray no nanontany ilay jamba taloha ny amin'ny fomba nahiratany, ary izao no navaliny: Nasiany feta ny masoko, dia nisasa maso aho ka nahiratra!
43N	9	16	0,00000	Tamin'izay ny sasany tamin'ireo Farisianina dia nanao hoe: Tsy avy amin'Andriamanitra izany Lehilahy izany, satria tsy mitandrina ny fepetra momba ny sabata! Ny sasany kosa nanao hoe: Fomba ahoana moa no ahafahan'olona mpanota manao famantarana toy ireny? Dia nisara-tsaina ry zareo.
43N	9	17	0,00000	Ary hoy indray ireto Farisianina tamin'ilay jamba: Ianao kosa, ahoana no mba ilazanao Azy, raha nampahiratra ny masonao Izy? Ka novaliany hoe: Mpaminany Izy.
43N	9	18	0,00000	Tamin'izay ny manampahefana jiosy dia tsy nino hoe jamba taloha ralehilahy ka nahiratra, ambara-piantson-dry zareo ny ray aman-dreniny
43N	9	19	0,00000	nanontaniany hoe: Ralehilahy io ve no zanakareo izay lazainareo fa teraka jamba? Fomba ahoana ary no nahiratany ankehitriny?
43N	9	20	0,00000	Dia izao no navalin'ny ray aman-dreniny: Fantatray fa izy io dia zanakay sady teraka jamba;
43N	9	21	0,00000	fa tsy fantatray ny fomba nahiratany ankehitriny, ary tsy fantatray koa izay olona nampahiratra ny masony. Izy anontaniana fa efa lehibe, ka dia izy ihany no hilaza ny amin'ny tenany.
43N	9	22	0,00000	Izany no tenin'ny ray aman-dreniny noho izy ireo natahotra ny manampahefana jiosy; satria efa nifanaraka ny manampahefana jiosy fa raha manaiky an'i Jesoa ho Mesia, dia horoahina hiala amin'ny sinagoga.
43N	9	23	0,00000	Ka izany no nitenenan'ny ray aman-dreniny hoe: Efa lehibe izy, ka izy anontaniana!
43N	9	24	0,00000	Dia nantsoin'ireo Farisianina indray ilay jamba taloha, ka nilazany hoe: Lazao ny marina eo anatrehan'Andriamanitra! Izahay aloha dia tsy mahalala fa mpanota iny Lehilahy iny.
43N	9	25	0,00000	Ka hoy ny navaliny azy: Tsy fantatro na mpanota Izy na tsia; zavatra iray ihany no fantatro: jamba aho taloha fa mahiratra ankehitriny.
43N	9	26	0,00000	Dia hoy ireo taminy: Inona no nataony taminao? Fomba ahoana no nampahiratany ny masonao?
43N	9	27	0,00000	Fa novaliany hoe: Efa voalazako taminareo, fa tsy nohenoinareo! Ka ahoana no itiavanareo mihaino izany indray? Te ho tonga mpianany koa ve ianareo?
43N	9	28	0,00000	Dia notevatevain'ireo Farisianina ralehilahy sady nataony hoe: Ianao no mpianany fa izahay mpianatr'i Mosesy.
43N	9	29	0,00000	Fantatray fa i Mosesy dia nitenenan'Andriamanitra; ilay iny kosa tsy fantatray izay ipoirany.
43N	9	30	0,00000	Dia niteny ralehilahy ka nanao taminy hoe: Izany tokoa no mahagaga: tsy fantatrareo izay ipoirany, nefa nampahiratra ny masoko Izy!
43N	9	31	0,00000	Fantatsika fa Andriamanitra tsy mihaino ny mpanota; fa izay tia vavaka sy manao ny sitrapony no henoiny.
43N	9	32	0,00000	Hatrizay hatrizay dia tsy mbola nandrenesana fa hoe nisy nampahiratra mason'olona teraka jamba.
43N	9	33	0,00000	Raha toa tsy avy amin'Andriamanitra izany Lehilahy izany, dia tsy hahefa na inona na inona.
43N	9	34	0,00000	Namaly kosa ry zareo ka nanao taminy hoe: Tena teraka tanatin'ny ota ianao, ka ianao indray ve no mampianatra anay? Dia noroahin'ny Farisianina hiala amin'ny sinagoga ilay jamba taloha.
43N	9	35	0,00000	Ren'i Jesoa fa voaroaka hiala amin'ny sinagoga ilay jamba taloha, ka nony hitany dia nilazany hoe: Mino ny Zanak'olona ve ianao?
43N	9	36	0,00000	Fa novaliany hoe: Iza moa no Izy, Tompoko, mba hinoako Azy?
43N	9	37	0,00000	Dia hoy i Jesoa taminy: Efa nahita Azy ianao, ary Ilay miresaka aminao izao no Izy!
43N	9	38	0,00000	Ka hoy ralehilahy hoe: Mino aho, Tompoko! Sady niankohoka teo anatrehany izy.
43N	9	39	0,00000	Dia hoy i Jesoa: Ho fitsarana no nahatongavako eto amin'izao tontolo izao, mba hahiratra izay tsy mahiratra ary ho tonga jamba izay mahiratra!
43N	9	40	0,00000	Nandre izany ny Farisianina sasany teo ka nanao taminy hoe: Izahay koa ve jamba?
43N	9	41	0,00000	Dia hoy i Jesoa taminy: Raha jamba ianareo, dia tsy ho nanan-keloka; fa noho ianareo ankehitriny manao hoe: Mahiratra izahay, dia tsy afaka ny helokareo. >
43N	10	1	0,00000	Lazaiko marina dia marina aminareo fa izay tsy miditra amin'ny vavahady mankao amin'ny valan'ondry, fa mananika ny fefy, dia mpangalatra sy jiolahy;
43N	10	2	0,00000	fa izay miditra amin'ny vavahady no mpiandry ny ondry.
43N	10	3	0,00000	Ny mpiandry no vohan'ny mpiambina vavahady; ary ny ondry mihaino ny feon'ny mpiandry izay miantso ny ondriny araka ny anarany avy sy mamoaka azy.
43N	10	4	0,00000	Rehefa tafavoakany avokoa ny ondriny, dia lasa izy mialoha azy; ary manaraka azy ny ondriny, satria mahalala ny feony.
43N	10	5	0,00000	Ny vahiny kosa tsy mba harahin'ny ondry fa handosirany, satria tsy fantany ny feon'ireo vahiny.
43N	10	6	0,00000	Izany fanoharana izany dia nolazain'i Jesoa tamin'ireo Jiosy, kanefa tsy azon-dry zareo ny zavatra noresahiny taminy.
43N	10	7	0,00000	Dia hoy indray i Jesoa: Lazaiko marina dia marina aminareo fa Izaho no vavahadin'ny ondry.
43N	10	8	0,00000	Mpangalatra sy jiolahy avokoa izay rehetra tonga talohako, fa tsy nihaino azy ny ondry.
43N	10	9	0,00000	Izaho no vavahady: raha amin'ny alalako no idiran'ny ondry, dia hovonjena izy ary ho afa-miditra sy mivoaka ny vala sady hahita tanim-bilona.
43N	10	10	0,00000	Ny mpangalatra dia tsy tonga raha tsy hangalatra sy hamono ary handringana; Izaho kosa no tonga dia ny hahavelona aina ny ondry ary hahavelona aina azy tsy misy fetra.
43N	10	11	0,00000	Izaho no Mpiandry tsara. Ny Mpiandry tsara no manolotra ny ainy hamonjena ny ondry.
43N	10	12	0,00000	Ny mpikarama kosa, noho izy tsy mpiandry sady tsy tompon'ny ondry, dia mandao ny ondry sy mandositra raha vao mahita ny amboadia tamy; ka ny amboadia no misambotra ny ondry sy mampihahaka azy.
43N	10	13	0,00000	Ny mpikarama no mandositra, dia satria mpikarama izy ka tsy raharahainy akory ny ondry.
43N	10	14	0,00000	Izaho no Mpiandry tsara: fantatro ny ondriko ary ny ondriko mahafantatra Ahy,
43N	10	15	0,00000	tahaka ny ahafantaran'ny Ray Ahy sady ahafantarako ny Ray; ary manolotra ny aiko Aho hamonjena ny ondry.
43N	10	16	0,00000	Manana ondry hafa izay tsy avy amin'ity vala ity aho; ireny koa dia tsy maintsy tarihiko, ka hihaino ny feoko ary ho tonga andiany tokana entin'ny mpiandry tokana.
43N	10	17	0,00000	Ny itiavan'ny Ray Ahy dia satria manolotra ny aiko Aho mba handraisako azy indray.
43N	10	18	0,00000	Tsy misy manaisotra ny aiko amiko, fa Izaho ihany no manolotra azy. Manana fahefana hanolotra ny aiko Aho, ary manana fahefana handray azy indray: izany didy izany no azoko tamin'ny Raiko.
43N	10	19	0,00000	Dia nisara-tsaina indray ny Jiosy noho izany teny izany.
43N	10	20	0,00000	Maro tamin'ireo no nanao hoe: Ondranondranana io sady very saina, ka inona no ihainoanareo Azy?
43N	10	21	0,00000	Ny sasany kosa nanao hoe: Tsy mba tenin'olona azon-demony izany! Demony ve mahay mampahiratra ny mason'ny jamba?
43N	10	22	0,00000	Ririnina ny andro tamin'izay ary notontosaina tao Jerosalema ny fankalazana ny Fitokanana.
43N	10	23	0,00000	I Jesoa dia nitsangantsangana tao an-kianjan'ny tempoly, teo amin'ny lala-mitafon'i Salomona.
43N	10	24	0,00000	Koa nitangoronan'ny Jiosy Izy nanontaniany hoe: Ambara-pahoviana no hampisalasalanao anay? Raha Ianao tokoa no ilay Mesia, mba lazao mazava aminay!
43N	10	25	0,00000	Dia hoy i Jesoa taminy: Efa nilaza taminareo Aho, nefa tsy mino ianareo; ny asa izay ataoko amin'ny anaran'ny Raiko dia mijoro ho vavolombelona manambara Ahy,
43N	10	26	0,00000	nefa ianareo tsy mino satria tsy mba isan'ny ondriko.
43N	10	27	0,00000	Ireo ondriko mihaino ny feoko: Izaho mahafantatra ny ondriko, ary izy manaraka Ahy.
43N	10	28	0,00000	Izaho no manome azy ny aina maharitra mandrakizay ka tsy ho very izy na oviana na oviana, ary tsy hisy haharombaka azy eo an-tanako.
43N	10	29	0,00000	Ny Raiko Izay nanolotra azy tamiko dia lehibe noho ny rehetra, ka tsy misy olona maharombaka azy eo an-tanan'ny Ray.
43N	10	30	0,00000	Izaho sy ny Ray dia iray ihany.
43N	10	31	0,00000	Dia naka vato indray ny Jiosy hitorahana Azy,
43N	10	32	0,00000	fa hoy i Jesoa taminy: Maro ny asa tsara nasehoko teo aminareo noho ny fahefana azoko tamin'ny Ray; ka inona amin'ireny asa ireny no itorahanareo vato Ahy?
43N	10	33	0,00000	Ka novalian'ny Jiosy hoe: Tsy ny asa tsara no itorahanay vato Anao, fa ny fanevatevanao an'Andriamanitra; olombelona ihany manko Ianao, nefa manao ny tenanao ho Andriamanitra.
43N	10	34	0,00000	I Jesoa kosa niteny taminy hoe: Tsy voalaza ao amin'ny Soratra Masina ve izao: Hoy Aho: Andriamanitra ianareo?
43N	10	35	0,00000	Ary tsy azo foanana ny Soratra Masina; fa ireo olona nanambarana ny tenin'Andriamanitra dia natao hoe Andriamanitra.
43N	10	36	0,00000	Izaho kosa natokan'ny Ray sy nirahiny ho eo amin'izao tontolo izao; kanefa dia ataonareo hoe manevateva an'Andriamanitra Aho satria nilaza hoe: Zanak'Andriamanitra Aho!
43N	10	37	0,00000	Raha tsy manao ny asan'ny Raiko Aho, dia aza mino ahy;
43N	10	38	0,00000	fa raha manao ihany kosa Aho, na dia tsy mino ahy aza ianareo, dia minoa ny asako mba hahafantaranareo sy hanekenareo fa ny Ray ato anatiko, ary Izaho ao anatin'ny Ray!
43N	10	39	0,00000	Tamin'izay dia nitady hisambotra an'i Jesoa indray ry zareo fa niala teo Izy ka tsy voatanany.
43N	10	40	0,00000	Dia lasa i Jesoa nankany andafin'ny ony Jordana, any amin'ilay toerana nanombohan'i Johany nanao batisa, ka nijanona tany.
43N	10	41	0,00000	Maro no nankeo aminy ka nanao hoe: I Johany tsy nanao famantarana na dia iray aza; nefa izay rehetra voalazan'i Johany ny amin'ity Lehilahy ity, dia marina avokoa.
43N	10	42	0,00000	Ary maro no nino an'i Jesoa teo. >
43N	11	1	0,00000	Nisy lehilahy anankiray narary, dia i Lazara izay nonina tao Betania, tanana nisy an'i Maria sy i Marta rahavaviny.
43N	11	2	0,00000	I Maria dia ilay vehivavy nanosotra ilomanitra ny tongotry ny Tompo sy namaoka ny tongony tamin'ny volon-dohany; ary i Lazara anadahiny no narary.
43N	11	3	0,00000	Dia naniraka olona tany amin'i Jesoa izy mirahavavy hilaza hoe: Tompo o, marary ilay sakaizanao!
43N	11	4	0,00000	Rehefa nandre izany i Jesoa, dia nanao hoe: Aretina tsy miafara amin'ny fahafatesana izay fa aretina tonga mba hisehoan'ny voninahitr'Andriamanitra ka hahazoan'ny Zanak'Andriamanitra voninahitra!
43N	11	5	0,00000	I Jesoa dia fatra-pitia an'i Marta sy ny rahavaviny ary i Lazara.
43N	11	6	0,00000	Kanefa mbola nijanona indroa andro teo amin'izany toerana izany ihany Izy, na dia nandre aza fa narary i Lazara.
43N	11	7	0,00000	Taorian'izany i Jesoa vao niteny tamin'ny mpianany hoe: Ndeha isika ho any Jodea indray!
43N	11	8	0,00000	Fa izao no navalin'ny mpianany Azy: Mpampianatra o, vao haingana teo ny Jiosy no nitady hitora-bato Anao, ka hankany indray ve Ianao?
43N	11	9	0,00000	Dia hoy i Jesoa: Tsy adiny 12 ve ny indray andro? Koa raha misy olona mandeha amin'ny antoandro, dia tsy mba tafintohina izy satria mahita ny fahazavana manilo an'izao tontolo izao;
43N	11	10	0,00000	fa raha misy mandeha amin'ny alina, dia ho tafintohina izy satria tsy misy fahazavana ao aminy.
43N	11	11	0,00000	Avy nilaza izany i Jesoa, dia nanao tamin'ny mpianany hoe: Matory i Lazara sakaizantsika, fa handeha hamoha azy aho.
43N	11	12	0,00000	Ka hoy ny mpianany taminy: Raha matory izy, ry Tompo, dia ho sitrana ihany!
43N	11	13	0,00000	Ny fahafatesan'i Lazara no voalazan'i Jesoa, kanefa nihevitra izy ireo fa torimaso no teneniny.
43N	11	14	0,00000	Izay i Jesoa vao nilaza mazava taminy hoe: Maty i Lazara!
43N	11	15	0,00000	Ary noho ianareo, dia faly Aho tsy teo aminy, mba hinoanareo. Koa ndeha isika hankany amin'i Lazara!
43N	11	16	0,00000	Ary i Toma (ilay atao hoe Ikambana) dia niteny tamin'ny mpianatra namany hoe: Ndeha koa isika hiara-maty amin'ny Mpampianatra antsika!
43N	11	17	0,00000	Nony tonga tany Betania i Jesoa, dia nahita fa efa nalevina efatra andro i Lazara.
43N	11	18	0,00000	Ity Betania ity dia akaikin'i Jerosalema tokony ho telo kilaometatra,
43N	11	19	0,00000	ka maro tamin'ny Jiosy no tonga tao amin-dry i Marta sy i Maria hitsapa alahelo azy mirahavavy noho ny nahafatesan'ny anadahiny.
43N	11	20	0,00000	Vao ren'i Marta fa tamy i Jesoa, dia lasa izy nitsena Azy; fa i Maria no nipetraka tao an-trano.
43N	11	21	0,00000	Ary hoy i Marta tamin'i Jesoa: Raha teto Ianao, ry Tompo, dia tsy maty ny anadahiko.
43N	11	22	0,00000	Ary na dia izao ankehitriny izao aza, dia fantatro fa na inona na inona hangatahinao amin'Andriamanitra, dia homen'Andriamanitra Anao.
43N	11	23	0,00000	I Jesoa kosa niteny taminy hoe: Hitsangana velona ny anadahinao!
43N	11	24	0,00000	Fa hoy i Marta taminy: Fantatro fa hitsangana velona izy amin'ilay fitsanganan'ny maty amin'ny andro farany!
43N	11	25	0,00000	Dia hoy i Jesoa taminy: Izaho no manangana ho velona sy manome aina. Izay mino Ahy, na dia maty aza, dia ho velona;
43N	11	26	0,00000	ary izay rehetra mivelona amiko ka mino Ahy, dia tsy ho faty na oviana na oviana. Mino izany ve ianao?
43N	11	27	0,00000	Ka novalian'i Marta hoe: Eny, ry Tompo, mino aho fa Ianao no ilay Mesia, ilay Zanak'Andriamanitra, Ilay tonga eo amin'izao tontolo izao!
43N	11	28	0,00000	Rehefa nilaza izany i Marta, dia lasa niantso mangingina an'i Maria rahavaviny nanao hoe: Ao ny Mpampianatra, miantso anao!
43N	11	29	0,00000	Vao nandre izany kosa i Maria, dia nitsangana faingana nankany amin'i Jesoa.
43N	11	30	0,00000	Mbola tsy tonga tao an-tanana Izy fa mbola teo amin'ny toerana nitsenan'i Marta Azy ihany.
43N	11	31	0,00000	Ary ny Jiosy izay teo amin'i Maria tao an-trano sy nitsapa alahelo azy, raha nahita azy nitsangana faingana ka lasa any ivelany, dia nanaraka azy, satria nataony fa nankany amin'ny fasana hitomany any izy.
43N	11	32	0,00000	I Maria kosa, nony tonga teo amin'izay nitoeran'i Jesoa, ka nahita Azy, dia niankohoka teo an-tongony sady niteny taminy hoe: Raha teto Ianao, ry Tompo, dia tsy maty ny anadahiko!
43N	11	33	0,00000	Nony hitan'i Jesoa fa nitomany i Maria ary nitomany koa ireo Jiosy niaraka taminy, dia niontana ny fony ka tora-kovitra Izy
43N	11	34	0,00000	sady nanao hoe: Aiza no nandevenanareo azy? Dia hoy ireo taminy: Avia Ianao hizaha, ry Tompo!
43N	11	35	0,00000	Nitomany i Jesoa,
43N	11	36	0,00000	ka hoy ny Jiosy: Akory ity haben'ny fitiavany an'i Lazara!
43N	11	37	0,00000	Fa hoy kosa ny sasany tamin'izy ireo: Efa nampahiratra ny mason'ilay jamba Izy, ka tsy hainy natao ve ny tsy hahafaty an-dralehilahy ity?
43N	11	38	0,00000	Dia niontana indray ny fon'i Jesoa ka nankeo amin'ny fasana Izy. Zohy notampenana vato izany fasana izany.
43N	11	39	0,00000	Dia hoy i Jesoa: Esory ny vato! Fa i Marta, ilay anabavin'ny maty, no namaly Azy hoe: Efa maimbo ny faty, ry Tompo, satria efatra andro izay no nandevenana azy.
43N	11	40	0,00000	Ary hoy i Jesoa taminy: Tsy efa voalazako taminao ve fa raha mino ianao, dia hahita ny voninahitr'Andriamanitra?
43N	11	41	0,00000	Dia nesorin'ny olona ny vato. I Jesoa kosa nanandratra ny masony any ambony sady nanao hoe: Ray o, misaotra Anao Aho, satria efa nihaino Ahy Ianao.
43N	11	42	0,00000	Raha Izaho, dia fantatro fa mihaino Ahy mandrakariva Ianao; fa noho ny vahoaka manodidina Ahy kosa no nilazako izany, mba hinoany fa Ianao no naniraka Ahy.
43N	11	43	0,00000	Avy nilaza izany i Jesoa, dia niantso tamin'ny feo mahery hoe: Mivoaha tao, ry Lazara!
43N	11	44	0,00000	Dia niala tao ny maty, ny tongotra aman-tanana nisy fehim-paty, ary ny tava voasarona lamba. Fa hoy i Jesoa tamin'ny olona: Vahao izy, dia avelao handeha!
43N	11	45	0,00000	Maro tamin'ny Jiosy izay tonga tao amin-dry i Maria ka nahita ny zavatra nataon'i Jesoa no nino Azy.
43N	11	46	0,00000	Ny sasany tamin'ireo kosa dia lasa nankany amin'ny Farisianina ka nilaza taminy ny zavatra nataon'i Jesoa.
43N	11	47	0,00000	Dia namory ny Fitsarana ambony ireo lohandoha-mpisorona sy ireo Farisianina ka nanao hoe: Inona ity ataontsika, fa manao famantarana maro iny Lehilahy iny?
43N	11	48	0,00000	Raha avelantsika hanao toy izany ihany Izy, dia ho avy ny Romanina handrava ny tempolintsika sy ny firenentsika.
43N	11	49	0,00000	Ary ny anankiray tamin'izy ireo, dia i Kaiafa izay mpisorombe tamin'io taona io, no niteny taminy hoe: Tsy mahalala na inona na inona ianareo!
43N	11	50	0,00000	Tsy heverinareo akory fa tsara ho anareo raha maty ho an'ny vahoaka ny lehilahy anankiray, mba tsy haharava ny firenena manontolo!
43N	11	51	0,00000	Tsy avy aminy anefa no nitenenany an'izany, fa noho izy mpisorombe tamin'io taona io no naminaniany fa i Jesoa dia ho faty ho an'ny firenena jiosy;
43N	11	52	0,00000	ary tsy ho an'ny firenena jiosy ihany fa mba hanangona ho iray ny zanak'Andriamanitra efa niely.
43N	11	53	0,00000	Hatramin'io andro io dia tapa-kevitra ny hamono an'i Jesoa ry zareo.
43N	11	54	0,00000	Koa tsy nandehandeha an-karihary teo amin'ny Jiosy intsony i Jesoa, fa niala teo nankany amin'ny faritany akaikin'ny taniefitra, tany amin'ny tanana atao hoe Efraima, ary nitoetra tany niaraka tamin'ny mpianany.
43N	11	55	0,00000	Efa akaiky tamin'izay ny Paska fankalazan'ny Jiosy, ka maro ny olona avy any ambanivohitra no niakatra tany Jerosalema alohan'ny Paska mba handio tena.
43N	11	56	0,00000	Dia nitady an'i Jesoa ny olona, ka raha nijanona teo an-kianjan'ny tempoly dia nifampiresaka hoe: Ahoana no hevitrareo? Ho tonga ve Izy sa tsy ho tonga amin'ny fankalazana ny Paska?
43N	11	57	0,00000	Ny lohandoha-mpisorona sy ny Farisianina kosa efa nandidy fa raha misy olona nahalala izay itoeran'i Jesoa, dia tsy maintsy mampandre mba hisamborana Azy. >
43N	12	1	0,00000	Enina andro talohan'ny Paska, dia tonga tao Betania ry i Jesoa, tao amin'izay nitoeran'i Lazara, ilay natsangany ho velona avy any amin'ny maty.
43N	12	2	0,00000	Nanaovan'ny tao fanasana Izy; ary i Marta no nandroso sakafo, fa i Lazara kosa isan'izay niara-nihinana tamin'i Jesoa.
43N	12	3	0,00000	Tamin'izay i Maria dia naka ilomanitra sarobidy, natao tamin'ny narda, lanjana ampahatelon-kilao. Nanosotra ny tongotr'i Jesoa izy, dia namaoka ny tongony tamin'ny volon-dohany ka heraka ny fofona mamerovero avy amin'ilay ilomanitra ny trano.
43N	12	4	0,00000	Fa hoy i Jodasy Iskariota, anankiray tamin'ny mpianatr'i Jesoa, ilay efa hanolotra Azy:
43N	12	5	0,00000	Nahoana iny ilomanitra iny no tsy namidy denary telonjato homena ny mahantra?
43N	12	6	0,00000	Tsy ny fiahiany ny mahantra anefa no nitenenany an'izany fa noho izy mpangalatra: mpitana ny kitapom-bola izy ary naka izay nalatsaka tao anatiny.
43N	12	7	0,00000	Fa hoy i Jesoa: Aoka re izy, ry Jodasy, fa ho fitsinjovana ny andro hamboarana Ahy halevina no anatontosany izany!
43N	12	8	0,00000	Ny mahantra moa eto aminareo mandrakariva, fa Izaho tsy mba eto aminareo mandrakariva.
43N	12	9	0,00000	Vahoaka maro tamin'ny Jiosy no nahalala fa tao Betania i Jesoa. Dia tonga tao ireo, tsy noho i Jesoa ihany fa mba hahita koa an'i Lazara, ilay natsangany ho velona avy any amin'ny maty.
43N	12	10	0,00000	Ny lohandoha-mpisorona kosa dia tapa-kevitra hamono an'i Lazara koa,
43N	12	11	0,00000	satria noho izy dia maro ny Jiosy niala tamin-dry zareo ka nino an'i Jesoa.
43N	12	12	0,00000	Ny ampitson'iny, dia ren'ny vahoaka maro izay tonga hankalaza ny Paska fa ho avy ao Jerosalema i Jesoa.
43N	12	13	0,00000	Dia naka sampan-drofia izy ireo, ka niainga hitsena Azy sady niantsoantso hoe: Dera anie ho an'Andriamanitra! Hombam-pitahiana amin'ny anaran'ny Tompo anie Ilay avy, ilay Mpanjakan'i Israely!
43N	12	14	0,00000	I Jesoa kosa nahita zana-boriky anankiray, ka nitaingina azy, araka ny voalazan'ny Soratra Masina hoe:
43N	12	15	0,00000	Aza matahotra, ry mponina ao Tsiona! Indro fa tonga ny Mpanjakanareo mitaingina zana-boriky!
43N	12	16	0,00000	Izany zavatra izany dia tsy azon'ny mpianany tamin'ny voalohany; fa rehefa nomen'Andriamanitra voninahitra i Jesoa, vao tsaroan'ny mpianany fa voalazan'ny Soratra Masina ny amin'i Jesoa izany sady nataon'ny olona taminy.
43N	12	17	0,00000	Vavolombelona manambara an'i Jesoa ny vahoaka izay niaraka taminy fony Izy niantso an'i Lazara hiala tao am-pasana sy nanangana azy ho velona avy any amin'ny maty.
43N	12	18	0,00000	Izany koa no nitsenan'ny vahoaka azy: efa ren'izy ireo manko ny nanaovan'i Jesoa izany famantarana izany.
43N	12	19	0,00000	Tamin'izay ny Farisianina dia nifampilaza hoe: Hitanareo fa tsy mahefa na inona na inona ianareo! Jereo fa lasa manaraka Azy avokoa izao tontolo izao.
43N	12	20	0,00000	Nisy Grika vitsivitsy anisan'izay niakatra tao Jerosalema hivavaka mandritra ny fankalazana.
43N	12	21	0,00000	Nohatonin'ireo i Filipo, izay avy any Betsaida tananan'i Galilea, ka nanaovany fangatahana hoe: Mba te hahita an'i Jesoa izahay, tompoko!
43N	12	22	0,00000	Dia lasa i Filipo nilaza tamin'i Andrea; ary i Andrea sy i Filipo no lasa nilaza tamin'i Jesoa.
43N	12	23	0,00000	Dia hoy i Jesoa tamin'izy roa lahy: Tonga ny fotoanandro hanomezam-boninahitra ny Zanak'olona.
43N	12	24	0,00000	Lazaiko marina dia marina aminareo fa raha tsy maty ny voam-bary latsaka ao amin'ny tany, dia mitoetra irery; raha maty kosa izy, dia mahavokatra be.
43N	12	25	0,00000	Izay mandala ny ainy no hahavery azy; fa izay tsy mandala ny ainy eto amin'izao tontolo izao no hitahiry azy ho aina maharitra mandrakizay.
43N	12	26	0,00000	Raha misy olona manompo Ahy, dia aoka izy hanaraka Ahy; ary izay itoerako, dia ao koa no hitoeran'ny mpanompoko. Raha misy olona manompo Ahy, dia homen'ny Raiko voninahitra izy.
43N	12	27	0,00000	Ankehitriny, mangorohoro ny fanahiko, ka inona re no holazaiko? Hoe: Ray o, vonjeo Aho ho afaka amin'izao ora fijaliana izao? Kanefa ny handalo amin'izao ora fijaliana izao indrindra no nahatongavako.
43N	12	28	0,00000	Ray o, omeo voninahitra ny anaranao! Tamin'izay dia nisy feo avy tany an-danitra nanao hoe: Efa nomeko voninahitra ny anarako ary mbola homeko voninahitra indray.
43N	12	29	0,00000	Ny vahoaka izay teo ka nahare, dia nanao hoe: Kotro-baratra izany! Fa hoy ny sasany: Anjely no niteny taminy!
43N	12	30	0,00000	I Jesoa kosa nilaza hoe: Tsy ho Ahy no nahatongavan'izany feo izany fa ho anareo.
43N	12	31	0,00000	Ankehitriny no hanamelohana an'izao tontolo izao; ankehitriny no handroahana ny filohan'izao tontolo izao.
43N	12	32	0,00000	Ary Izaho, rehefa voasandratra avy eo amin'ny tany, dia hitaona ny olona rehetra hanatona Ahy.
43N	12	33	0,00000	Ny nolazain'i Jesoa tamin'izany dia ny karazam-pahafatesana efa hihatra aminy.
43N	12	34	0,00000	Ka hoy ny vahoaka namaly Azy: Efa renay tamin'ny bokin'ny lalana fa maharitra mandrakizay ny Mesia; ka ahoana no ilazanao hoe: tsy maintsy hasandratra ny Zanak'olona? Iza moa izany Zanak'olona izany?
43N	12	35	0,00000	Dia hoy i Jesoa taminy: Kely foana sisa hitoeran'ny fahazavana eo aminareo. Mandehana dieny mbola anananareo ny fahazavana, mba tsy ho tratry ny haizina ianareo; fa izay mandeha amin'ny haizina dia tsy mahalala izay alehany.
43N	12	36	0,00000	Minoa ny fahazavana dieny mbola anananareo ny fahazavana, mba ho tonga olona miaina araka ny fahazavana ianareo. Nony voalazan'i Jesoa izany, dia lasa Izy niery ny vahoaka jiosy.
43N	12	37	0,00000	Na dia betsaka aza ny famantarana nataony teo anatrehan-dry zareo, dia tsy ninoan'ireo Izy;
43N	12	38	0,00000	hany ka tanteraka ny tenin'i Isaia mpaminany hoe: Tompo o, iza no nino ny hafatra nambaranay? Ary iza no nampisehoana ny herin'ny Tompo?
43N	12	39	0,00000	Ny tsy nahazoan'izy ireo nino, dia satria hoy indray i Isaia:
43N	12	40	0,00000	Andriamanitra efa nanajamba ny mason'ireo sy nanamafy ny fony; hany ka ny masony tsy hahita, ny fony tsy hahafantatra, ary tsy hiverina amiko ireo mba hositraniko, hoy Andriamanitra.
43N	12	41	0,00000	I Isaia no nilaza izany, dia satria nahita mialoha ny voninahitra hananan'i Jesoa izy sy niteny momba Azy.
43N	12	42	0,00000	Kanefa i Jesoa dia ninoan'olona maro ihany na tamin'ireo manampahefana jiosy aza; saingy noho ny Farisianina dia tsy nanaiky ho mpiandany amin'i Jesoa izy ireo, fandrao voaroaka hiala amin'ny sinagoga:
43N	12	43	0,00000	satria tiany kokoa ny voninahitra avy amin'ny olombelona noho ny voninahitra avy amin'Andriamanitra.
43N	12	44	0,00000	I Jesoa kosa niantso mafy hoe: Izay mino Ahy, dia tsy Izaho ihany no inoany fa Ilay naniraka Ahy;
43N	12	45	0,00000	ary izay mahita Ahy, dia mahita Ilay naniraka Ahy.
43N	12	46	0,00000	Izaho, ilay fahazavana, dia tonga amin'izao tontolo izao, mba tsy hitoetra ao anatin'ny haizina izay rehetra mino Ahy.
43N	12	47	0,00000	Raha misy mandre ny teniko ka tsy mitandrina ireny, dia tsy manameloka azy Aho; satria tsy hanameloka an'izao tontolo izao no nahatongavako, fa hamonjy an'izao tontolo izao.
43N	12	48	0,00000	Izay manamavo Ahy ka tsy mandray ny teniko, dia manana izay manameloka azy: ny teny izay nambarako ihany no hanameloka azy amin'ny andro farany;
43N	12	49	0,00000	satria tsy avy amin'ny tenako no nanaovako fanambarana, fa ny Ray Izay naniraka Ahy no nandidy izay holazaiko sy hambarako.
43N	12	50	0,00000	Fantatro fa ny didin'ny Ray no mitondra fiaina-maharitra mandrakizay. Koa ireo zavatra nambarako dia nambarako araka ny voalazan'ny Ray tamiko. >
43N	13	1	0,00000	Andro mialoha ny fankalazana ny Paska tamin'izay. Fantatr'i Jesoa fa tonga ny fotoanandro hialany amin'izao tontolo izao ho any amin'ny Ray. Efa notiavin'i Jesoa ireo Azy teo amin'izao tontolo izao ary dia notiaviny hatramin'ny farany.
43N	13	2	0,00000	Teo am-pisakafoana hariva tamin'izay i Jesoa mbamin'ny mpianany; ary efa nomen'ny devoly hevitra i Jodasy, zanakalahin'i Simona Iskariota, mba hanolotra an'i Jesoa.
43N	13	3	0,00000	Fantatr'i Jesoa rahateo fa efa napetraky ny Ray eo an-tanany avokoa ny zavatra rehetra, sady fantany fa Andriamanitra no niaviany ary Andriamanitra no hiverenany.
43N	13	4	0,00000	Koa nitsangana niala teo am-pihinanana Izy, dia nametraka ny lambany, ary naka lamba famaohana ka nisikinany.
43N	13	5	0,00000	Avy eo Izy dia nampidina rano tamina koveta, ary nanomboka nanasa ny tongotr'ireo mpianany sy namaoka izany tamin'ny lamba nisikinany.
43N	13	6	0,00000	Dia tonga teo amin'i Simona Petera Izy; fa hoy i Petera taminy: Ianao ve, ry Tompo, hanasa ny tongotro?
43N	13	7	0,00000	Dia novalian'i Jesoa hoe: Izay ataoko dia tsy azonao ankehitriny, fa ho azonao any aoriana.
43N	13	8	0,00000	Fa hoy i Petera taminy: Sanatria, tsy hanasa ny tongotro na oviana na oviana Ianao! I Jesoa kosa namaly azy hoe: Raha tsy hosasako ianao, dia tsy hanana anjara amiko.
43N	13	9	0,00000	Dia hoy i Simona Petera taminy: Raha izany, ry Tompo, dia tsy ny tongotro fotsiny fa ny tanako sy ny lohako ihany koa.
43N	13	10	0,00000	Fa novalian'i Jesoa hoe: Izay efa nandro tsy mila hosasana afa-tsy ny tongony ihany, fa efa madio ny tenany manontolo. Ianareo koa dia madio, nefa tsy ianareo rehetra.
43N	13	11	0,00000	(Fantatr'i Jesoa manko ilay efa hanolotra Azy; ka izany no nilazany hoe: Tsy ianareo rehetra no madio. )
43N	13	12	0,00000	Rehefa voasasan'i Jesoa ny tongotr'ireo mpianany, dia nandray ny lambany Izy ary nipetraka indray; ka hoy Izy tamin'ny mpianany: Azonareo ve izay nataoko taminareo?
43N	13	13	0,00000	Ianareo manao Ahy hoe Mpampianatra sy Tompo, ary marina ny filazanareo fa izany tokoa Aho.
43N	13	14	0,00000	Koa raha Izaho Tompo sy Mpampianatra aza no manasa ny tongotrareo, ianareo samy ianareo koa dia mba tokony hifanasa tongotra.
43N	13	15	0,00000	Eny, nomeko fianarana ianareo mba hanaovanareo toy ny nataoko taminareo.
43N	13	16	0,00000	Lazaiko marina dia marina aminareo fa ny mpanompo tsy lehibe noho ny tompony ary ny iraka tsy lehibe noho ilay naniraka azy.
43N	13	17	0,00000	Raha azonareo izany, dia sambatra ianareo raha manao izany.
43N	13	18	0,00000	Tsy ho anareo rehetra no itenenako, satria fantatro izay nofidiko; kanefa aoka ho tanteraka ny tenin'ny Soratra Masina hoe: Ilay miara-mihina-mofo amiko no nanainga ny ombalahin-tongony hamely Ahy.
43N	13	19	0,00000	Dieny izao Aho no milaza aminareo alohan'ny hahatongavan'izany, mba hinoanareo rehefa tonga izany fa Izaho no Ilay hatrizay ka ho mandrakizay.
43N	13	20	0,00000	Lazaiko marina dia marina aminareo fa izay mandray ny hirahiko dia mandray Ahy, ary izay mandray Ahy dia mandray Ilay naniraka Ahy.
43N	13	21	0,00000	Avy nilaza izany i Jesoa, dia nitebiteby ny fanahiny; ary nanambara Izy nanao hoe: Lazaiko marina dia marina aminareo fa ny anankiray aminareo no hanolotra Ahy!
43N	13	22	0,00000	Dia nifampijerijery ny mpianatra fa very hevitra ny amin'izay iray nolazainy.
43N	13	23	0,00000	Ary nipetraka nihinana teo anilan'i Jesoa ny anankiray tamin'ireo mpianatra, dia ilay tian'i Jesoa;
43N	13	24	0,00000	ka nohatsihin'i Petera io mpianatra io mba hamototra amin'i Jesoa hoe: Iza izay lazainao izay?
43N	13	25	0,00000	Dia nirona teo amin'ny tratran'i Jesoa ilay mpianatra ka nanontany Azy hoe: Iza moa izany, ry Tompo?
43N	13	26	0,00000	Dia novalian'i Jesoa hoe: Ilay homeko ny sombi-mofo izay hatsoboko anaty ro! Tamin'izay dia noraisin'i Jesoa ilay sombi-mofo natsobony tanaty ro, ka nomeny an'i Jodasy.
43N	13	27	0,00000	Vao nomena ilay sombi-mofo i Jodasy, dia nidiran'i Satana; ka hoy i Jesoa taminy: Ataovy faingana izay tianao hatao!
43N	13	28	0,00000	Tamin'ireo nipetraka nihinana dia tsy nisy nahalala izay anton'ny nilazan'i Jesoa izany tamin'i Jodasy.
43N	13	29	0,00000	Fa noho i Jodasy nitana ny kitapom-bola, dia nataon'ny sasany fa izao no voalazan'i Jesoa taminy: vidio ny zavatra ilaintsika amin'ny fankalazana ny Paska, na mba omeo zavatra ny mahantra.
43N	13	30	0,00000	Vao nandray ilay sombi-mofo i Jodasy, dia nivoaka ny trano niaraka tamin'izay; ary efa alina ny andro.
43N	13	31	0,00000	Nony efa nivoaka ny trano i Jodasy, dia hoy i Jesoa: Ankehitriny dia efa omem-boninahitra ny Zanak'olona, ary Andriamanitra no omem-boninahitra eo aminy.
43N	13	32	0,00000	Raha Andriamanitra no omem-boninahitra eo amin'ny Zanak'olona, dia Andriamanitra koa no hanome voninahitra Azy eo amin'ny tenany ary hanome voninahitra azy raha afaka kelikely.
43N	13	33	0,00000	Vetivety foana sisa hitoerako eto aminareo, rey anaka; hitady Ahy ianareo ary toy ny voalazako tamin'ny Jiosy hoe: Izay alehako tsy azonareo aleha, no lazaiko aminareo koa ankehitriny.
43N	13	34	0,00000	Didy vaovao no omeko anareo, dia ny mba hifankatiavanareo; aoka ho tahaka ny nitiavako anareo no mba hifankatiavanareo koa.
43N	13	35	0,00000	Ny hahafantaran'ny olona rehetra fa mpianatro ianareo, dia raha mifankatia ianareo.
43N	13	36	0,00000	Hoy i Simona Petera tamin'i Jesoa: Ho aiza Ianao, ry Tompo? Dia novalian'i Jesoa hoe: Izay alehako, dia tsy azonao anarahana Ahy ankehitriny, fa any aoriana vao hanaraka Ahy ianao!
43N	13	37	0,00000	Ka hoy i Petera taminy: Ahoana, ry Tompo, no tsy ahazoako manaraka Anao ankehitriny? Na ny aiko aza dia hafoiko ho Anao.
43N	13	38	0,00000	I Jesoa kosa namaly hoe: Ny ainao hoe hafoinao ho Ahy? Lazaiko marina dia marina aminao fa alohan'ny maneno akoho, dia handa Ahy intelo ianao. >
43N	14	1	0,00000	Ary hoy i Jesoa tamin'ny mpianany: Aoka tsy hangorohoro ny fonareo: minoa an'Andriamanitra ianareo, ary mino Ahy koa.
43N	14	2	0,00000	Misy fonenana maro ao an-tranon'ny Raiko; raha tsy izany, dia ho nilaza taminareo ve Aho fa handeha hamboatra toerana ho anareo?
43N	14	3	0,00000	Ary rehefa lasa Aho ka voavoatra ny toerana ho anareo, dia hiverina Aho haka anareo ho eo anilako; ka izay misy Ahy no hisy anareo koa.
43N	14	4	0,00000	Ary fantatrareo ny lalana ho any amin'izay alehako.
43N	14	5	0,00000	Dia hoy i Toma taminy: Tsy fantatray izay alehanao, ry Tompo! Ka ahoana no hahafantaranay ny lalana?
43N	14	6	0,00000	Fa novalian'i Jesoa hoe: Izaho no lalana sy fahamarinana ary aina; tsy misy olona mankany amin'ny Ray raha tsy amin'ny alalako.
43N	14	7	0,00000	Raha mahafantatra Ahy ianareo, dia hahafantatra ny Raiko ihany koa; dieny izao no ahafantaranareo Azy sady efa nahitanareo Azy.
43N	14	8	0,00000	I Filipo kosa nanao taminy hoe: Asehoy anay ny Ray, ry Tompo, dia ampy ho anay izay.
43N	14	9	0,00000	Fa hoy i Jesoa taminy: Izay ela izay no niarahako taminareo ka tsy fantatrao ve Aho, ry Filipo? Izay nahita Ahy, dia nahita ny Ray; koa ahoana no anaovanao hoe: Asehoy anay ny Ray?
43N	14	10	0,00000	Tsy mino ve ianao fa Izaho dia ao anatin'ny Ray, ary ny Ray ato anatiko? Ny teny izay lazaiko aminareo, dia tsy ambarako avy amin'ny tenako: fa ny Ray Izay mitoetra ao anatiko no manao ny asany.
43N	14	11	0,00000	Minoa Ahy fa Izaho dia ao anatin'ny Ray ary ny Ray ato anatiko; raha tsy mino ny teniko ianareo, dia minoa ahay noho ireny asa ireny.
43N	14	12	0,00000	Lazaiko marina dia marina aminareo fa izay mino Ahy dia hanao ny asa ataoko ihany koa; ary hanao asa lehibe noho izany aza izy, satria mankany amin'ny Ray Aho.
43N	14	13	0,00000	Ary na inona na inona angatahinareo noho ny anarako, dia hataoko izany, mba hahazoan'ny Ray voninahitra eo amin'ny Zanaka.
43N	14	14	0,00000	Raha noho ny anarako no angatahanareo zavatra amiko, dia hataoko izany.
43N	14	15	0,00000	Raha tia Ahy ianareo, dia hitandrina ireo didiko.
43N	14	16	0,00000	Izaho koa hangataka amin'ny Ray, ary Izy no hanome anareo Mpampionona hafa mba homba anareo mandrakizay.
43N	14	17	0,00000	Izany Mpampionona hafa izany dia ny Fanahy fahamarinana, Izay tsy azon'izao tontolo izao raisina, satria tsy hitany sady tsy fantany; fa ianareo no mahafantatra Azy, satria mitoetra eo anilanareo Izy sady ho ao anatinareo.
43N	14	18	0,00000	Tsy hamela anareo ho kamboty Aho, fa hiverina aty aminareo.
43N	14	19	0,00000	Raha afaka kelikely, dia tsy hahita Ahy intsony izao tontolo izao; fa ianareo no hahita Ahy satria velona Aho ary ho velona koa ianareo.
43N	14	20	0,00000	Amin'izany andro izany, dia ho fantatrareo fa Izaho dia ao anatin'ny Ray, ianareo ato anatiko ary Izaho ao anatinareo.
43N	14	21	0,00000	Izay manana ireo didiko sy mitandrina azy no tia Ahy; ary izay tia Ahy dia hotiavin'ny Raiko, ary Izaho koa ho tia azy ka hiseho aminy.
43N	14	22	0,00000	Fa i Jodasy, (tsy ilay Iskariota), nanao tamin'i Jesoa hoe: Nahoana, ry Tompo, no aminay ihany no hisehoanao, fa tsy amin'izao tontolo izao koa?
43N	14	23	0,00000	Dia novaliany hoe: Raha misy olona tia Ahy, dia hitandrina ny teniko izy; ho tia azy ny Raiko, ary Izaho sy ny Raiko dia hankao aminy ka honina ao.
43N	14	24	0,00000	Izay tsy tia Ahy, dia tsy mitandrina ireo teniko; ary ny teny izay renareo dia tsy avy amiko fa avy amin'ny Ray Izay naniraka Ahy.
43N	14	25	0,00000	Voalazako taminareo izany, raha mbola mitoetra eto aminareo Aho.
43N	14	26	0,00000	Fa ilay Mpananatra, dia ny Fanahy Masina Izay hirahin'ny Ray noho ny anarako, no hampianatra anareo ny zavatra rehetra sy hampahatsiaro anareo ny zavatra rehetra nolazaiko taminareo.
43N	14	27	0,00000	Fiadanana no avelako ho anareo, ny fiadanako no omeko anareo; tsy mba fiadanana tahaka ny fanomezan'izao tontolo izao no omeko anareo. Aoka izay ny horohoro na ny tahotra ao am-ponareo.
43N	14	28	0,00000	Efa renareo fa izao no voalazako taminareo: Handeha Aho, nefa mbola hiverina ho aty aminareo. Raha tia Ahy ianareo, dia ho faly amin'izao andehanako ho any amin'ny Ray izao, satria lehibe noho Izaho ny Ray.
43N	14	29	0,00000	Niteny taminareo sahady Aho, dieny tsy mbola tonga izany, mba hinoanareo rehefa tonga izany.
43N	14	30	0,00000	Tsy hilaza zavatra maro aminareo intsony Aho, satria tonga ilay filohan'izao tontolo izao: tsy manam-pahefana amiko velively izy,
43N	14	31	0,00000	saingy tonga izy mba hahafantaran'izao tontolo izao fa tiako ny Ray, ary araka izay nandidian'ny Ray Ahy no ataoko. Mitsangana, ndeha isika hiala eto! >
43N	15	1	0,00000	Izaho no tena voaloboka; ary ny Raiko no mpamboly.
43N	15	2	0,00000	Ny sampana rehetra izay tafaray amiko nefa tsy mamokatra dia esorin'ny Raiko; ary ny sampana rehetra izay mamokatra kosa, dioviny mba hamokatra bebe kokoa.
43N	15	3	0,00000	Madio izao ianareo noho ny teny izay nolazaiko taminareo.
43N	15	4	0,00000	Aoka hiray amiko hatrany ianareo toy ny iraisako aminareo. Ny sampana tsy afa-mamokatra ho azy raha tsy miray amin'ny voaloboka hatrany; dia toy izany koa ianareo: tsy afa-mamokatra, raha tsy miray amiko hatrany.
43N	15	5	0,00000	Izaho no voaloboka; ianareo no sampana. Izay miray amiko hatrany, toy ny iraisako aminy, no mamokatra be; satria raha misaraka amiko ianareo, dia tsy afa-manao na inona na inona.
43N	15	6	0,00000	Raha misy olona tsy miray amiko hatrany, dia ariana any ivelany tahaka ny sampana izy, ka mihamaina; ary angonina ireo sampana maina ka atsipy ao anaty afo, dia may.
43N	15	7	0,00000	Raha miray amiko hatrany ianareo ka mitoetra ao anatinareo ny teniko, dia angataho izay zavatra tianareo na inona na inona, fa ho tonga aminareo izany.
43N	15	8	0,00000	Ny ahazoan'ny Raiko voninahitra, dia ianareo mamokatra be sady tonga mpianatro.
43N	15	9	0,00000	Tahaka ny nitiavan'ny Ray Ahy no nitiavako anareo koa; mitoera ao amin'izany fitiavako anareo izany.
43N	15	10	0,00000	Raha mitandrina ireo didiko ianareo, dia hitoetra ao amin'izany fitiavako anareo izany, tahaka ny nitandremako ireo didin'ny Raiko sy itoerako ao amin'ny fitiavana Ahy.
43N	15	11	0,00000	Izany no voalazako taminareo, dia mba ho ao aminareo ny hafaliako ary mba ho feno ny hafalianareo.
43N	15	12	0,00000	Izao no didiko: mifankatiava ianareo tahaka ny nitiavako anareo.
43N	15	13	0,00000	Tsy misy manam-pitiavana lehibe kokoa noho ny mahafoy ny ainy hamonjy ny sakaizany.
43N	15	14	0,00000	Ianareo no sakaizako, raha manatanteraka izay andidiako anareo:
43N	15	15	0,00000	tsy hataoko hoe mpanompo intsony ianareo, satria ny mpanompo tsy mahalala izay ataon'ny tompony; fa efa ataoko hoe sakaiza ianareo, satria izay rehetra reko tamin'ny Raiko no nampahafantariko anareo.
43N	15	16	0,00000	Tsy ianareo no nifidy Ahy, fa Izaho no nifidy anareo sady nanendry anareo mba handehananareo sy hahavokaranareo ary haharetan'ny vokatrareo; hany ka na inona na inona angatahinareo amin'ny Ray noho ny anarako, dia homeny anareo.
43N	15	17	0,00000	Koa izao no andidiako anareo: mifankatiava ianareo.
43N	15	18	0,00000	Raha ankahalain'izao tontolo izao ianareo, dia fantaro fa Izaho no efa nankahalainy talohanareo.
43N	15	19	0,00000	Raha naman'izao tontolo izao ianareo, dia hotiavin'izao tontolo izao satria azy. Saingy Izaho efa nifidy anareo hiavaka amin'izao tontolo izao, dia ankahalain'izao tontolo izao ianareo.
43N	15	20	0,00000	Tsarovy ny teny izay nolazaiko taminareo hoe: Ny mpanompo tsy lehibe noho ny tompony. Raha nanenjika Ahy ry zareo, dia hanenjika anareo koa; raha nitandrina ny teniko izy ireo, dia hitandrina ny teninareo koa.
43N	15	21	0,00000	Fa izany rehetra izany dia hataony aminareo noho ny amiko, satria tsy fantany Ilay naniraka Ahy.
43N	15	22	0,00000	Raha toa tsy tonga Aho ka tsy niteny taminy, dia tsy ho nanam-pahotana ry zareo; ankehitriny kosa dia tsy manana fialan-tsiny izy ireo amin'ny fahotany.
43N	15	23	0,00000	Izay mankahala Ahy dia mankahala ny Raiko ihany koa.
43N	15	24	0,00000	Raha toa ireo asa izay tsy nataon'olona na iza na iza no tsy nataoko taminy, dia tsy ho nanam-pahotana izy ireo; ankehitriny kosa, efa nahita ny asa nataoko ireo sady efa nankahala Ahy sy ny Raiko.
43N	15	25	0,00000	Tonga izany mba hahatanteraka ny teny voalazan'ny Soratra Masina hoe: Nankahalainy tsy amin'antony Aho.
43N	15	26	0,00000	Ho tonga ilay Mpampahery anareo, dia ilay Fanahy fahamarinana Izay mivoaka avy any amin'ny Ray: Izy no hirahiko ho ety aminareo avy any amin'ny Ray, ary Izy no ho vavolombelona hanambara Ahy.
43N	15	27	0,00000	Ary ianareo koa dia vavolombelona hanambara Ahy, satria miaraka amiko hatramin'ny voalohany ianareo! >
43N	16	1	0,00000	Ireo zavatra ireo no voalazako taminareo, dia mba tsy hahavery finoana anareo.
43N	16	2	0,00000	Handroaka anareo hiala amin'ny sinagoga ry zareo; eny, ho avy ny andro hiheveran'izay rehetra mamono anareo ho manatitra mari-panajana amin'Andriamanitra.
43N	16	3	0,00000	Ary izany no hataony, dia satria tsy nisy fantany na ny Ray na Izaho.
43N	16	4	0,00000	Eny, ireo zavatra ireo no voalazako taminareo, dia mba hahatsiarovanareo, rehefa tonga ilay andro hanaovan-dry zareo izany, fa niteny taminareo Aho. Ireo zavatra ireo dia tsy noteneniko taminareo hatramin'ny voalohany, satria mbola niaraka taminareo Aho;
43N	16	5	0,00000	ankehitriny kosa, mankany amin'Ilay naniraka Ahy Aho, ary tsy misy intsony aminareo manontany Ahy hoe: Hankaiza Ianao?
43N	16	6	0,00000	Saingy noho Izaho nilaza izany taminareo, dia vonton'alahelo ny fonareo!
43N	16	7	0,00000	Kanefa ny marina no lazaiko aminareo: mahasoa anareo ny fialako; fa raha tsy miala Aho, dia tsy ho avy aty aminareo ilay Mpanolotsaina anareo; fa raha mandeha Aho, dia haniraka Azy ho aty aminareo.
43N	16	8	0,00000	Ary rehefa tonga ilay Mpanolotsaina anareo, dia ny fahotan'izao tontolo izao, sy ny fahamarinako, ary ny fanamelohan'Andriamanitra no hampiaikeny an'izao tontolo izao:
43N	16	9	0,00000	ny fahotan'izao tontolo izao, satria tsy mino Ahy izao tontolo izao;
43N	16	10	0,00000	ny fahamarinako, satria mankany amin'ny Ray Aho ka tsy ho hitanareo intsony;
43N	16	11	0,00000	ary ny fanamelohan'Andriamanitra, satria voaheloka rahateo ilay filohan'izao tontolo izao.
43N	16	12	0,00000	Mbola manan-javatra betsaka holazaina aminareo Aho, nefa tsy zakanareo ankehitriny.
43N	16	13	0,00000	Fa rehefa tonga ny Fanahy fahamarinana, dia Izy no hitari-dalana anareo ho amin'ny marina rehetra: satria tsy hiteny avy amin'ny tenany Izy, fa izay rehetra ho reny no holazainy; ary ny zavatra ho avy aza dia hambarany aminareo.
43N	16	14	0,00000	Ny Fanahy fahamarinana no hanome voninahitra Ahy, satria handray avy amin'izay ananako Izy ary hanambara izany aminareo.
43N	16	15	0,00000	Izay rehetra ananan'ny Raiko dia Ahy avokoa, ka izany no nilazako hoe: Handray avy amin'izay ananako ny Fanahy fahamarinana, ary hanambara izany aminareo.
43N	16	16	0,00000	Rehefa afaka kelikely, dia tsy hahita Ahy intsony ianareo; ary rehefa afaka kelikely indray, dia hahita Ahy ianareo.
43N	16	17	0,00000	Tamin'izay ny sasany tamin'ny mpianatr'i Jesoa dia nifampiresaka hoe: Inona izany lazainy amintsika hoe: Rehefa afaka kelikely, dia tsy hahita Ahy intsony ianareo; ary rehefa afaka kelikely indray, dia hahita Ahy ianareo, sy ny hoe: Mankany amin'ny Ray?
43N	16	18	0,00000	Inona ary izany lazainy hoe: Rehefa afaka kelikely? Tsy azontsika izay lazainy.
43N	16	19	0,00000	Fantatr'i Jesoa fa te hanontany Azy ny mpianany, ka hoy Izy taminy: Mifanontany ve ianareo ny amin'ny teniko hoe: Rehefa afaka kelikely, dia tsy hahita Ahy intsony ianareo; ary rehefa afaka kelikely indray, dia hahita Ahy ianareo?
43N	16	20	0,00000	Lazaiko marina dia marina aminareo fa hitomany sy hisaona ianareo, ary izao tontolo izao kosa hifaly, halahelo ianareo, fa hody hafaliana ny alahelonareo.
43N	16	21	0,00000	Ory ny vehivavy, rehefa hiteraka, satria tonga ny fotoam-panaintainany; saingy rehefa velon-jaza izy, dia tsy tsaroany intsony izay fahoriany, noho izy faly fa hoe misy olona teraka eo amin'izao tontolo izao.
43N	16	22	0,00000	Ianareo koa dia manana alahelo ankehitriny; fa hahita anareo indray Aho ka ho faly ny fonareo, ary tsy hisy olona hanaisotra ny hafalianareo.
43N	16	23	0,00000	Amin'izany andro izany, dia tsy hanontany Ahy na inona na inona intsony ianareo. Lazaiko marina dia marina aminareo fa na inona na inona hangatahinareo amin'ny Ray dia homeny anareo noho ny anarako izany.
43N	16	24	0,00000	Mandraka ankehitriny dia tsy mbola nangataka na inona na inona noho ny anarako ianareo; mangataha, dia hahazo ianareo, mba ho feno ny hafalianareo.
43N	16	25	0,00000	Fanoharana no nilazako izany taminareo; fa ho avy ny vaninandro izay tsy hanaovako fanoharana aminareo intsony fa hambarako tsotra aminareo ny momba ny Ray.
43N	16	26	0,00000	Amin'izany andro izany dia hangataka noho ny anarako ianareo; ary Izaho tsy milaza hoe hangataka ho anareo amin'ny Ray,
43N	16	27	0,00000	satria fatra-pitia anareo Izy. Eny, fatra-pitia anareo ny Ray, satria ianareo efa tia Ahy ary efa nino fa nivoaka avy any amin'ny Ray Aho.
43N	16	28	0,00000	Nivoaka avy any amin'ny Ray Aho no tonga eto amin'izao tontolo izao; ary hiala eto amin'izao tontolo izao indray Aho, ka hankany amin'ny Ray.
43N	16	29	0,00000	Dia hoy ny mpianatr'i Jesoa taminy: Indro milaza tsotra Ianao ankehitriny, fa tsy manana fanoharana akory.
43N	16	30	0,00000	Fantatray izao fa mahalala ny zavatra rehetra Ianao, ka tsy mila hanontanian'olona: izany no inoanay fa nivoaka avy any amin'Andriamanitra Ianao!
43N	16	31	0,00000	I Jesoa kosa namaly azy hoe: Mino ve ianareo ankehitriny?
43N	16	32	0,00000	Indro avy ary efa tonga sahady aza ny andro izay hielezanareo samy ho any amin'ny misy anareo avy, ary handaozanareo Ahy ho irery; kanefa tsy irery Aho, fa miaraka amiko ny Ray.
43N	16	33	0,00000	Izany no voalazako taminareo, dia mba hanananareo fiadanana amin'ny firaisana amiko. Eto amin'izao tontolo izao no ahitanareo fahoriana; nefa mahereza, fa Izaho efa naharesy izao tontolo izao! >
43N	17	1	0,00000	Avy nilaza izany i Jesoa, dia nanandratra ny masony any an-danitra ka nanao hoe: Ray o, tonga ny fotoanandro. Omeo voninahitra ny Zanakao mba hanomezan'ny Zanaka voninahitra Anao.
43N	17	2	0,00000	Araka ny nanomezanao Azy fahefana amin'ny olombelona rehetra, dia omeo voninahitra ny Zanakao mba hanomezany aina maharitra mandrakizay an'izay rehetra nomenao Azy.
43N	17	3	0,00000	Ary izao no aina maharitra mandrakizay: dia ny mahalala Anao hany Andriamanitra tokana sady marina sy ny mahalala an'i Jesoa Kristy Ilay nirahinao.
43N	17	4	0,00000	Efa nanome voninahitra Anao Aho tety ambonin'ny tany; vitako ny asa nomenao hataoko.
43N	17	5	0,00000	Ray o, omeo voninahitra eo anilanao kosa Aho ankehitriny; eny, omeo Ahy ilay voninahitra niarahako nanana taminao, fony tsy mbola ary izao tontolo izao.
43N	17	6	0,00000	Ny anaranao dia nampahafantariko ireo olona navahanao tamin'izao tontolo izao sy nomenao Ahy; Anao ireo ka nomenao Ahy, ary ny teninao efa notandremany.
43N	17	7	0,00000	Fantany ankehitriny fa avy taminao ny zavatra rehetra nomenao Ahy,
43N	17	8	0,00000	satria ny teny izay nomenao Ahy dia efa nomeko azy ireo ary noraisiny; ka fantany marina fa nivoaka avy any aminao Aho, ary ninoany fa Ianao no naniraka Ahy.
43N	17	9	0,00000	Ho azy ireo no ivavahako; tsy ho an'izao tontolo izao no ivavahako, fa ho an'ireo nomenao Ahy: satria Anao ireo,
43N	17	10	0,00000	fa izay rehetra Ahy dia Anao ary izay rehetra Anao dia Ahy, sady efa nahazo voninahitra teo aminy Aho.
43N	17	11	0,00000	Tsy ho eto amin'izao tontolo izao intsony Aho; ireo no ho eto amin'izao tontolo izao, fa Izaho kosa mankany aminao. Ray o, masina Ianao, ka ilay anaranao efa nomenao Ahy hampahafantariko no itahirizo azy ireo, mba ho iray izy tahaka ny maha iray antsika.
43N	17	12	0,00000	Fony mbola teo aminy Aho, dia ny anaranao efa nomenao Ahy hampahafantariko no nitahirizako azy; ary narovako ireo, ka tsy nisy very na dia iray aza, afa-tsy ilay nirona amin'ny fahaverezana, mba hahatanteraka ny Soratra Masina.
43N	17	13	0,00000	Ankehitriny mankany aminao Aho; ka izany teny izany no lazaiko dieny mbola eto amin'izao tontolo izao Aho, mba hananan'ireo ny hafaliako tanteraka ao aminy.
43N	17	14	0,00000	Efa nomeko ny teninao ireo, ka ankahalain'izao tontolo izao: satria tsy naman'izao tontolo izao ireo, tahaka ny tsy maha naman'izao tontolo izao Ahy.
43N	17	15	0,00000	Tsy ny hanesoranao azy amin'izao tontolo izao no ivavahako, fa ny hiarovanao azy amin'ilay Ratsy.
43N	17	16	0,00000	Tsy naman'izao tontolo izao ireo, tahaka ny tsy maha naman'izao tontolo izao Ahy.
43N	17	17	0,00000	Atokany ho Anao araka ny hafatra marim-pototra ireo: ny teninao no hafatra marim-pototra.
43N	17	18	0,00000	Tahaka ny nanirahanao Ahy ho eo amin'izao tontolo izao no nanirahako azy ho eo amin'izao tontolo izao koa.
43N	17	19	0,00000	Ho azy ireo no anokanako tena aminao, mba ho voatokana ho Anao araka ny hafatra marim-pototra koa ireo.
43N	17	20	0,00000	Tsy ho an'ireto ihany no ivavahako, fa ho an'izay mino Ahy koa noho ny teniny.
43N	17	21	0,00000	Mivavaka Aho mba ho iray izy rehetra: Ray o, enga anie ho ao anatintsika izy rehetra tahaka Anao ato anatiko ary Izaho ao anatinao, mba hinoan'izao tontolo izao fa Ianao no naniraka Ahy.
43N	17	22	0,00000	Efa nomeko azy ireo ny voninahitra nomenao Ahy mba ho iray izy tahaka ny maha iray antsika:
43N	17	23	0,00000	Izaho ao anatiny, Ianao ato anatiko, hany ka ho iray tanteraka izy, dia ho fantatr'izao tontolo izao fa Ianao no naniraka Ahy sady Ianao efa tia azy ireo tahaka ny nitiavanao Ahy.
43N	17	24	0,00000	Ray o, tiako hiaraka amiko any amin'izay misy Ahy ireo nomenao Ahy mba hahita ny voninahitra nomenao Ahy noho Ianao efa tia Ahy talohan'ny nahariana izao tontolo izao.
43N	17	25	0,00000	Ray o, mandala ny rariny Ianao, ka tsy nahalala Anao izao tontolo izao, fa Izaho no nahalala Anao, ary ireto efa nahalala fa Ianao no naniraka Ahy.
43N	17	26	0,00000	Efa nampahafantariko azy ireo ny anaranao sady mbola hampahafantariko hatrany, mba ho ao amin'ireo ny fitiavana izay nitiavanao Ahy ary mba ho ao anatiny koa Aho. >
43N	18	1	0,00000	Rehefa voalazan'i Jesoa izany, dia lasa Izy mbamin'ny mpianany nandeha nankeny andafin'ny lohasahan-driaka atao hoe Kidrona; ary nisy saha anankiray teo, izay nidiran'Izy sy ny mpianany.
43N	18	2	0,00000	Fantatr'i Jodasy, ilay efa hanolotra Azy, io toerana io satria falehan'i Jesoa mbamin'ny mpianany matetika.
43N	18	3	0,00000	Ka nony voarain'i Jodasy ny antoko miaramila iray sy ny mpiandry raharaha avy tamin'ny lohandoha-mpisorona sy ny Farisianina, dia nankeo amin'ilay toerana izy iray tarika nitondra fanilo sy fanala ary fiadiana.
43N	18	4	0,00000	Tamin'izay i Jesoa dia efa nahalala izay rehetra hanjo Azy, ka lasa nitsena azy ireo sy nanao taminy hoe: Iza no tadiavinareo?
43N	18	5	0,00000	Dia novalian'ireo hoe: I Jesoa avy any Nazareta! Ka hoy i Jesoa taminy: Izaho no Izy! Teo koa izany i Jodasy ilay manolotra Azy, niaraka tamin-dry zareo.
43N	18	6	0,00000	Vao nilazan'i Jesoa ry zareo hoe: Izaho no Izy, dia nianotra, ka lavo tamin'ny tany.
43N	18	7	0,00000	Dia nanontany azy indray i Jesoa hoe: Iza no tadiavinareo? Dia novalian'ireo hoe: I Jesoa avy any Nazareta!
43N	18	8	0,00000	Ka hoy i Jesoa: Efa nolazaiko taminareo fa Izaho no Izy; koa raha Izaho no tadiavinareo, dia avelao handeha ireto!
43N	18	9	0,00000	Izany dia mba hahatanteraka ny teny voalazan'i Jesoa hoe: Ray o, tsy navelako hisy very tamin'ireo nomenao Ahy na dia iray aza.
43N	18	10	0,00000	Ary nanan-tsabatra i Simona Petera ka nanatsoaka azy; dia namely ny mpanompon'ny mpisorombe izy ary nahafaka ny sofiny havanana (I Malko no anaran'ilay mpanompo.)
43N	18	11	0,00000	Fa hoy i Jesoa tamin'i Petera: Ampidiro amin'ny tranony ny sabatrao. Tsy hiaretako ve ny anjara fijaliana nomen'ny Ray Ahy?
43N	18	12	0,00000	Tamin'izay ny antoko miaramila sy ny komandy ary ny mpiandry raharaha nirahin'ireo manampahefana jiosy dia nisambotra an'i Jesoa ka namatotra Azy.
43N	18	13	0,00000	Tany amin'i Hana aloha no nitondrany Azy, fa i Hana no rafozan'i Kaiafa izay mpisorombe tamin'izany taona izany.
43N	18	14	0,00000	I Kaiafa kosa no ilay nanome hevitra ireo manampahefana jiosy hoe: Tsara raha maty ho an'ny vahoaka ny lehilahy anankiray.
43N	18	15	0,00000	Dia nanaraka an'i Jesoa i Simona Petera sy mpianatra anankiray hafa. Fantatry ny mpisorombe io mpianatra io, ka niara-niditra tamin'i Jesoa tao an-tokotanin'ny mpisorombe.
43N	18	16	0,00000	Fa i Petera kosa nijanona tany alatrano, teo akaikin'ny vavahady. Dia niainga ilay mpianatra izay fantatry ny mpisorombe, ka niteny tamin'ny vehivavy mpiandry vavahady, ary nampiditra an'i Petera.
43N	18	17	0,00000	Fa hoy ity mpiandry vavahady tamin'i Petera: Ianao koa ve tsy isan'ny mpianatr'iny Lehilahy iny? Dia novaliany hoe: Tsia, tsy anisany aho!
43N	18	18	0,00000	Namelona afon'arina ny mpanompo sy ny mpiandry raharaha ka nipetraka namindro teo, fa nangatsiaka ny andro; ary dia mba nijanona niara-namindro taminy koa i Petera.
43N	18	19	0,00000	Tamin'izay i Hana mpisorombe dia nanadina an'i Jesoa momba ny mpianany sy ny fampianarany,
43N	18	20	0,00000	ka novalian'i Jesoa hoe: Izaho dia niteny an-karihary tamin'izao tontolo izao; Izaho dia nampianatra mandrakariva tao amin'ny sinagoga sy teo an-kianjan'ny tempoly izay ivorian'ny Jiosy rehetra fa tsy niteny na inona na inona an-takona.
43N	18	21	0,00000	Ka ahoana no anontanianao Ahy? Ireo nihaino Ahy anontaniana izay noteneniko taminy, fa ireo no mahalala izay nolazaiko.
43N	18	22	0,00000	Rehefa nilaza izany i Jesoa, dia nisy anankiray tamin'ny mpiandry raharaha teo namely tahamaina Azy sady nanao hoe: Izany ve no famalinao ny mpisorombe?
43N	18	23	0,00000	Fa hoy i Jesoa namaly azy: Raha ratsy ny teniko, lazao ny maha ratsy azy; fa raha tsara ihany kosa, nahoana no dia mamely Ahy ianao?
43N	18	24	0,00000	Tamin'izay i Jesoa dia nasain'i Hana nentina am-patorana ho any amin'i Kaiafa mpisorombe.
43N	18	25	0,00000	I Simona Petera kosa mbola nijanona namindro teo, ka nisy nilaza taminy hoe: Ianao koa ve tsy isan'ny mpianatr'iny Lehilahy iny? Fa nanda izy nanao hoe: Tsia, tsy anisany aho!
43N	18	26	0,00000	Dia hoy ny anankiray tamin'ireo mpanompon'ny mpisorombe, havan'ilay nokapain'i Petera ny sofiny: Tsy efa hitako niaraka taminy tao anaty saha ve ianao?
43N	18	27	0,00000	Fa nanda indray i Petera; ary niaraka tamin'izay dia nisy akoho naneno.
43N	18	28	0,00000	Dia nentina niala tao amin'i Kaiafa i Jesoa ho any an-dapan'ny governora. Mbola maraina be ny andro tamin'izay. Tsy niditra tao an-dapa anefa ry zareo manampahefana jiosy mba tsy ho voaloto ary mba ho afa-mihinana ny sakafo Paska.
43N	18	29	0,00000	Koa dia i Pilato no nivoaka nanatona azy teo alatrano ka nanao hoe: Inona no iampanganareo io Lehilahy io?
43N	18	30	0,00000	Dia novalian'ireo hoe: Raha toa mpanao ratsy Izy, dia tsy ho natolotray anao!
43N	18	31	0,00000	Ka hoy i Pilato taminy: Ento Izy, ka tsarao araka ny lalananareo. Fa hoy ny Jiosy taminy: Tsy manam-pahefana hahafaty olona izahay.
43N	18	32	0,00000	Izany dia mba hahatanteraka ny teny nolazain'i Jesoa nanambara ny karazam-pahafatesana efa hanjo Azy.
43N	18	33	0,00000	Tamin'izay dia niditra tao an-dapa indray i Pilato, ary niantso an'i Jesoa ka nanao taminy hoe: Ianao ve no Mpanjakan'ny Jiosy?
43N	18	34	0,00000	Dia novalian'i Jesoa hoe: Anao samirery izany teny izany sa nisy olon-kafa nilaza Ahy taminao?
43N	18	35	0,00000	I Pilato kosa niteny hoe: Fa izaho angaha Jiosy? Ireo olona iray firenena aminao sy ireo lohandoha-mpisorona no nanolotra Anao tamiko; inona moa no nataonao?
43N	18	36	0,00000	Dia novalian'i Jesoa hoe: Tsy anisan'izao tontolo izao ny Fanjakako; fa raha an'izao tontolo izao ny Fanjakako, dia ho niady ny mpanompoko mba tsy ho voatolotra tamin'ny manampahefana jiosy Aho; kanefa tsy anisan'izao ety izao ny Fanjakako.
43N	18	37	0,00000	Ary hoy i Pilato taminy: Koa Mpanjaka izany Ianao? I Jesoa kosa namaly hoe: Voalazanao fa Mpanjaka Aho. Izao no nahaterahako ary izao no niaviako eto amin'izao tontolo izao: dia ny ho vavolombelona hanambara ny marina. Izay rehetra mpiandany amin'ny marina dia mihaino ny feoko.
43N	18	38	0,00000	Dia hoy i Pilato taminy: Inona no marina? Avy nanontany izany i Pilato, dia nivoaka nankeo amin'ny Jiosy indray ka nanao taminy hoe: Izaho dia tsy mahita izay helony, na dia iray aza!
43N	18	39	0,00000	Saingy fanao mahazatra anareo ny andefasako olo-meloka anankiray ho anareo, amin'ny fankalazana ny Paska; koa sitrakareo ve raha halefako ho anareo ny Mpanjakan'ny Jiosy?
43N	18	40	0,00000	Dia niantsoantso indray izy rehetra nanao hoe: Tsy ilay io, fa i Barabasy! Kanefa jiolahy i Barabasy. >
43N	19	1	0,00000	Tamin'izay dia nalain'i Pilato i Jesoa ka nasainy nokapohina.
43N	19	2	0,00000	Dia nandrandrana fehiloha tsilo ny miaramila ka nasatrony ny lohan'i Jesoa; ary nampitafiny lamba jaky Izy.
43N	19	3	0,00000	Dia nanatona Azy ny miaramila, ka namely tahamaina Azy sady niteny hoe: Arahaba, ry Mpanjakan'ny Jiosy!
43N	19	4	0,00000	Dia nivoaka nankeo alatrano indray i Pilato ka nanao tamin'ny vahoaka hoe: Indro Izy entiko eto aminareo, mba hahafantaranareo fa tsy hitako izay helony, na dia iray aza!
43N	19	5	0,00000	Tamin'izay dia nivoaka nankeo alatrano i Jesoa, misatroka fehiloha tsilo sy mitafy lamba jaky. Dia hoy i Pilato tamin'ny vahoaka: Indro ny Lehilahy!
43N	19	6	0,00000	Nony mahita an'i Jesoa ny lohandoha-mpisorona sy ny mpiandry raharaha, dia niantsoantso nanao hoe: Homboy amin'ny hazofijaliana io! Homboy amin'ny hazofijaliana io! Fa hoy i Pilato taminy: Entonareo Izy, ka homboy amin'ny hazofijaliana; fa Izaho tsy mahita izay helony.
43N	19	7	0,00000	Ny Jiosy kosa namaly azy hoe: Manana lalana izahay, ary araka izany lalana izany dia tokony ho faty Izy, satria nanao ny tenany ho Zanak'Andriamanitra!
43N	19	8	0,00000	Rehefa nandre izany teny izany i Pilato, dia vao mainka natahotra.
43N	19	9	0,00000	Ary niditra tao an-trano indray izy ka nanao hoe tamin'i Jesoa hoe: Avy aiza moa Ianao? Fa tsy namaly azy i Jesoa.
43N	19	10	0,00000	Ka hoy i Pilato taminy: Izaho ve no tsy itenenanao? Tsy fantatrao angaha fa sady manana fahefana handefa Anao aho, no manana fahefana hampanombo Anao amin'ny hazofijaliana koa?
43N	19	11	0,00000	I Jesoa kosa namaly azy hoe: Tsy hanana fahefana amiko akory ianao, raha tsy nomen'Andriamanitra anao izany; koa izay nanolotra Ahy taminao no manan-keloka bebe kokoa!
43N	19	12	0,00000	Noho izany, dia nitady handefa Azy i Pilato, saingy nantsoantsoin'ny Jiosy hoe: Raha alefanao ilay io, dia tsy mba sakaizan'ny amperora romanina ianao; fa izay rehetra manao ny tenany ho mpanjaka, dia manohitra ny amperora romanina.
43N	19	13	0,00000	Nony nandre ireo teny ireo i Pilato, dia nitondra an'i Jesoa hankeo alatrano, ka nampipetraka Azy teo amin'ny toerana avoavo, dia ilay toerana atao hoe Lampivato, na hoe Gabata amin'ny teny hebreo.
43N	19	14	0,00000	Andro fiomanana amin'ny Paska tamin'izay, tokony ho tamin'ny mitataovovonana. Ary hoy i Pilato tamin'ny Jiosy: Indro ny Mpanjakanareo!
43N	19	15	0,00000	Fa niantsoantso ireo nanao hoe: Vonoy, vonoy, homboy amin'ny hazofijaliana io! Dia hoy i Pilato taminy: Dia hohomboako amin'ny hazofijaliana ve ny Mpanjakanareo? Ka novalian'ny lohandoha-mpisorona hoe: Tsy manana mpanjaka afa-tsy ny amperora romanina izahay.
43N	19	16	0,00000	Tamin'izay dia natolotr'i Pilato azy ireo i Jesoa mba hohomboana amin'ny hazofijaliana. Dia noraisin'ny Jiosy i Jesoa.
43N	19	17	0,00000	Ary ny tenan'i Jesoa no nitondra ny hazofijaliany, ka niainga ho any amin'ny toerana atao hoe Ikarandoha, na hoe Golgota amin'ny teny hebreo.
43N	19	18	0,00000	Teo no nanombohan'ny miaramila Azy tamin'ny hazofijaliana; ary nisy roa lahy hafa koa niaraka taminy, dia nohomboana tamina hazofijaliana teo an-daniny roa, fa i Jesoa teo afovoany.
43N	19	19	0,00000	Nampanao soratra kosa i Pilato, ary nasainy napetaka teo an-dohan'ny hazofijalian'i Jesoa; ka izao no voasoratra: I Jesoa avy any Nazareta, ilay Mpanjakan'ny Jiosy.
43N	19	20	0,00000	Izany soratra izany dia novakin'ny Jiosy maro, fa akaikin'ny tanana ilay toerana nanomboana an'i Jesoa tamin'ny hazofijaliana; sady natao tamin'ny teny hebreo sy latinina ary grika izany soratra izany.
43N	19	21	0,00000	Ka hoy ny lohandoha-mpisorona jiosy tamin'i Pilato: Aza soratana hoe ilay Mpanjakan'ny Jiosy, fa izao: ilay io no nilaza hoe: Mpanjakan'ny Jiosy Aho.
43N	19	22	0,00000	Fa novalian'i Pilato hoe: Izay voasoratro dia voasoratro!
43N	19	23	0,00000	Rehefa voahombon'ny miaramila tamin'ny hazofijaliana i Jesoa, dia nalainy ny fitafiany ka nozarainy efatra: samy nanana ny anjarany avy ny miaramila. Ary nalainy koa ny akanjony rebareba, saingy tsy nisy vitrana ilay akanjony fa tenona iray ihany hatrany ambony ka hatrany ambany;
43N	19	24	0,00000	dia nifampiresaka ireo hoe: Aza triarina fa aoka hilokantsika, dia ho lasan'izay hahazo ny loka. Izany dia mba hahatanteraka ny Soratra Masina manao hoe: Nifampizaran'ireo ny fitafiako ary nilokany ny akanjoko. Dia izany no nataon'ny miaramila.
43N	19	25	0,00000	Nijoro teo akaikin'ny hazofijalian'i Jesoa ny reniny sy ny rahavavin-dreniny, dia i Maria vadin'i Klopa, ary i Maria Magdalena.
43N	19	26	0,00000	Nony hitan'i Jesoa ny reniny ary teo anilan'io reniny io ilay mpianatra tiany, dia hoy Izy tamin-dreniny: Ravehivavy, indro ny zanakao!
43N	19	27	0,00000	Avy eo dia hoy Izy tamin'ilay mpianatra: Indro ny reninao! Ary nanomboka hatramin'io fotoana io i Maria dia noraisin'ilay mpianatra ho any aminy.
43N	19	28	0,00000	Taorian'izany, dia fantatr'i Jesoa fa efa vita ny zavatra rehetra; ka mba hahatanteraka ny Soratra Masina, dia hoy Izy: Mangetaheta Aho.
43N	19	29	0,00000	Ary nisy bakoly feno vinaingitra teo; ka spaonjy novontosana vinaingitra sy notohizana tamina zaran-defona no natohoky ny miaramila teo am-bavan'i Jesoa.
43N	19	30	0,00000	Rehefa nanandrana ny vinaingitra Izy dia nanao hoe: Vita ny zavatra rehetra! Dia nanondri-doha Izy ka nanolotra ny fanahiny.
43N	19	31	0,00000	Ary satria fiomanana tamin'izay, dia nangatahin'ny manampahefana jiosy tamin'i Pilato ny hanapahana ny ranjon'ireo voahombo sy hanesorana ny fatiny mba tsy hisy tavela eo amin'ny hazofijaliana ny andro sabata, satria andro lehibe izany sabata izany.
43N	19	32	0,00000	Dia tonga ny miaramila ka nanapaka ny ranjon'ny voalohany sy ny an'ilay anankiray hafa izay nohomboana tamin'ny hazofijaliana niaraka tamin'i Jesoa.
43N	19	33	0,00000	Nony nankeo amin'i Jesoa ny miaramila, dia hitany fa efa maty sahady Izy, ka dia tsy mba notapahiny ny ranjony;
43N	19	34	0,00000	fa nisy miaramila anankiray nandefona ny fon'i Jesoa, ary niaraka tamin'izay dia nisy ra sy rano nivoaka.
43N	19	35	0,00000	Ilay nahita no vavolombelona manambara ary azo antoka ny fijoroany ho vavolombelona, sady fantany fa milaza ny marina izy mba hinoanareo koa.
43N	19	36	0,00000	Eny, tonga izany mba hahatanteraka ny Soratra Masina hoe: Tsy hisy hotapahina ny taolany.
43N	19	37	0,00000	Ary hoy indray koa ny Soratra Masina hoe: Hijery ilay nolefonina izy ireo.
43N	19	38	0,00000	Taorian'izany, dia nangataka tamin'i Pilato i Josefa avy any Harimatia, mba hahazo manaisotra ny vatan'i Jesoa. Mpianatr'i Jesoa i Josefa, saingy an-tsokosoko noho izy natahotra ireo manampahefana jiosy. Neken'i Pilato ny fangatahany, ka dia lasa izy nanaisotra ny vatan'i Jesoa.
43N	19	39	0,00000	Tonga koa i Nikodema (ilay nanatona an'i Jesoa andro alina teo aloha) nitondra ny miora sy aloesy nampifangaroina, tokony ho telopolo kilao.
43N	19	40	0,00000	Noraisin'izy roa lahy ny vatan'i Jesoa, ka nofonosina lamba nasiana zava-manitra, araka ny fanaon'ny Jiosy raha mamboatra faty halevina.
43N	19	41	0,00000	Nisy saha anankiray kosa teo amin'ilay toerana nanomboana an'i Jesoa; ary nisy fasana vaovao tsy mbola nandevenana olona mihitsy tao anatin'ilay saha.
43N	19	42	0,00000	Koa satria andro fiomanana ho an'ny Jiosy tamin'izay sady akaiky eo ny fasana, dia tao no nandevenan'izy roa lahy an'i Jesoa. >
43N	20	1	0,00000	Ny andro alahady, dia nandeha maraina be mbola maizimaizina i Maria Magdalena hankany amin'ny fasana, ka nahita ny vato efa voaesotra lavitry ny fasana.
43N	20	2	0,00000	Dia lasa izy nihazakazaka nankany amin'i Simona Petera sy ilay mpianatra tian'i Jesoa, ka nanao tamin'ireo hoe: Nalain'olona tao am-pasana ny Tompo, ka tsy fantatray izay nametrahany Azy.
43N	20	3	0,00000	Dia niainga i Petera sy ilay mpianatra anankiray nankany amin'ny fasana.
43N	20	4	0,00000	Niara-nihazakazaka izy roa lahy, saingy nihazakazaka faingana kokoa noho i Petera ilay mpianatra anankiray, ka tonga taloha teo amin'ny fasana.
43N	20	5	0,00000	Dia niondrika nitsirika izy, ka nahita ny lambam-paty nipetraka teo, nefa tsy niditra.
43N	20	6	0,00000	Tonga koa i Simona Petera nanaraka azy, dia niditra tao am-pasana, ka nijery ny lambam-paty nipetraka teo
43N	20	7	0,00000	sy ny lambakely nasarona ny lohany, tsy niara-nipetraka tamin'ny lambam-paty fa voavalona mitokana tery.
43N	20	8	0,00000	Tamin'izay dia niditra koa ilay mpianatra tonga taloha teo amin'ny fasana, ary nahita ka nino.
43N	20	9	0,00000	Tsy mbola fantatr'ireo mpianatra manko ny Soratra Masina manambara fa i Jesoa dia tsy maintsy hitsangana velona avy any amin'ny maty.
43N	20	10	0,00000	Dia lasa izy roa lahy nody tany aminy.
43N	20	11	0,00000	I Maria kosa nijanona nitomany teo ivelan'ny fasana. Ary raha nitomany izy, dia niondrika nitsirika tao am-pasana,
43N	20	12	0,00000	ka nahita anjely roa niakanjo fotsy, nipetraka teo amin'izay nandrian'ny vatan'i Jesoa: ny iray teo an-doha, ary ny iray teo an-tongotra.
43N	20	13	0,00000	Dia hoy ireo anjely tamin'i Maria: Nahoana ianao no mitomany? Ka novaliany hoe: Nalain'olona ny Tompoko, ka tsy fantatro izay nametrahany Azy.
43N	20	14	0,00000	Dia nitodika i Maria nony avy nilaza izany, ka nahita an'i Jesoa nijoro teo, saingy tsy fantany hoe i Jesoa io.
43N	20	15	0,00000	Dia hoy Jesoa taminy: Nahoana ianao, ramatoa, no mitomany? Iza no tadiavinao? Noheverin'i Maria ho mpiandry saha io, ka nataony hoe: Raha Ianao re, Tompoko, no naka Azy, mba lazao amiko izay nametrahanao Azy, hangalako Azy!
43N	20	16	0,00000	Fa hoy i Jesoa taminy: Ry Maria! Dia nitodika ravehivavy ka niteny aramianina taminy hoe: Rabony (izany hoe Mpampianatra)!
43N	20	17	0,00000	Hoy kosa i Jesoa taminy: Aoka ianao tsy hitazona Ahy, satria tsy mbola niakatra tany amin'ny Ray Aho. Fa mandehana mankany amin'ny rahalahiko, ka lazao aminy hoe: Miakatra ho any amin'ilay Raiko sady Rainareo Aho, ary ho any amin'ilay Andriamanitro sady Andriamanitrareo.
43N	20	18	0,00000	Dia lasa i Maria Magdalena ka nanambara tamin'ny mpianatra hoe: Efa nahita ny Tompo aho! Ary nambarany koa ireo hafatra nambaran'i Jesoa taminy.
43N	20	19	0,00000	Ny harivan'io alahady io ihany, dia vory tao amin'ny trano iray ny mpianatra; ary noho izy ireo natahotra ny manampahefana jiosy, dia voahidy avokoa ny varavarana. Kanefa tonga i Jesoa nijoro teo afovoan'ny mpianatra ary nanao taminy hoe: Ho ao aminareo anie ny fiadanana!
43N	20	20	0,00000	Rehefa nilaza izany i Jesoa, dia nasehony azy ireo ny tanany sy ny fony, ka faly ny mpianatra fa nahita ny Tompo.
43N	20	21	0,00000	Dia hoy indray i Jesoa taminy: Ho ao aminareo anie ny fiadanana! Tahaka ny nanirahan'ny Ray Ahy no anirahako anareo koa.
43N	20	22	0,00000	Rehefa nilaza izany Izy, dia nitsoka taminy ary nanao hoe: Raiso ny Fanahy Masina.
43N	20	23	0,00000	Na iza na iza avelanareo heloka, dia voavela; ary na iza na iza tsy avelanareo heloka, dia tsy voavela.
43N	20	24	0,00000	Fa i Toma, ilay atao hoe Ikambana, anankiray tamin'ny 12 lahy, dia tsy mba tafaraka tamin'ireo mpianatra fony tonga i Jesoa.
43N	20	25	0,00000	Ka hoy ny mpianatra sasany tamin'i Toma: Efa nahita ny Tompo izahay! Fa hoy i Toma taminy: Raha tsy hitako eo amin'ny tanany roa ny loaky ny fantsika, ka atsofoko eo amin'ny loaky ny fantsika ny rantsan-tanako, ary atsofoko eo amin'ny fony ny tanako, dia tsy mba hino aho.
43N	20	26	0,00000	Nony afaka herinandro, dia vory tao an-trano indray ny mpianatr'i Jesoa; ary tafaraka tamin'ireo koa i Toma. Voahidy avokoa ny varavarana, kanefa dia tonga i Jesoa nijoro teo afovoan'ny mpianatra ary nanao hoe: Ho ao aminareo anie ny fiadanana!
43N	20	27	0,00000	Avy eo dia hoy Izy tamin'i Toma: Arosoy eto ny rantsan-tananao ka jereo ny tanako roa; arosoy koa ny tananao ka atsofoy eto amin'ny foko; ary aza malain-kino, fa minoa!
43N	20	28	0,00000	Dia namaly i Toma ka nanao taminy hoe: Tompoko sy Andriamanitro!
43N	20	29	0,00000	Fa hoy i Jesoa taminy: Noho ianao nahita Ahy, dia nino; sambatra kosa izay tsy nahita, nefa nino.
43N	20	30	0,00000	Maro koa ny famantarana hafa nataon'i Jesoa teo imason'ny mpianany no tsy voasoratra amin'ity boky ity.
43N	20	31	0,00000	Fa voasoratra ireo famantarana ireo mba hinoanareo fa i Jesoa no ilay Mesia, ilay Zanak'Andriamanitra, ary mba hahavelona aina anareo amin'ny alalany, raha mino Azy ianareo. >
43N	21	1	0,00000	Tamin'izany, dia niseho tamin'ny mpianany indray i Jesoa teo amoron'ny farihin'i Tiberiada, ary toy izao no nisehoany.
43N	21	2	0,00000	Tafaraka i Simona Petera, sy i Toma ilay atao hoe Ikambana, ary i Natanaela ilay avy any Kana any Galilea, mbamin'ireo zanakalahin'i Zebedeo sy mpianatra roa lahy hafa koa.
43N	21	3	0,00000	Fa hoy i Simona Petera tamin'izy enin-dahy: Ndeha hanarato aho! Ka hoy ireo taminy: Ndeha hiaraka aminao koa izahay. Dia niainga izy rehetra ka niditra tao an-tsambokely, saingy tamin'iny alina iny dia tsy nahazo na inona na inona akory.
43N	21	4	0,00000	Ary nony efa nazava ratsy ny andro, dia nijoro teo amorom-parihy i Jesoa, kanefa tsy fantatry ny mpianatra hoe i Jesoa Izy.
43N	21	5	0,00000	Dia hoy i Jesoa taminy: Manan-javatra hohanina ve ianareo, rey anaka? Ka novalian'ireo hoe: Tsia!
43N	21	6	0,00000	Ary hoy Izy taminy: Alatsaho ao ankavanan'ny sambokely ny haratonareo, fa hahazo ianareo. Dia nalatsak'izy fito lahy ny harato, ka tsy zakany nakarina noho ny habetsahan'ny trondro.
43N	21	7	0,00000	Ary hoy ilay mpianatra tian'i Jesoa tamin'i Petera: Ny Tompo io! Vao ren'i Simona Petera fa hoy ny Tompo io, dia niakanjoany ny akanjo ivelany fa efa nesoriny, ka lasa izy nirotsaka tao anaty rano.
43N	21	8	0,00000	Fa ny mpianatra sasany kosa nandeha an-tsambokely ihany nisarika ny harato feno trondro; tsy lavitra ny tany manko izy ireo, fa tokony ho zato metatra eo ho eo.
43N	21	9	0,00000	Rehefa tafakatra teo an-tanety izy fito lahy, dia nahita afon'arina teo sy trondro teo amboniny ary mofo.
43N	21	10	0,00000	Ka hoy i Jesoa taminy: Itondray trondro amin'ireo vao azonareo teo.
43N	21	11	0,00000	Dia niakatra tao an-tsambokely i Simona Petera, ka nisarika ho eo an-tanety ny harato feno trondro vaventy 153; kanefa na dia betsaka tahaka izany aza ny trondro, dia tsy triatra ny harato.
43N	21	12	0,00000	Ary hoy i Jesoa tamin'izy fito lahy: Avia hisakafo! Ny mpianatra izany tsy nisy na iray aza sahy nanontany Azy hoe: Iza moa Ianao?, satria fantany ihany fa ny Tompo io.
43N	21	13	0,00000	Ary nanatona i Jesoa dia nandray ny mofo ka natolony azy ireo; ary nataony toy izany koa ny trondro.
43N	21	14	0,00000	Izany no fisehoan'i Jesoa fanintelony tamin'ny mpianany, fony Izy tafatsangana velona avy any amin'ny maty.
43N	21	15	0,00000	Rehefa avy nisakafo ireo mpianatra, dia hoy i Jesoa tamin'i Simona Petera: Ry Simona zanakalahin'i Johany, moa tia Ahy mihoatra noho ny itiavan'ireto Ahy ve ianao? Ka novaliany hoe: Eny, ry Tompo, fantatrao fa tiako Ianao. Dia hoy Izy taminy: Fahano ireo zanakondriko.
43N	21	16	0,00000	Ary hoy indray i Jesoa tamin'i Petera fanindroany: Ry Simona zanakalahin'i Johany, moa tia Ahy ve ianao? Ka novaliany hoe: Eny, ry Tompo, fantatrao fa tiako Ianao. Dia hoy Izy taminy: Aoka ianao ho mpiandry ireo ondriko.
43N	21	17	0,00000	Ary hoy indray i Jesoa tamin'i Petera fanintelony: Ry Simona zanakalahin'i Johany, moa tia Ahy ve ianao? Dia nalahelo i Petera fa nataon'i Jesoa fanintelony hoe: Moa tia Ahy ve ianao?, ka hoy ny navaliny Azy: Ianao, ry Tompo, no mahalala ny zavatra rehetra, ka fantatrao fa tiako Ianao. Dia hoy Izy taminy: Fahano ireo ondriko.
43N	21	18	0,00000	Lazaiko marina dia marina aminao fa fony mbola tanora ianao, dia nahasikin-tena sy nandeha tamin'izay tianao haleha; fa rehefa antitra kosa ianao, dia hatsotranao ny tananao, ka olon-kafa no hanikina anao sy hitondra anao amin'izay tsy tianao haleha.
43N	21	19	0,00000	(Izany voalazan'i Jesoa izany, dia manambara ny karazam-pahafatesana hanomezan'i Petera voninahitra an'Andriamanitra). Avy nilaza izany i Jesoa, dia nanao taminy hoe: Avia hiaraka amiko!
43N	21	20	0,00000	Dia nitodika i Petera ka hitany manaraka azy ireo ilay mpianatra tian'i Jesoa, ilay mpianatra izay nirona teo amin'ny tratran'i Jesoa tamin'ny fisakafoana ka nanontany Azy hoe: Tompo o, iza moa ilay efa hanolotra Anao?
43N	21	21	0,00000	Rehefa nahita an'ilay mpianatra i Petera, dia niteny tamin'i Jesoa hoe: Ary izy io, ry Tompo, mba inona no ho anjarany?
43N	21	22	0,00000	Dia hoy i Jesoa tamin'i Petera: Raha tiako haharitra mandra-piaviko izy, ahoanao izany? Fa ianao, avia hiaraka amiko!
43N	21	23	0,00000	Noho izany teny izany, dia niely tamin'ireo havana mpino fa hoe tsy ho faty io mpianatra io; kanefa i Jesoa tsy niteny tamin'i Petera hoe: Tsy ho faty izy, fa hoe Raha tiako haharitra mandra-piaviko izy, ahoanao izany?
43N	21	24	0,00000	Io mpianatra io no vavolombelona manambara izany zavatra izany sy nanoratra azy; ary fantatray fa azo antoka ny fijoroany ho vavolombelona.
43N	21	25	0,00000	Misy zavatra maro hafa koa izay nataon'i Jesoa; ka raha izany no voasoratra tsirairay, dia ataoko fa na izao tontolo izao aza dia tsy ho omby ny boky voasoratra. >
44N	1	1	0,00000	Any ianao ry Teofily, Ilay boky voalohany dia nanoratako ny zavatra rehetra nataon'i Jesoa sy nampianariny, hatrany am-panombohany
44N	1	2	0,00000	ka hatramin'ny andro nampiakarana Azy ho any an-danitra. Talohan'ny nampiakarana Azy, dia namelany baiko tamin'ny herin'ny Fanahy Masina ireo nofidiny ho apostoly.
44N	1	3	0,00000	Porofo maro no nentin'i Jesoa nanambara tena fa velona Izy taorian'ny nahafatesany: niseho tamin'ny apostoly Izy nandritra ny efapolo andro sady nidinidinika taminy momba ny Fanjakan'Andriamanitra.
44N	1	4	0,00000	Ary indray andro i Jesoa dia niara-nisakafo taminy ka nanafatrafatra azy hoe: Aza miala eto Jerosalema, fa andraso ilay fanomezana nampanantenain'ny Ray, izay efa renareo tamiko.
44N	1	5	0,00000	I Johany dia nanao batisa tamin'ny rano; fa ianareo kosa, rehefa afaka andro vitsivitsy, dia hatao batisa amin'ny Fanahy Masina.
44N	1	6	0,00000	Koa izay tafangona teo amin'i Jesoa dia nanontany Azy hoe: Tompo o, izao ve no fotoana hanarenanao indray ny fanjakana ho an'i Israely?
44N	1	7	0,00000	Fa novalian'i Jesoa hoe: Tsy anjaranareo ny mahalala ny fotoana na ny vaninandro voatendrin'ny Ray araka ny fahefany manokana.
44N	1	8	0,00000	Fa hahazo hery ianareo rehefa hilatsahan'ny Fanahy Masina, ka ho vavolombelona hanambara Ahy eto Jerosalema sy eran'i Jodea mbamin'i Samaria ary hatrany amin'ny faran'ny tany.
44N	1	9	0,00000	Nony avy nilaza izany i Jesoa, dia nakarina any an-danitra teo imason'izy ireo; ary nisy rahona nanakona an'i Jesoa ka tonga tsy hitan'izy ireo intsony Izy.
44N	1	10	0,00000	Raha mbola nibanjina ny lanitra niakaran'i Jesoa teo iny izy ireo, dia indreo nisy roa lahy nanao fitafiana fotsy tafajoro tampoka teo anilany
44N	1	11	0,00000	ka nanao taminy hoe: Ry lehilahy galileanina, nahoana no mijanona eto mijery ny lanitra ianareo? Iny Jesoa Izay nalaina teo aminareo hakarina any an-danitra iny, dia mbola ho avy indray tahaka ny nahitanareo Azy nankany an-danitra.
44N	1	12	0,00000	Dia niverina nankany Jerosalema ny apostoly, rehefa niala teo amin'ilay tendrombohitra atao hoe Analanoliva, tendrombohitra akaiky an'i Jerosalema tokony ho iray kilaometatra (halaviran-dalana azo aleha amin'ny sabata).
44N	1	13	0,00000	Ka nony tonga tao an-tanana izy ireo, dia niakatra tao amin'ny efitrano ambony rihana fitoerany: dia i Petera, i Johany, i Jakoba, i Andrea, i Filipo, i Toma, i Bartolomeo, i Matio, i Jakoba zanakalahin'i Halfeo, i Simona Zelota ary i Jodasy zanakalahin'i Jakoba.
44N	1	14	0,00000	Niray fo izy rehetra sady nazoto nivavaka niaraka tamin'ny vehivavy mpino sy i Maria renin'i Jesoa mbamin'ireo rahalahin'i Jesoa.
44N	1	15	0,00000	Andro vitsivitsy taorian'izany nony tafavory ny mpino miisa tokony ho 120, dia nitsangana teo afovoan'izy rehetra i Petera ka nanao hoe:
44N	1	16	0,00000	Ry havako, tsy maintsy notanterahina izay nambaran'ny Fanahy Masina mialoha ao amin'ny Soratra Masina; fa niteny tamin'ny alalan'i Davida Izy ny amin'i Jodasy izay tonga mpitarika ireo nisambotra an'i Jesoa;
44N	1	17	0,00000	anisanay apostoly ihany i Jodasy ary nandray anjara tamin'izao fanompoanay izao.
44N	1	18	0,00000	Koa izany lehilahy izany dia efa nahavidy saha ho an'ny tenany tamin'ny vola azony, tambin'ny heloka vitany; potraka nihohoka izy, nipoaka ny kibony ka nivaroraka daholo ny tsinainy.
44N	1	19	0,00000	Fantatry ny mponina rehetra eto Jerosalema izany, hany ka io saha io dia nantsoin-dry zareo amin'ny fiteniny hoe Hakeldama, izany hoe Sahan-dra.
44N	1	20	0,00000	Fa izao no voalazan'ny Soratra Masina ao amin'ny bokin'ny Salamo: Aoka ho lao ny tranony, ary aoka tsy honenan'olona akory! Ary izao koa: Aoka ho lasan'olon-kafa ny andraikiny!
44N	1	21	0,00000	Ao ireo lehilahy mpiara-dia taminay nandritra ny andro rehetra nifaneraseran'i Jesoa Tompo taminay,
44N	1	22	0,00000	hatramin'ny andro nanaovan'i Johany batisa an'i Jesoa ka hatramin'ny andro nanalana Azy taminay sy nampiakarana Azy any an-danitra. Koa amin'ireo no tokony hisy anankiray ho namanay mba ho vavolombelona hanambara fa nitsangana velona i Jesoa Tompo.
44N	1	23	0,00000	Nisy roa lahy natokana hifidianana, dia i Josefa atao hoe Barsabasy, izay nampiana anarana hoe Imarina, sy i Matia.
44N	1	24	0,00000	Ary niara-nivavaka izy rehetra nanao hoe: Ianao no mahalala ny fon'ny olona tsy an-kanavaka, Tompo o, ka asehoy izay nofidinao tamin'izy roa lahy ireto,
44N	1	25	0,00000	handray ny toerana amin'izao fanompoana maha apostoly izao, fa nilaozan'i Jodasy izany hankanesany any amin'ny toerany manokana.
44N	1	26	0,00000	Dia nanaovana antsapaka izy roa lahy, ary voatendrin'ny antsapaka i Matia, ka dia izy no lany ho naman'ny apostoly 11 lahy. >
44N	2	1	0,00000	Nony tonga ny andro Pentekosta, dia tafangona teo amin'io efitrano io ihany ny mpino rehetra.
44N	2	2	0,00000	Ary nisy feo avy tany an-danitra tonga tampoka tahaka ny rivo-mahery mifofofofo ka nanenika ny trano nitoerany.
44N	2	3	0,00000	Ary nisy lela maro mitarehin'afo niseho tamin'ny mpivory ka nizarazara nipetraka teny ambonin'ny tsirairay avy.
44N	2	4	0,00000	Dia feno Fanahy Masina avokoa izy rehetra ary niteny fiteny samihafa araka izay nampitenenan'ny Fanahy azy avy.
44N	2	5	0,00000	Tamin'izay dia nisy Jiosy mpivavaka tsara, zanaka am-pielezana avy tamin'ny firenen-tsamihafa ambanin'ny lanitra, tafatoetra tao Jerosalema.
44N	2	6	0,00000	Vao nanomboka ilay feo, dia nirohotra nanatona ny besinimaro sady sanganehana fatratra satria nandre ny mpino nampiasa ny fiteny manokana mahazatra azy mpihaino tsirairay avy.
44N	2	7	0,00000	Talanjona sy gaga izy rehetra sady vaky vava hoe: Fa tsy avy any Galilea avokoa ve ireo miteny ireo?
44N	2	8	0,00000	Ka ahoana no andrenesantsika tsirairay avy ny fiteny manokana nahabe antsika?
44N	2	9	0,00000	Misy amintsika avy any Partia, Media, Elama ary misy mponina any Mezopotamia; misy mponina eto Jodea; misy koa ny any Kapadosia, Ponto, Azia,
44N	2	10	0,00000	Frijia sy Pamfilia; ao koa ny avy any Ejipta mbamin'ny faritanin'i Sirena any Libia; ary misy ny mpivahiny avy any Roma;
44N	2	11	0,00000	ao ny Jiosy, ary ao ny hafa firenena mpanaraka ny fivavahana jiosy; mbola misy koa ny avy any Kreta sy Arabia; kanefa dia rentsika izy ireo milaza, amin'ny fitenintsika avy, ny zava-dehibe ataon'Andriamanitra?
44N	2	12	0,00000	Talanjona sady very hevitra izy rehetra ka velon-dresaka hoe: Inona re no hevitr'izao?
44N	2	13	0,00000	Ny sasany anefa naneso ka nanao hoe: Mamon-divay vaovao ry zareo!
44N	2	14	0,00000	Fa nitsangana i Petera, niaraka tamin'ny apostoly 11 lahy, ka nanandra-peo nandahatra tamin'ny vahoaka hoe: Ry Jiosy mbamy ianareo rehetra tafatoetra eto Jerosalema, izao no aoka ho fantatrareo, ka henoy tsara ny teniko.
44N	2	15	0,00000	Tsy mamo velively araka ny fieritreretanareo akory ireo olona ireo, satria vao amin'ny sivy maraina izao.
44N	2	16	0,00000	Fa izay mitranga eto izao dia fahatanterahan'ilay voalazan'Andriamanitra tamin'ny alalan'i Joela mpaminany hoe:
44N	2	17	0,00000	Izao no ho tonga amin'ny andro farany, hoy Andriamanitra: Handrotsahako ny Fanahiko ny olombelona rehetra; hilaza hafatra avy amiko ny zanakareo lahy aman-janakareo vavy, hisehoam-pahitana ny tanoranareo, ary hahazo tsindrimandry ny zokiolonareo.
44N	2	18	0,00000	Eny, amin'izany andro izany, dia samy handrotsahako ny Fanahiko ireo mpanompoko na lahy na vavy ka hilaza hafatra avy amiko izy rehetra.
44N	2	19	0,00000	Hampisehoako zava-mahatalanjona eny amin'ny habakabaka ambony ary famantarana ety amin'ny tany ambany: hisy ra sy afo ary zavon-tsetroka,
44N	2	20	0,00000	hiova ho haizina ny masoandro ary ny volana ho tonga mena tahaka ny ra alohan'ny higadonan'ny andro hiavian'ny Tompo, dia ilay andro lehibe sy mamirapiratra.
44N	2	21	0,00000	Ary izay rehetra hiantso ny anaran'ny Tompo dia ho voavonjy!
44N	2	22	0,00000	Ry vahoaka israelita, henoy izao teniko izao: I Jesoa avy any Nazareta dia Lehilahy nankatoavin'Andriamanitra teo imasonareo, satria tamin'ny alalany no nanaovan'Andriamanitra asa mahagaga sy zava-mahatalanjona ary famantarana teo anivonareo, araka izay efa fantatrareo.
44N	2	23	0,00000	Natolotra izany Lehilahy izany araka ny voatendrin'ny fikasan'Andriamanitra sy araka ny fandaharany hatrizay rahateo; ka ny namonoanareo Azy dia nohomboanareo tamin'ny hazofijaliana tamin'ny alalan'ny ratsy fanahy;
44N	2	24	0,00000	nefa natsangan'Andriamanitra ho velona sy nafahany tamin'ny fatoran'ny fahafatesana, fa sanatria raha hahatana Azy ny fahafatesana!
44N	2	25	0,00000	Hoy manko i Davida ny aminy: 'Nahita ny Tompo mandrakariva teo anatrehako aho; noho Izy eo ankavanako dia tsy hangozohozo aho.
44N	2	26	0,00000	Izany no nahaheni-kafaliana ny foko ary nahaheni-karavoana ny teniko. Eny, na ity nofoko ity aza dia hitoetra amim-panantenana,
44N	2	27	0,00000	satria tsy hafoinao ho any amin'ny toeran'ny maty aho ary tsy havelanao ho tratry ny fahalovana Ilay voatokana ho Anao.
44N	2	28	0,00000	Natoronao ahy ny lalana mitondra any amin'ny fiainana, hofenoinao hafaliana aho satria manatrika ahy Ianao.'
44N	2	29	0,00000	Ry havako, azoko lazaina mazava tsara ny amin'i Davida razambetsika: efa maty izy ary nalevina sady mbola eto amintsika mandraka androany ny fasany.
44N	2	30	0,00000	Mpaminany izy ary nahalala fa Andriamanitra dia nianiana taminy nampanantena fa hisy anankiray amin'ny taranany hitsangana ho mpanjaka handimby azy.
44N	2	31	0,00000	Efa tsinjon'i Davida mialoha izay hitranga ka ilay Mesia hitsangana ho velona no voalazany amin'ny hoe: 'Tsy nafoy ho any amin'ny toeran'ny maty Izy ary ny nofony tsy tratry ny fahalovana!'
44N	2	32	0,00000	Iny Jesoa iny no natsangan'Andriamanitra ho velona ary vavolombelona manambara izany izahay rehetra.
44N	2	33	0,00000	Nasandratra ho eo ankavanan'Andriamanitra Izy ka nandray avy tamin'ny Ray ny Fanahy Masina Izay nampanantenaina ary narotsany taminay izany araka izao hitanareo sy renareo izao.
44N	2	34	0,00000	Satira i Davida tsy niakatra tany an-danitra fa ny tenany no milaza hoe: 'Ny Tompo Andriamanitra dia niteny hentitra tamin'ny Mpanjaka Tompoko hoe: Mipetraha amin'ny sezafiandrianana eto an-kavanako;
44N	2	35	0,00000	Izaho kosa hanao ny fahavalona ho fitoeran-tongotrao!'
44N	2	36	0,00000	Noho izany, dia aoka ho fantatry ny vahoaka Israely rehetra mazava tsara fa iny Jesoa nohomboanareo tamin'ny hazofijaliana iny indrindra no efa nataon'Andriamanitra ho Tompo sy Mesia.
44N	2	37	0,00000	Raha nandre izany ny olona, dia voatsindrona tao am-pony ka nanontany an'i Petera sy ny apostoly namany hoe:
44N	2	38	0,00000	Dia hoy i Petera taminy: - Ialao ny toe-dratsy, ary aoka ianareo samy hatao batisa amin'ny anaran'i Jesoa Kristy mba ho voavela heloka, dia handray ny Fanahy Masina fanomezan'Andriamanitra.
44N	2	39	0,00000	Fa ny fanomezana nampanantenain'Andriamanitra dia ho anareo sy ny zanakareo, ary ho an'ireo rehetra any lavitra any, na iza na iza hantsoin'ny Tompo Andriamanitsika hanatona Azy.
44N	2	40	0,00000	Mbola maro ny teny hafa nijoroan'i Petera ho vavolombelona ka nitaomany sy nananarany ny vahoaka hoe: - Vonjeo ny tenanareo ka misaraha amin'ireto olona mpaniasia ireto!
44N	2	41	0,00000	Koa izay nandray tsara ny tenin'i Petera dia natao batisa; ary olona tokony ho telo arivo no nanatevin-daharana ny mpino tamin'izany andro izany.
44N	2	42	0,00000	Nazoto izy ireo nihaino ny fampianaran'ny apostoly sy niombom-piainana toy ny mpiray tampo ary niara-nanao ny fiaraha-misakafo sy namonjy ny fivavahana.
44N	2	43	0,00000	Dia raiki-tahotra avokoa ny olona noho ny zava-mahagaga sy famantarana maro vitan'ny apostoly.
44N	2	44	0,00000	Niray toerana ny mpino rehetra ary niombom-pananana;
44N	2	45	0,00000	namidiny ny taniny sy ny fananany ka ny vola azo dia nifampizarany araka izay nilain'ny tsirairay.
44N	2	46	0,00000	nazoto nihaona isan'andro izy rehetra: nivory tao an-kianjan'ny tempoly, niara-nisakafo tany an-tranony avy, nihinan-kanina tamin-karavoana sy fahatsoram-po,
44N	2	47	0,00000	ary nidera an'Andriamanitra, hany ka mamy hoditra tamin'ny vahoaka rehetra. Ary ny olona izay notarihin'ny Tompo ho amin'ny famonjena dia nataony nanatevin-daharana an-dry zareo isan'andro vaky. >
44N	3	1	0,00000	Tamin'ny telo tolakandro, fotoana fivavahana, dia niakatra ho any an-kianjan'ny tempoly i Petera sy i Johany.
44N	3	2	0,00000	Teo anoloan'ny vavahadin'ny tempoly, ilay antsoina hoe Itsaraendrika, dia nisy lehilahy malemy tongotra hatrany an-kibon-dreniny. Nentin'ny olona isan'andro ka napetrany teo izy mba hangataka fiantrana amin'izay olona miditra ao an-kianjan'ny tempoly.
44N	3	3	0,00000	Hitan-dralehilahy i Petera sy i Johany efa ndeha hiditra ka nangatahany fiantrana.
44N	3	4	0,00000	Izy roa lahy kosa nibanjina ilay kilemaina ary hoy i Petera taminy: Jereo izahay.
44N	3	5	0,00000	Dia nanao tsara jery azy roa lahy ity mpangataka satria nanantena handray zavatra avy aminy.
44N	3	6	0,00000	Fa hoy i Petera taminy: Tsy ananako na ny volafotsy na ny volamena, fa izay ananako no omeko anao: amin'ny anaran'i Jesoa Kristy avy any Nazareta, mitsangana ka mandehana!
44N	3	7	0,00000	Dia noraisin'i Petera ny tanan-kavanan'ilay kilemaina ary nasainy nitsangana izy. Natanjaka niaraka tamin'izay ny tongony sy ny kitrokeliny;
44N	3	8	0,00000	niantsambotra izy dia nijoro ary nandeha. Niara-niditra tamin'i Petera sy i Johany tao an-kianjan'ny tempoly ralehilahy, sady nandeha no niantsambotsambotra ary nidera an'Andriamanitra.
44N	3	9	0,00000	Nahita azy nandeha sy nidera an'Andriamanitra toy izany ny vahoaka rehetra,
44N	3	10	0,00000	ka nony nahafantatra fa io indrindra ilay nipetraka nangataka teo amin'ny vavahady Itsaraendrika, dia tolagaga sy talanjona noho ny zava-nitranga tamin-dralehilahy.
44N	3	11	0,00000	Tsy nisaraka tamin'i Petera sy i Johany ralehilahy, koa sady tolagaga ny vahoaka rehetra no nirohotra nanatona azy telo lahy teo amin'ny lala-mitafo atao hoe lala-mitafon'i Salomona.
44N	3	12	0,00000	Raha nahita izany i Petera, dia niteny tamin'ny vahoaka hoe: Ry vahoaka israelita, nahoana no gaga amin'izany ianareo? Nahoana izahay no banjininareo hoatra ny hoe herinay manokana na ny fitiavam-bavakay no nampandeha io lehilahy io?
44N	3	13	0,00000	Ilay Andriamanitr'i Abrahama sy i Itsehaka ary i Jakoba, Andriamanitry ny razantsika, no nanome voninahitra an'i Jesoa ilay Mpanompony. Natolotrareo tamin'ny manampahefana i Jesoa ary nolavinareo teo anatrehan'i Pilato, izay efa tapa-kevitra handefa Azy;
44N	3	14	0,00000	ilay Masina sy Marina dia nolavinareo, ary lehilahy mpamono olona no nitakianareo famotsoran-keloka;
44N	3	15	0,00000	ilay Mpitari-dalana ho amin'ny fiainana dia novonoinareo, nefa natsangan'Andriamanitra ho velona avy any amin'ny maty; ary vavolombelona manambara izany izahay.
44N	3	16	0,00000	Nino ny anaran'i Jesoa ralehilahy izay hitanareo sy fantatrareo io, ka ny herin'ny anaran'i Jesoa no nampanjaka azy; ny finoana avy amin'i Jesoa no nahatomady azy tanteraka indray araka izao atrehinareo rehetra izao.
44N	3	17	0,00000	Fantatro kosa, ry havako, fa tsy fahalalana no nahatonga anareo hanao izay nataonareo tamin'i Jesoa ary toraka izany koa ny manampahefana teo aminareo.
44N	3	18	0,00000	Notanterahin'Andriamanitra tamin'izany anefa izay voalazany tamin'ny alalan'ny mpaminany rehetra fahiny hoe: tsy maintsy hijaly ilay Mesiany.
44N	3	19	0,00000	Noho izany, ialao ny toe-dratsy, ary miverena amin'Andriamanitra mba ho foana ny helokareo;
44N	3	20	0,00000	dia ho tonga aminareo ny vaninandro famelombelomana avy amin'ny Tompo ary hirahiny ho anareo ilay Mesia efa voatendriny, dia i Jesoa.
44N	3	21	0,00000	Kanefa tsy maintsy horaisin'ny lanitra aloha Izy mandra-piavin'ny fotoana hanavaozana izao rehetra izao, araka izay nambaran'Andriamanitra tamin'ny alalan'ny mpaminany masina hatramin'ny fahagola.
44N	3	22	0,00000	Fa hoy i Mosesy: Hisy mpaminany tahaka ahy hajoron'ny Tompo Andriamanitrareo ho anareo, dia mpaminany avy aminareo samy ianareo; aoka hohenoinareo izay rehetra holazainy aminareo.
44N	3	23	0,00000	Izay rehetra tsy hihaino izany mpaminany izany dia haringana tsy ho eo amin'ny vahoakan'Andriamanitra intsony.
44N	3	24	0,00000	Ary ny mpaminany rehetra izay niteny, hatramin'ny andron'i Samoela no mankaty, dia samy nitory izao andro izao.
44N	3	25	0,00000	Ho anareo ny fampanantenana nataon'Andriamanitra tamin'ny alalan'ny mpaminany, ary iombonanareo anjara ilay fanekempihavanana nataon'Andriamanitra tamin'ny razanareo fony Izy niteny tamin'i Abrahama hoe: Ny taranakao no hitahiana ny firenena rehetra eto an-tany.
44N	3	26	0,00000	Ho anareo aloha no nampijoroan'Andriamanitra ny Mpanompony sady nanirahany Azy mba hitahy anareo, dia ny hampiala anareo tsirairay avy amin'ny asa ratsinareo. >
44N	4	1	0,00000	Raha mbola niteny tamin'ny vahoaka teo i Petera sy i Johany, dia indreo tonga ny mpisorona sy ny lehiben'ny mpiambina ny tempoly ary koa ny Tsadoseanina.
44N	4	2	0,00000	Tsy zakan-dry zareo mihitsy ny ampianarin'izy roa lahy ny vahoaka sady itoriany fa tanteraka ao amin'ny tenan'i Jesoa ny fitsanganana velona avy any amin'ny maty.
44N	4	3	0,00000	Nosamborin'izy ireo i Petera sy i Johany, ary satria efa hariva ny andro, dia nataony am-ponja mandra-paharainan'ny andro.
44N	4	4	0,00000	Maro kosa tamin'izay nihaino ny tenin'Andriamanitra no nino, ka tafakatra ho dimy arivo ny isan'ny vatan-dehilahy mpino.
44N	4	5	0,00000	Nony ampitson'iny vao nifamory tao Jerosalema ny manampahefana jiosy: dia ny loholona sy ny mpahay lalana
44N	4	6	0,00000	ary koa i Hana mpisorombe sy i Kaiafa, i Johany sy i Aleksandra mbamin'izay rehetra havan'ny mpisorombe.
44N	4	7	0,00000	Nampanatrehan-dry zareo i Petera sy i Johany sady nanontaniany hoe: Fahefana ahoana moa na amin'ny anaran'iza no nanaovanareo izany fanaratsiana izany?
44N	4	8	0,00000	Feno Fanahy Masina i Petera tamin'izay ka nanao hoe: Ry mpifehy ny vahoaka sy ry loholona,
44N	4	9	0,00000	raha adinina izahay anio satria nanasoa lehilahy kilemaina anankiray ary anontaniana ny fomba nahasitranany,
44N	4	10	0,00000	dia izao no aoka ho fantatrareo rehetra mbamin'ny vahoaka Israely manontolo: salama tsara io lehilahy manoloana anareo io noho ny anaran'i Jesoa Kristy avy any Nazareta, Izay nohomboanareo tamin'ny hazofijaliana kanefa natsangan'Andriamanitra ho velona avy any amin'ny maty.
44N	4	11	0,00000	I Jesoa no Ilay voalazan'ny Soratra Masina hoe: Ny vato nolavinareo mpanao trano no nanjary vato fehizoro!
44N	4	12	0,00000	Ao aminy no hany ahazoam-pamonjena; eny, tsy misy eto ambanin'ny lanitra anarana hafa nomen'Andriamanitra ny olona, izay hahazoantsika famonjena!
44N	4	13	0,00000	Gaga dia gaga ireo anisan'ny Fitsarana ambony raha nahita ny fahasahiana nasehon'i Petera sy i Johany: satria tandriny tokoa fa olona tsotra tsy nahita fianarana izy roa lahy, sady fantany fa olona niaraka tamin'i Jesoa;
44N	4	14	0,00000	hitany koa ralehilahy sitrana soa aman-tsara nitsangana teo anilan'izy roa lahy, hany ka tsy nanan-kolazaina ry zareo.
44N	4	15	0,00000	Dia nasaina niala teo amin'ny efitranon'ny Fitsarana ambony ireto voampanga fa ry zareo kosa nifampidinika
44N	4	16	0,00000	nanao hoe: Inona no hataontsika amin'ireo lehilahy ireo? Ny mponina rehetra eto Jerosalema dia mahalala miharihary ny famantarana vitany ka tsy haintsika lavina.
44N	4	17	0,00000	Kanefa mba tsy hielezan'izany intsony amin'ny vahoaka, dia aoka horahonantsika izy roa lahy ka hosakanana tsy hiteny amin'ny anaran'i Jesoa intsony na amin'iza na amin'iza.
44N	4	18	0,00000	Dia nantsoin-dry zareo i Petera sy i Johany, ka norarany tsy hiteny na hampianatra amin'ny anaran'i Jesoa intsony.
44N	4	19	0,00000	Saingy hoy izy roa lahy taminy: Tsarao raha rariny eo imason'Andriamanitra ny manaiky anareo toy izay manaiky an'Andriamanitra;
44N	4	20	0,00000	raha izahay, tsy azonay atao ny tsy hiteny momba izay efa hitanay sy renay.
44N	4	21	0,00000	Norahonan'ireto manampahefana indray i Petera sy i Johany vao nalefany. Tsy nahita izay hampiharana sazy ry zareo satria ny vahoaka efa samy nanome voninahitra an'Andriamanitra noho ny zava-nitranga teo.
44N	4	22	0,00000	Fa mihoatra ny efapolo taona ralehilahy nanaovana izany famantarana nahasitrana azy izany.
44N	4	23	0,00000	Vantany vao afaka izy roa lahy, dia namonjy ireo namany ka nitantara izay rehetra voalazan'ny lohandoha-mpisorona sy ny loholona.
44N	4	24	0,00000	Nony nandre izany ireo mpino, dia indray nientana nanandratra tonom-bavaka tamin'Andriamanitra hoe: Tompo o, Ianao no nanao ny lanitra sy ny tany ary ny ranomasina mbamin'izay rehetra eo aminy;
44N	4	25	0,00000	ary tamin'ny alalan'ny Fanahy Masina no nampitenenanao an'i Davida razanay sady mpanomponao hoe: Nahoana no mihotakotaka ny firenena? Nahoana no mioko foana ny vahoaka?
44N	4	26	0,00000	Nivonon-kiady ny mpanjakan'ny tany, ary nivondrona ny manampahefana mba hanohitra ny Tompo sy ilay Mesiany.
44N	4	27	0,00000	Marina tokoa fa i Heroda sy i Ponty Pilato, niaraka tamin'ny olona hafa firenena sy ny vahoaka israelita, dia nivondrona teto amin'ity tanana ity mba hanohitra an'i Jesoa Mpanomponao masina, Izay natokanao ho Mesia.
44N	4	28	0,00000	Notanterahin'izy ireo izay efa notendrenao rahateo tamin'ny herinao sy ny fikasanao.
44N	4	29	0,00000	Tompo o, hitanao ankehitriny ny fandrahonany, koa omeo anay mpanomponao ny hery hitoriana ny teninao amim-pahasahiana tokoa;
44N	4	30	0,00000	ahinjiro ny tananao hahasitrana ary hahatontosa famantarana sy zava-mahagaga amin'ny anaran'i Jesoa ilay Mpanomponao masina.
44N	4	31	0,00000	Rehefa avy nivavaka ireo mpino, dia nihovitrovitra ny trano niangonany ary feno Fanahy Masina izy rehetra ka nitory ny tenin'Andriamanitra tamim-pahasahiana.
44N	4	32	0,00000	Iray fo sy fanahy tokoa ireo mpino marobe ary tsy nisy nilaza ny fananany ho azy samirery, fa niara-nanana ny zavatra rehetra.
44N	4	33	0,00000	Tamin-kery lehibe no nijoroan'ny apostoly ho vavolombelona manambara fa nitsangana velona i Jesoa Tompo; ary fitahiam-be avy amin'Andriamanitra no teo amin'ny mpino rehetra.
44N	4	34	0,00000	Tsy nisy orin-javatra teo aminy; fa ireo nanana tany na trano dia nivarotra izany, ary nitondra ny vola vidin'ny zavatra lafo,
44N	4	35	0,00000	ka nanolotra izany teo anatrehan'ny apostoly, dia nozaraina araka izay nilain'ny tsirairay.
44N	4	36	0,00000	Ohatra i Josefa, levita teraka tany Sipra, izay nantsoin'ny apostoly hoe Barnaba (izany hoe olona havanana amin'ny fampaherezana):
44N	4	37	0,00000	i Josefa dia nanana saha izay namidiny, ka nanolotra ny vola vidiny teo anatrehan'ny apostoly. >
44N	5	1	0,00000	Nisy kosa lehilahy atao hoe Hanania nivarotra tany rehefa nifanaraka tamin'i Safira vadiny.
44N	5	2	0,00000	Niray tsikombakomba tamin'ny vadiny ralehilahy ary nitazona ampahany ho azy roa tamin'ny vola vidin'ny tany; fa ny sisa no nentiny hatolotra teo anatrehan'ireo apostoly.
44N	5	3	0,00000	Dia hoy i Petera taminy: Ry Hanania, nahoana no dia nameno ny fonao i Satana ka nampandainga anao tamin'ny Fanahy Masina ary nampitazona ampahany ho anao tamin'ny vola vidin'ny tany?
44N	5	4	0,00000	Anao ange ny tany fony mbola tsy namidy, sady rehefa namidy dia eo am-pelatananao ny vola vidiny! Ka ahoana no dia nampisy tao am-ponao izao zavatra vitanao izao? Tsy olombelona no nandainganao, fa Andriamanitra.
44N	5	5	0,00000	Nony nandre izany teny izany i Hanania, dia nidaboka ho azy ka niala aina. Ary raiki-tahotra mafy izay rehetra nandre izany.
44N	5	6	0,00000	Tonga ny tovolahy, dia nofonosiny ny faty ary nentiny nalevina.
44N	5	7	0,00000	Sahabo ho adiny telo taorian'izany, dia tamy koa ny vavy, saingy tsy fantany izay vao nitranga teo.
44N	5	8	0,00000	Ka hoy i Petera taminy: Lazao ahy kely hoe: izany ihany ve no nivarotanareo ny taninareo? Dia novalian'i Safira hoe: Eny, izany ihany no nivarotanay azy!
44N	5	9	0,00000	Ary hoy i Petera taminy: Nahoana no dia niray tetika nizaha toetra ny Fanahin'ny Tompo ianareo? Mby eo an-tokonam-baravarana izao ireo zatovo avy nandevina ny vadinao, ka hoentiny halevina koa ianao.
44N	5	10	0,00000	Niaraka tamin'izay i Safira dia nidaboka ho azy teo anoloan'ny tongotr'i Petera ka niala aina. Vao tafiditra ny tovolahy, dia hitany fa maty ravehivavy, ka nentiny nalevina teo anilan'i Hanania vadiny.
44N	5	11	0,00000	Raiki-tahotra mafy ny Fiangonana manontolo mbamin'izay rehetra nandre izany.
44N	5	12	0,00000	Famantarana sy zava-mahagaga maro no vitan'ny apostoly teo amin'ny vahoaka. Niray fo ny mpino rehetra nivory teo amin'ny lala-mitafon'i Salomona,
44N	5	13	0,00000	ary tsy nisy olon-kafa sahy nikambana taminy, kanefa nataon'ny vahoaka tsara laza izy ireo.
44N	5	14	0,00000	Ary vao mainka marobe ny lehilahy amam-behivavy mpino ny Tompo ka nanatevin-daharana an-dry zareo.
44N	5	15	0,00000	Nentin'ny olona teny amin'ny arabe aza ny marary ka napetrany teo ambony fandriana na tsihy mba hisy hiantefan'ny tandindon'i Petera ahay, raha sendra nandalo izy.
44N	5	16	0,00000	Nisy vahoaka marobe koa, avy amin'ny tanana manodidina an'i Jerosalema, nirohotra nitondra ny marary sy izay ampahorin'ny fanahy maloto, ary dia sitrana avokoa ireo.
44N	5	17	0,00000	Tonga kosa tamin'izay ny mpisorombe sy ny mpiandany aminy tsy an-kanavaka, izany hoe ny antoko Tsadoseanina; nisafoaka fatratra ry zareo
44N	5	18	0,00000	ka nisambotra ny apostoly sy nanao azy am-ponja.
44N	5	19	0,00000	Nefa nony alina, dia nisy anjelin'ny Tompo namoha ny varavaran'ny fonja ary namoaka ny apostoly sady nanao taminy hoe:
44N	5	20	0,00000	Mandehana mankao an-kianjan'ny tempoly ary lazalazao amin'ny vahoaka ny teny rehetra momba izao fiainam-baovao izao.
44N	5	21	0,00000	Nanoa izany teny izany ny apostoly, ka nankany an-kianjan'ny tempoly vao maraina be ary nampianatra. Tamy kosa ny mpisorombe sy ny mpiandany aminy ka namory ny Fitsarana ambony, izany hoe ny loholona rehetra teo amin'ny vahoaka israelita, ary naniraka mpandraharaha tany am-ponja haka ny apostoly.
44N	5	22	0,00000	Tsy nahita azy ireo tao am-ponja anefa ny mpandraharaha nony tonga tao, ka niverina tany amin'ny Fitsarana ambony nanao izao tatitra
44N	5	23	0,00000	izao: Hitanay fa ny fonja dia nihidy tsara, ary ny mpiambina nitsangana teo am-baravarana. Nefa nony voavohanay ny varavarana, dia tsy nahita olona tao izahay.
44N	5	24	0,00000	Raha nandre izany teny izany ity lehiben'ny mpiambina ny tempoly sy ny lohandoha-mpisorona, dia very hevitra ny amin'ireo apostoly sy ny hiafaran'izao toe-javatra izao.
44N	5	25	0,00000	Tamin'izay kosa dia nisy olona anankiray tonga ka nilaza taminy hoe: Ireny lehilahy nataonareo am-ponja ireny, dia indreo ao an-kianjan'ny tempoly ao sady mampianatra ny vahoaka.
44N	5	26	0,00000	Dia lasa ny lehiben'ny mpiambina ny tempoly mbamin'ireo mpandraharaha naka ny apostoly, kanefa tsy nanao an-keriny satria natahotra sao torahan'ny vahoaka vato.
44N	5	27	0,00000	Nentina ireo apostoly, naroso teo anatrehan'ny Fitsarana ambony, ary nadinin'ny mpisorombe
44N	5	28	0,00000	nataony hoe: Noraranay mafy dia mafy ianareo tsy hampianatra amin'ny anaran'iny Lehilahy iny; kanjo vao mainka nofenoinareo ny fampianaranareo i Jerosalema iray vohitra, ka satrinareo ho tompon'andraikitra amin'ny nahafatesan'iny Lehilahy iny izahay.
44N	5	29	0,00000	Fa novalian'i Petera sy ny apostoly hoe: Andriamanitra no tsy maintsy ekena fa tsy ny olombelona.
44N	5	30	0,00000	Efa natsangan'ilay Andriamanitry ny razantsika ho velona i Jesoa, Izay nahantonareo teo amin'ny hazofijaliana no namonoanareo azy.
44N	5	31	0,00000	Efa nasandratr'Andriamanitra eo ankavanany Izy ka tonga Mpitari-dalana sy Mpamonjy mba hahazoan'ny vahoaka Israely miala amin'ny toe-dratsy sady mandray famelan-keloka.
44N	5	32	0,00000	Vavolombelona manambara izany ny tenanay mbamin'ny Fanahy Masina nomen'Andriamanitra ny olona manaiky Azy.
44N	5	33	0,00000	Nisafoaka ny tao amin'ny Fitsarana ambony raha nandre izany teny izany ka nikasa hamono ny apostoly.
44N	5	34	0,00000	Kanefa nisy Farisianina atao hoe Gamaliela, anisan-dry zareo sady mpahay lalana heni-kaja tamin'ny vahoaka rehetra; nitsangana teo afovoan'ny Fitsarana ambony i Gamaliela, dia nasainy navoaka vetivety ireo apostoly,
44N	5	35	0,00000	ary hoy izy tamin'ny mpivory: Ry lehilahy israelita, tandremo tsara izay hataonareo amin'ireo olona ireo.
44N	5	36	0,00000	Vao tsy ela akory no nijoroan'i Teodasy, izay nanao ny tenany ho zavatra; nisy sahabo ho efajato lahy ireo niandany taminy. Novonoina izy, ary nihahaka izay rehetra nanaraka azy, ka tonga tsinontsinona.
44N	5	37	0,00000	Taorian'i Teodasy, dia nijoro indray i Jodasy avy any Galilea, tamin'ny andron'ny fanisam-bahoaka ary nahataona olona maro nanaraka azy. Novonoina koa izy, ary nihahaka izay rehetra nanaraka azy.
44N	5	38	0,00000	Koa izao no teniko aminareo ankehitriny: aza raharahaina ireo olona ireo, fa avelao izy handeha, satria handamoka io fikasana io na io asa io raha avy amin'olombelona fotsiny.
44N	5	39	0,00000	Fa raha avy amin'Andriamanitra kosa, dia tsy ho azonareo foanana, sao dia ianareo indray no tonga mpiady amin'Andriamanitra. Dia nanaiky an'i Gamaliela ny Fitsarana ambony.
44N	5	40	0,00000	Nantsoin-dry zareo indray ny apostoly, nasainy nodarofana kapoka ary norarany tsy hiteny amin'ny anaran'i Jesoa intsony, vao nalefany.
44N	5	41	0,00000	Koa tamin-kafaliana no nialan'ny apostoly teo amin'ny Fitsarana ambony, satria nataon'Andriamanitra mendrika halaim-baraka ho voninahitr'i Jesoa.
44N	5	42	0,00000	Ary tsy nitsahatra izy ireo nampianatra isan'andro na teo an-kianjan'ny tempoly na tany an-tranon'olona, ka nitory ny Vaovao Mahafaly momba an'i Jesoa ilay Mesia. >
44N	6	1	0,00000	Tamin'izany andro izany, dia nihamaro be ny mpianatra, ka nifanditra tamin'ny Jiosy miteny hebreo ny Jiosy miteny grika satria natao tsirambina ny mpitondratena teo aminy tamin'ny fizarana sakafo isan'andro.
44N	6	2	0,00000	Dia novorin'ny 12 lahy ny mpianatra rehetra ka nataony hoe: Tsy rariny raha ilaozanay mitantana sakafo ny fitoriana ny tenin'Andriamanitra.
44N	6	3	0,00000	Noho izany, ry havana, aoka hisy olona fito lahy hotsongaina avy eo afovoanareo, dia olona tsara laza sady feno Fanahy Masina ama-pahendrena, mba hampiandraiketanay izany raharaha izany.
44N	6	4	0,00000	Izahay kosa dia hilofo amin'ny vavaka sy ny fitorian-teny.
44N	6	5	0,00000	Nankasitrahan'ny besinimaro izany teny izany. Dia nofidin'ny mpianatra i Stefana lehilahy vontom-pinoana sy feno Fanahy Masina, ary koa i Filipo sy i Prokoro, i Nikanora sy i Timona, i Parmena ary i Nikola; ka i Nikola dia hafa firenena avy any Antiokia, efa mpanaraka ny fivavahana jiosy.
44N	6	6	0,00000	Naroso teo anatrehan'ny apostoly izy fito lahy ka nanaovan'ny apostoly vavaka sy nametrahany tanana.
44N	6	7	0,00000	Niroborobo ny tenin'Andriamanitra, nitombo be dia be ny isan'ny mpianatra tao Jerosalema, ary nisy mpisorona maro nanaiky ny finoana.
44N	6	8	0,00000	Feno fitahiana sy hery avy amin'Andriamanitra i Stefana ka nanao zava-mahagaga sy famantarana lehibe teo amin'ny vahoaka.
44N	6	9	0,00000	Nisy anefa olona sasany nanohitra azy: dia olona avy amin'ny sinagogan'ny Libertina, sy ny sinagogan'ny Aleksandrianina mbamin'ny sinagogan'ireo terak'i Silisia sy ny faritany Azia. Niady hevitra tamin'i Stefana izy rehetra ireo,
44N	6	10	0,00000	kanefa tsy nahatohitra ny fahendrena avy amin'ny Fanahy Masina Izay nampiteny an'i Stefana.
44N	6	11	0,00000	Tamin'izay dia nanarama olona izy ireo hilaza hoe: Renay nanevateva an'i Mosesy ary nanevateva an'Andriamanitra iny Stefana iny.
44N	6	12	0,00000	Nomeny fo koa ny vahoaka sy ny loholona ary ny mpahay lalana. Dia nirohotan'ireo mpanohitra azy i Stefana, ka nosamboriny ary nentiny ho any amin'ny Fitsarana ambony
44N	6	13	0,00000	sady nananganany vavolombelona mandainga hiampanga azy hoe: Tsy mitsahatra miteny manohitra ity tempoly masina ity sy ny lalanan'i Mosesy io lehilahy io,
44N	6	14	0,00000	satria efa renay nilaza fa hoe i Jesoa avy any Nazareta dia handrodana ity tempoly ity ary hanova ny fanao natolotr'i Mosesy antsika.
44N	6	15	0,00000	Samy nibanjina an'i Stefana izay rehetra tao amin'ny Fitsarana ambony ka nahita ny tarehiny miendrika tarehin'anjely. >
44N	7	1	0,00000	Hoy kosa ny mpisorombe tamin'i Stefana: Izany tokoa ve no izy?
44N	7	2	0,00000	Dia novaliany hoe: Ianareo rahalahy sy ianareo ray aman-dreny, henoy aho. Ilay Andriamanitra be voninahitra dia niseho tamin'i Abrahama razantsika fony izy tany Mezopotamia fa mbola tsy nifindra monina tany Harana.
44N	7	3	0,00000	Ary hoy Andriamanitra taminy: Ilaozy ny tanindrazanao sy ny havanao ka mankanesa any amin'ny tany izay hasehoko anao.
44N	7	4	0,00000	Dia nandao ny tanin'ny Kaldeanina i Abrahama ka nifindra monina tany Harana. Rehefa maty irainy, dia nafindran'Andriamanitra avy tany Harana izy hanketo amin'ity tany izay onenanareo ankehitriny ity.
44N	7	5	0,00000	Tsy nisy faritra natolotr'Andriamanitra ho anjara lovan'i Abrahama teto na dia iray dia aza, saingy nampanantenain'Andriamanitra fa ity tany ity dia homeny azy ho fananany sy ho fananan'ny taranany handimby azy; ary mbola tsy nanan-janaka akory i Abrahama tamin'izany fotoana izany,
44N	7	6	0,00000	kanefa toy izao no tenin'Andriamanitra taminy: Honina any an-tanin'olona ny taranakao mandritra ny efajato taona sady handevozina sy hampahorina.
44N	7	7	0,00000	Hofaiziko anefa ny firenena hanandevo azy; aorian'izany no hialan'ny taranakao avy any ka hanompoany Ahy eto amin'ity toerana ity.
44N	7	8	0,00000	Ary nanao fanekempihavanana tamin'i Abrahama Andriamanitra ka ny famorana no famantarana izany. Dia izany no namoran'i Abrahama an'i Itsehaka zanany rehefa niherina ny andro niterahany azy, sy namoran'i Itsehaka an'i Jakoba, ary namoran'i Jakoba an'ireo razambe 12 mirahalahy.
44N	7	9	0,00000	Nialona an'i Josefa ireo razambe rahalahiny ka nivarotra azy ary nahatonga azy ho andevo tany Ejipta. Kanefa nomban'Andriamanitra i Josefa,
44N	7	10	0,00000	ka nafahany tamin'ny fahoriana rehetra ary nataony mamy hoditra sy nomeny fahendrena teo anatrehan'ny Farao, mpanjakan'i Ejipta. Dia notendren'ny Farao ho mpifehy an'i Ejipta sy ny tao an-dapany rehetra i Josefa.
44N	7	11	0,00000	Tamin'izay dia nisy mosary nanerana an'i Ejipta sy i Kanahana manontolo ka mafy ny fahoriana; ary tsy nahita hanin-kohanina ny razantsika.
44N	7	12	0,00000	Nony ren'i Jakoba fa nisy vary tany Ejipta, dia nirahiny hankany indray mandeha aloha ireo razantsika.
44N	7	13	0,00000	Raha nankany fanindroany ny razantsika, dia nanambara tena tamin'ireo rahalahiny i Josefa, ary fantatry ny Farao tamin'izay ny fianakaviana niavian'i Josefa.
44N	7	14	0,00000	Dia nampanalain'i Josefa i Jakoba rainy mbamin'ny ankohonany manontolo izay nisy olona 75 mianaka.
44N	7	15	0,00000	Nidina nankany Ejipta avokoa izy mianakavy; ary tany no maty i Jakoba sy ny razantsika.
44N	7	16	0,00000	Dia nafindra ho any Sekema ny taolam-balon'ireo, ka nalevina tao amin'ny fasana novidin'i Abrahama vola tamin'ny taranak'i Hemora tany Sekema.
44N	7	17	0,00000	Rehefa nanakaiky ny fotoana hanatanterahan'Andriamanitra ny fampanantenana nataony tamin'i Abrahama, dia nitombo ny firenentsika tany Ejipta ka tonga nihamaro be.
44N	7	18	0,00000	Avy eo nisy mpanjaka hafa nijoro tany Ejipta, dia mpanjaka tsy mba nahalala an'i Josefa.
44N	7	19	0,00000	Fetsy ratsy tamin'ny firenentsika io mpanjaka io ary tsy nifaditrovana tamin'ny razantsika ka nanery azy ireo hanary ny zazalahy vao teraka mba tsy hahavelona azy ireny.
44N	7	20	0,00000	Tamin'izany fotoana izany no nahaterahan'i Mosesy, zazalahy mahatehotia teo imason'Andriamanitra. Notezaina telo volana tao an-tranon-drainy izy;
44N	7	21	0,00000	fa nony voatery nariana, dia nalain'ny zanakavavin'ny Farao ka nobeaziny toy ny zanany.
44N	7	22	0,00000	Notezaina tamin'ny fahaizana isan-karazany nananan'ny Ejiptianina i Mosesy, ka tonga nahery tamin'ny teniny sy ny asany.
44N	7	23	0,00000	Rehefa feno efapolo taona i Mosesy, dia tapa-kevitra ny hamangy an'ireo Israelita havany.
44N	7	24	0,00000	Nahita Israelita anankiray nihetraketrahan'ny Ejiptianina i Mosesy ka niaro ilay nampahorina ary namono nahafaty ilay Ejiptianina mba hamaly faty an'ilay Israelita.
44N	7	25	0,00000	Noheverin'i Mosesy ho takatr'ireo Israelita havany fa izy no hampiasain'Andriamanitra ho famonjena azy; saingy tsy takany velively.
44N	7	26	0,00000	Ny ampitson'iny indray, dia Israelita roa lahy niady no zava-niseho tamin'i Mosesy. Tiany hampihavanina izy roa lahy ka nanariny hoe: Ry izy roa lahy, mpirahalahy ianareo ka nahoana no mifamely toy izao?
44N	7	27	0,00000	Fa natosik'ilay namely i Mosesy sady nataony hoe: Iza no nanendry anao ho mpifehy sy ho mpitsara anay?
44N	7	28	0,00000	Moa tianao hovonoina koa ve aho tahaka ny namonoanao an'ilay Ejiptianina omaly?
44N	7	29	0,00000	Vao nandre izany teny izany i Mosesy, dia vaky nandositra ka nifindra monina tany Midiana, ary nanan-janaka roa lahy tany.
44N	7	30	0,00000	Efapolo taona taorian'izany, dia anjely tanaty lelafon-droimemy mirehitra no niseho tamin'i Mosesy, tany an-taniefitra misy ny tendrombohitra Sinay.
44N	7	31	0,00000	Gaga i Mosesy raha nisehoan'izany fahitana izany. Kanefa nony nanatona handinika akaiky kokoa izy, dia injao ny feon'ny Tompo nanao hoe:
44N	7	32	0,00000	Izaho no Andriamanitry ny razanao, dia ilay Andriamanitr'i Abrahama sy i Itsehaka ary i Jakoba! Tora-kovitra i Mosesy ka tsy sahy nandinika.
44N	7	33	0,00000	Ary hoy ny Tompo taminy: Esory ny kapanao, fa masina io tany ijoroanao io.
44N	7	34	0,00000	Efa hitako tokoa fa miferinaina ny vahoakako any Ejipta ary efa reko mitoloko lava ka tafidina hanafaka azy Aho. Ary ankehitriny, ndeha ianao hirahiko ho any Ejipta.
44N	7	35	0,00000	Io ilay Mosesy nolavin'ny Israelita ka nataony hoe: Iza no nanendry anao ho mpifehy sy ho mpitsara anay?, kanefa nirahin'Andriamanitra ho mpifehy sy mpanavotra, nomban'ny herin'ilay anjely niseho taminy tanatin'ny roimemy.
44N	7	36	0,00000	I Mosesy no nahavita zava-mahagaga amam-pamantarana tany Ejipta sy tany amin'ny Ranomasina Mena ary tany an-taniefitra nandritra ny efapolo taona, ka nahatafavoaka ny Israelita.
44N	7	37	0,00000	I Mosesy ihany koa no nilaza tamin'ny Israelita hoe: Hisy mpaminany tahaka ahy hajoron'Andriamanitra ho anareo, dia mpaminany avy aminareo samy ianareo!
44N	7	38	0,00000	Rehefa vory ho fiangonana tany an-taniefitra ny vahoaka Israely, dia i Mosesy no teo anelanelan'ireo razantsika sy ilay anjely niteny taminy tany an-tendrombohitra Sinay; ka izy no nandray ny teny mahavelona avy amin'Andriamanitra mba homena antsika.
44N	7	39	0,00000	Tsy te hanoa an'i Mosesy anefa ny razantsika fa nanohitra azy ary naniry hiverina ilalana ho any Ejipta indray.
44N	7	40	0,00000	Ka hoy ny vahoaka Israely tamin'iAharona: Anaovy andriamanitra hialoha lalana anay izahay, fa tsy fantatray izay nahazo an'iny Mosesy namoaka anay hiala tany Ejipta iny.
44N	7	41	0,00000	Tamin'izay dia sampy mitarehin-janak'omby no namboarin'ny vahoaka Israely sy nanaterany sorona, ka ny asan'ny tanany ihany no niravoravoany.
44N	7	42	0,00000	Niambohoan'Andriamanitra kosa ny vahoakany ka navelany hivavaka amin'ny masoandro sy kintana amam-bolana, araka izay voalazan'ny Soratra Masina ao amin'ny bokin'ny mpaminany hoe: Ry vahoaka Israely, nitondra sorona amam-panatitra ho Ahy ve ianareo, nandritra ny efapolo taona tany an-taniefitra?
44N	7	43	0,00000	Tsia, fa nolanjainareo kosa ny tranolain'ny sampy atao hoe Moloka sy ny sarin'ilay andriamanitrareo mitarehin-kintana atao hoe Refana, dia ireo endri-javatra vitan'ny tananareo mba hivavahana. Noho izany, dia hataoko lasan-ko babo any an-dafin'i Babilona ianareo.
44N	7	44	0,00000	Ny tranolay nitahirizana ny raki-tsoratry ny fanekempihavanana kosa dia nananan'ny razantsika fony ireo tao an-taniefitra. Namboarina araka ny fepetra voalazan'Andriamanitra tamin'i Mosesy rahateo.
44N	7	45	0,00000	Dia mbola noraisin'ireo razantsika tafaraka tamin'i Josoa ilay tranolay ary nentiny niditra tao amin'ny tany fananan'ireo hafa firenena; fa noroahin'Andriamanitra teo anoloan'ny razantsika manko ireo hafa firenena. Tao hatrany ilay tranolay mandra-pahatongan'ny andro nanjakan'i Davida.
44N	7	46	0,00000	Nahazo tombon-tsoa tamin'Andriamanitra i Davida ary nangataka mba hanao trano fonenana ho an'ny Andriamanitr'i Jakoba.
44N	7	47	0,00000	Kanjo i Salomona no nanorina trano ho Azy.
44N	7	48	0,00000	Ilay Andriamanitra Avo indrindra anefa dia tsy mitoetra amin-trano vitan'olombelona, araka ny tenin'ny mpaminany hoe:
44N	7	49	0,00000	Ny lanitra no sezafiandrianako, hoy ny Tompo; ary ny tany no fitoeran-tongotro. Koa trano manao ahoana no haorinareo ho Ahy, ary toerana inona no hitsaharako?
44N	7	50	0,00000	Angaha tsy asan'ny tanako izao rehetra izao?
44N	7	51	0,00000	Olona mafy hatoka, mpikomy sady mpanetsin-tadiny ianareo! Toherinareo lalandava ny Fanahy Masina; dia ny razanareo navela mihitsy ianareo.
44N	7	52	0,00000	Iza moa no mpaminany tsy nenjehin'ny razanareo? Novonoiny hatramin'ireo mpanambara ny hahatongavan'ilay Marina aza: ary ankehitriny dia ianareo mihitsy no nanjary mpamadika sy mpamono ilay Marina.
44N	7	53	0,00000	Nandray ny lalanan'Andriamanitra tamin'ny alalan'ny anjely ianareo, kanefa tsy nitandrina azy.
44N	7	54	0,00000	Nony nandre izany teny izany ry zareo tao amin'ny Fitsarana ambony, dia nisafoaka mafy ary nihidy vazana tamin'i Stefana.
44N	7	55	0,00000	Feno Fanahy Masina kosa i Stefana ka nibanjina ny lanitra, nahita ny voninahitr'Andriamanitra sy i Jesoa teo ankavanan'Andriamanitra,
44N	7	56	0,00000	ary niteny hoe: Indro hitako izao ny lanitra misokatra sy ilay Zanak'olona mijoro eo ankavanan'Andriamanitra.
44N	7	57	0,00000	Dia nihoraka ireo tao amin'ny Fitsarana ambony sady vao mainka nanentsin-tadiny. Ary indray niantoraka teny amin'i Stefana izy rehetra,
44N	7	58	0,00000	ka nitarika azy tany ivelan'ny tanana sy nitora-bato azy. Ary ny vavolombelona dia nametra-damba teo an-tongotr'izay tovolahy antsoina hoe Saoly izay.
44N	7	59	0,00000	Raha nitora-bato azy ny olona, i Stefana kosa niantso ny Tompo nanao hoe: Ry Jesoa Tompo o, raiso ny fanahiko!
44N	7	60	0,00000	Dia nandohalika izy ka niteny mafy hoe: Tompo o, aza tananao hahadiso azy ireo izao heloka izao! >
44N	8	1	0,00000	Ary i Saoly nankasitraka ny namonoana an'i Stefana. Androtr'iny ihany dia nipoaka ny fanenjehana mahery vaika nihatra tamin'ny Fiangonana tao Jerosalema. Niely patrana eran'ny faritany Jodea sy Samaria ny mpino rehetra, afa-tsy ny apostoly ihany.
44N	8	2	0,00000	Nisy kosa mpivavaka tsara nandevina an'i Stefana sady nisaona azy fatratra.
44N	8	3	0,00000	Tamin'izay i Saoly dia nilofo handringana ny Fiangonana. Noteteziny nidirana ny isan-trano, nataony sinto-mahery navoaka ny mpino na lahy na vavy ka nalefany tany am-ponja.
44N	8	4	0,00000	Koa ireo naelin'ny fanenjehana dia nitety tany nitory ny Vaovao Mahafaly raketin'ny tenin'Andriamanitra.
44N	8	5	0,00000	Nidina tao an-tanana Samaria i Filipo ka nanambara ny Mesia tamin'ny mponina tao.
44N	8	6	0,00000	Indray babo avokoa ny vahoaka tamin'izay nolazain'i Filipo, raha nandre laza sy nahita maso ny famantarana vitany.
44N	8	7	0,00000	Fa maro ny olona nandroahana fanahy maloto ary nikiakiaka ireny fanahy maloto ireny rehefa niala; maro koa ny malemy sy ny mandringa no sitrana.
44N	8	8	0,00000	Avy nilaza izany izy, dia nodimandry.
44N	8	9	0,00000	Nisy lehilahy atao hoe Simona efa tao amin'izany tanana izany rahateo. Mpanao majika izy ka nahatalanjona ny mponina eran'i Samaria sady nanao ny tenany ho zavatra.
44N	8	10	0,00000	Babony daholo ny olona, hatramin'ny kely ka hatramin'ny lehibe, ka vaky vava hoe: Ity lehilahy ity no herin'Andriamanitra, dia ilay antsoina hoe hery lehibe.
44N	8	11	0,00000	Babon'i Simona tokoa ny olona satria hatramin'ny ela no talanjona tamin'ny majikany.
44N	8	12	0,00000	Saingy rehefa nino ny Vaovao Mahafaly notorin'i Filipo momba ny Fanjakan'Andriamanitra sy momba an'i Jesoa Kristy izy ireo, dia niroso hatao batisa avokoa na lahy na vavy.
44N	8	13	0,00000	Ny tenan'i Simona koa aza dia nino ka natao batisa; tsy nahasaraka an'i Filipo izy ary talanjona nahita ny famantarana sy ny asa lehibe mahagaga izay notontosaina.
44N	8	14	0,00000	Ren'ny apostoly tany Jerosalema fa nandray ny tenin'Andriamanitra ny mponina tao Samaria, ka nirahiny hankany i Petera sy i Johany.
44N	8	15	0,00000	Rehefa tonga tany Samaria izy roa lahy, dia nivavaka ho an'ny mpino mba handraisany ny Fanahy Masina;
44N	8	16	0,00000	satria tsy mbola nisy nilatsahan'ny Fanahy Masina ireo mpino ireo na iray aza, fa vita batisa tamin'ny anaran'i Jesoa Tompo ihany.
44N	8	17	0,00000	Dia nametrahan'i Petera sy Johany tanana izy rehetra ka nandray ny Fanahy Masina.
44N	8	18	0,00000	Nony hitan'i Simona fa ny fametrahan'ny apostoly tanana no nanomezana ny Fanahy Masina tamin'ireo mpino, dia notolorany vola i Petera sy i Johany
44N	8	19	0,00000	sady nataony hoe: Omeo ahy koa re izany fahefana izany, dia mba handray ny Fanahy Masina izay olona hametrahako tanana.
44N	8	20	0,00000	Fa hoy i Petera taminy: Vereza miaraka amin'ny tenanao ny volanao satria nataonao fa azo vidim-bola ny fanomezan'Andriamanitra.
44N	8	21	0,00000	Tsy misy anjaranao na lovanao amin'ity raharaha ity satria tsy mahitsy fo eo anatrehan'Andriamanitra ianao.
44N	8	22	0,00000	Koa ialao izao faharatsianao izao ary mangataha amin'ny Tompo mba hamelany izany fihevitry ny fonao izany, raha azo atao.
44N	8	23	0,00000	Hitako manko fa mbola feno fialonana mangidy sy voafatotry ny fahotana ianao.
44N	8	24	0,00000	Dia hoy i Simona tamin'i Petera sy i Johany: Ianareo mihitsy no mangataha ho ahy amin'ny Tompo, mba tsy hisy hihatra amiko akory izay voalazanareo.
44N	8	25	0,00000	Rehefa avy nanao fijoroana vavolombelona sy nitory ny tenin'ny Tompo ry i Petera sy i Johany, dia nitodi-doha ho any Jerosalema, ka nanambara ny Vaovao Mahafaly teny amin'ny tanana kely maro eran'i Samaria.
44N	8	26	0,00000	Nisy anjelin'ny Tompo nanao tamin'i Filipo hoe: Ndeha ianao mianatsimo ka mizora ny lalana midina avy eto Jerosalema mankany Gaza, dia ny lalana mamakivaky taniefitra.
44N	8	27	0,00000	Dia nandeha avy hatrany i Filipo. Ary indro nisy lehilahy etiopianina: izy io dia manamboninahitra tandapan'ny Kandasy (mpanjakavavin'i Etiopia) sady mpitandrina ny fananany rehetra; nivahiny tany Jerosalema ralehilahy mba hivavaka,
44N	8	28	0,00000	ary efa mby an-dalana hody tamin'izay. Nipetraka tao amin'ny kalesiny izy ary namaky ny bokin'i Isaia mpaminany.
44N	8	29	0,00000	Dia hoy ny Fanahy Masina tamin'i Filipo: Mandrosoa ka hatony io kalesy io.
44N	8	30	0,00000	Nilomay nanatona i Filipo ka nandre ilay Etiopianina namaky ny bokin'i Isaia mpaminany, ary nanontany azy hoe: Azonao ve ny teny vakinao?
44N	8	31	0,00000	Dia novalian-dralehilahy hoe: Ahoana moa no ho azoko, raha tsy mba misy manazava? Niangavian'ilay tandapa i Filipo mba hitaingina ny kalesiny ary hipetraka eo anilany.
44N	8	32	0,00000	Izao kosa no andalan'ny Soratra Masina vinakin'ilay tandapa: Toy ny ondry nentina hovonoina Izy, ary toy ny zanak'ondry moana manoloana ny mpanety azy: tsy niloa-bava akory!
44N	8	33	0,00000	Natao tsinontsinona Izy ary tsy nahazo rariny. Ary iza moa no hanan-kotantaraina ny amin'izay taranany? Satria fongotra teto an-tany ny fiainany.
44N	8	34	0,00000	Ka hoy ilay tandapa tamin'i Filipo: Azafady, tompoko, iza moa no lazain'ny mpaminany amin'izany? Ny tenany sa olon-kafa?
44N	8	35	0,00000	Dia niteny i Filipo ary niainga avy amin'ireo andalan-tSoratra Masina ireo no nanambara ny Vaovao Mahafaly momba an'i Jesoa.
44N	8	36	0,00000	Nizotra ny dian'izy roa lahy, ary mby teo amin'ny toerana anankiray misy rano, ka hoy ilay tandapa: Inty eto misy rano, ka inona no misakana ahy tsy hatao batisa?
44N	8	37	0,00000	Dia novalian'i Filipo hoe: Raha amin'ny fonao manontolo no inoanao, dia azo atao batisa ianao. Ary hoy ilay tandapa: Mino aho fa i Jesoa Kristy no ilay Zanak'Andriamanitra.]
44N	8	38	0,00000	Nasain'ilay tandapa najanona ny kalesy, dia niara-nidina nankeo anaty rano izy mbamin'i Filipo, ary nataon'i Filipo batisa izy.
44N	8	39	0,00000	Nony tafakatra avy tao anaty rano izy roa lahy, dia nentin'ny Fanahin'ny Tompo niala teo i Filipo. Tsy nahita azy intsony ilay tandapa, nefa nanohy ny diany tamin-kafaliana.
44N	8	40	0,00000	Hay tody tao Azota i Filipo ary nitory ny Vaovao Mahafaly tamin'ny tanana rehetra nolalovany mandra-pahatongany tany Kesaria. >
44N	9	1	0,00000	Tamin'izay i Saoly dia tsy nanampo afa-tsy ny handrahona sy ny handripaka ny mpianatry ny Tompo. Nanatona ny mpisorombe izy,
44N	9	2	0,00000	ary nangataka taratasy hahazoany miditra amin'ireo sinagoga any Damasy: ny nokendreny dia ny hamatotra sy hitondra mankaty Jerosalema izay olona tratrany manaraka ny lalana nosoritan'ny Tompo, na lahy na vavy.
44N	9	3	0,00000	Ary raha mbola nizotra nankany Damasy ny diany, ka mby teo akaikin'ny tanana, dia nisy hazavana avy tany an-danitra, nanelatrelatra tampoka nanodidina azy.
44N	9	4	0,00000	Niankarapoka tamin'ny tany i Saoly sady nandre feo nanao taminy hoe: Saoly, Saoly, nahoana no manenjika Ahy ianao?
44N	9	5	0,00000	Dia hoy i Saoly: Iza moa Ianao, Tompoko? Ary ilay feo namaly hoe: Izaho no i Jesoa, Ilay enjehinao.
44N	9	6	0,00000	Fa mitsangana, mankanesa ao an-tanana, dia holazaina aminao izay tokony hataonao.
44N	9	7	0,00000	Tafatsatoka tsy nahateny tsy nahavolana ireo olona mpiara-dia amin'i Saoly; reny tokoa ny feo, nefa tsy nisy olona hitany.
44N	9	8	0,00000	Dia nitsangana i Saoly, saingy tsy nahita na inona na inona, na dia nisokatra aza ny masony; hany ka olona no nitantana azy hankao Damasy.
44N	9	9	0,00000	Tsy nahita izy nandritra ny telo andro sady tsy nihinana no tsy nisotro.
44N	9	10	0,00000	Tao Damasy tamin'izay dia nisy mpianatra atao hoe Hanania. Nisehoan'ny Tompo tamin'ny alalan'ny fahitana izy ka nilazany hoe: Ry Hanania! Dia hoy ny navaliny: Inty aho, Tompoko!
44N	9	11	0,00000	Ary hoy ny Tompo tamin'i Hanania: Mankanesa izao dia izao any amin'ilay lalana atao hoe Imahitsy; ka anontanio ao an-tranon'i Joda fa misy lehilahy atao hoe Saoly avy any Tarsa. Mivavaka indrindra izy amin'izao fotoana izao.
44N	9	12	0,00000	Tamin'izay i Saoly dia nisehoam-pahitana ary nahatazana lehilahy atao hoe Hanania, izay niditra tao aminy sy nametra-tanana taminy mba hahiratan'ny masony indray.)
44N	9	13	0,00000	Izao kosa no navalin'i Hanania: Maro, Tompoko, ny olona niresaka tamiko momba io lehilahy io ka samy nilaza ny ratsy rehetra vitany tamin'ireo anisan'ny vahoakanao tany Jerosalema.
44N	9	14	0,00000	Ary nomen'ireo lohandoha-mpisorona fahefana izy no tonga eto, mba hamatotra izay rehetra miantso ny anaranao.
44N	9	15	0,00000	Fa hoy ny Tompo taminy: Mandehana, fa io lehilahy io dia nofidiko sy hampiasaiko mba hampahafantatra Ahy amin'ireo hafa firenena sy amin'ny mpanjaka ary amin'ny vahoaka Israely.
44N	9	16	0,00000	Hasehoko azy ny mafy rehetra tsy maintsy hiaretany ho voninahitro.
44N	9	17	0,00000	Dia niainga i Hanania ka niditra tao an-tranon'i Joda, ary nametra-tanana tamin'i Saoly sady nanao hoe: Ry Saoly rahalahiko, i Jesoa Tompo, Izay niseho taminao teny an-dalana, no naniraka ahy mba hahiratan'ny masonao indray ary mba hahatonga anao ho feno Fanahy Masina.
44N	9	18	0,00000	Teo no ho eo ihany dia nisy zavatra toy ny kiran-kazandrano niala avy tamin'ny mason'i Saoly, ka nahiratra indray izy. Avy hatrany koa izy dia natao batisa,
44N	9	19	0,00000	ary dia nihinan-kanina ka nihatanjaka. Niara-nitoetra mandritra ny andro vitsivitsy tamin'ny mpianatra tany Damasy i Saoly.
44N	9	20	0,00000	Tsy nangataka andro i Saoly fa nitoriteny tao amin'ny sinagoga, nanambara fa i Jesoa no ilay Zanak'Andriamanitra.
44N	9	21	0,00000	Dia talanjona ny olona rehetra nandre azy ka nanontany hoe: Tsy ity lehilahy ity indrindra ve no mpanenjika lozan-tany an'ireo niantso ny anaran'i Jesoa tany Jerosalema? Ary ny anton-diany aty, moa ve tsy ny hamatotra ny olona toy izany sy hitondra azy mankany amin'ny lohandoha-mpisorona?
44N	9	22	0,00000	Vao mainka feno hery ny toritenin'i Saoly: nasehony marimarina fa i Jesoa no Mesia, hany ka resy lahatra ny Jiosy mponina tao Damasy.
44N	9	23	0,00000	Rehefa afaka andro maromaro, dia niara-nioko hamono an'i Saoly ny Jiosy;
44N	9	24	0,00000	saingy nampahafantarina an'i Saoly mialoha izany fiokoana izany. Nambenan-dry zareo Jiosy andro aman'alina ny vavahadin'ny tanana mba hamonoana an'i Saoly.
44N	9	25	0,00000	Kanjo nalain'ny mpianatra i Saoly indray alina, dia nataony tao anaty sobika, ary nampidininy tany ivelan'ny manda.
44N	9	26	0,00000	Vao tonga tany Jerosalema i Saoly, dia nitady hikambana tamin'ny mpianatra; saingy natahotra azy izy rehetra satria tsy afaka nino azy ho isan'ny mpianatra.
44N	9	27	0,00000	Nalain'i Barnaba kosa i Saoly ka nentiny teo amin'ny apostoly; dia teo anatrehan'ny apostoly no nitantaran'i Barnaba ny fomba nahitan'i Saoly ny Tompo teny an-dalana sy ny teny nataon'ny Tompo taminy ary koa ny fahasahian'i Saoly nitoriteny tamin'ny anaran'i Jesoa tany Damasy.
44N	9	28	0,00000	Izay vao afa-nifanerasera tamin'ny mpianatra tao Jerosalema i Saoly sady tena sahy nitoriteny tamin'ny anaran'ny Tompo.
44N	9	29	0,00000	Niresahan'i Saoly sy nifanakalozany hevitra koa ireo Jiosy miteny grika; kanjo notadiavin'ireo hovonoina izy.
44N	9	30	0,00000	Nony fantatr'ireo havana iray finoana izany, dia nateriny tany Kesaria i Saoly ary nampodiny nankany Tarsa.
44N	9	31	0,00000	Nandry feizay ny Fiangonana manerana an'i Jodea sy i Galilea ary i Samaria manontolo: nandroso tsara, nizotra tamin'ny fanoavana ny Tompo, ary nihamaro noho ny fampaherezan'ny Fanahy Masina.
44N	9	32	0,00000	Raha nitety tany nitsidika ny vahoakan'Andriamanitra rehetra i Petera, dia nankany amin'ireo nonina tany Lida koa.
44N	9	33	0,00000	Tao no nahitany lehilahy malemy anankiray atao hoe Enea, efa valo taona nilamahana teo am-parafara.
44N	9	34	0,00000	Ary hoy i Petera taminy: Ry Enea, manasitrana anao i Jesoa Kristy! Mitsangana ka amboary ny fandrianao! Dia nitsangana niaraka tamin'izay i Enea.
44N	9	35	0,00000	Nahita azy ny mponina rehetra tany Lida sy tany amin'ny lemak'i Sarona ka niverina ho amin'ny Tompo.
44N	9	36	0,00000	Tany Jopa dia nisy vehivavy mpianatra atao hoe Tabita (na Dorkasy amin'ny teny grika izany hoe gazela). Be tokoa ny asa soa amam-piantrana vitany.
44N	9	37	0,00000	Ary tamin'izany andro izany dia narary izy ka maty. Rehefa avy nampandroina ny faty, dia napetraka tao amin'ny efitrano ambony rihana.
44N	9	38	0,00000	Tanana akaikin'i Jopa moa i Lida; ka nony henon'ny mpianatra tao Jopa fa hoe any Lida i Petera, dia nandefa iraka roa lahy ry zareo mba hiangavy azy hoe: Tongava faingana aty aminay.
44N	9	39	0,00000	Teo no ho eo ihany i Petera dia niainga niaraka tamin'ireto iraka. Vao tonga tao Lida i Petera, dia nentin'ny mpianatra ho any amin'ilay efitrano ambony rihana. Nanatona an'i Petera avokoa ireo mpitondratena tao, izay sady nitomany no nampiseho ny akanjo sy fitafiana hafa nataon'i Dorkasy ho azy ireo fony fahavelony.
44N	9	40	0,00000	Namoaka ny olona rehetra ho any alatrano i Petera, dia nandohalika nivavaka. Avy eo izy dia nitodika nanatrika ny faty ka niteny hoe: Ry Tabita, mitsangana! Nahiratr'i Tabita ny masony, ary nahita an'i Petera izy dia niarina.
44N	9	41	0,00000	Nanolo-tanana azy kosa i Petera ka nampitsangana azy. Rehefa nantsoin'i Petera ny vahoakan'Andriamanitra tao Jopa mbamin'ireo mpitondratena, dia Tabita velona soa aman-tsara no natolony azy ireo.
44N	9	42	0,00000	Tonga fantatr'i Jopa iray vohitra izany ka olona maro no nino ny Tompo.
44N	9	43	0,00000	Nitoetra naharitraritra tao Jopa i Petera, tao an-tranon'ny mpandon-koditra atao hoe Simona. >
44N	10	1	0,00000	Tany Kesaria dia nisy lehilahy atao hoe Kornely, kapiteny tao amin'ny andian-tafika romanina atao hoe andian-tafika Italianina.
44N	10	2	0,00000	Mpivavaka sady mpanaja an'Andriamanitra izy mbamin'ny ankohonany manontolo. Nanampy be dia be ny olo-mahantran'ny vahoaka jiosy i Kornely sady nivavaka tamin'Andriamanitra isaky ny fotoana voatendry.
44N	10	3	0,00000	Indray tolakandro, tokony ho tamin'ny telo, dia nisehoam-pahitana izy ary nisy anjelin'Andriamanitra tazany mazava tsara niditra tao an-tranony ka niteny taminy hoe: Ry Kornely!
44N	10	4	0,00000	Nibanjina an'ilay anjely i Kornely ka raiki-tahotra sady nanao hoe: Ahoana izay, tompoko? Dia hoy ny anjely taminy: Tafakatra any amin'Andriamanitra ny vavaka sy ny fiantrana vitanao, ka ahatsiarovany anao.
44N	10	5	0,00000	Izao ankehitriny izao dia mandefasa lehilahy ho any Jopa haka an'i Simona, izay antsoina koa hoe Petera.
44N	10	6	0,00000	Ao amin'ny mpandon-koditra atao hoe Simona izay manan-trano eo amoron-dranomasina no iantranoany.
44N	10	7	0,00000	Rehefa lasa ilay anjely niteny taminy teo, dia nantsoin'i Kornely ny roa lahy tamin'ny mpanompony sy ny miaramila anankiray mpivavaka, anisan'ireo mpanotrona azy.
44N	10	8	0,00000	Nitantaran'ny kapiteny izay rehetra nitranga izy telo lahy ary dia nirahiny ho any Jopa.
44N	10	9	0,00000	Raha mbola teny an-dalana ireto iraka ny ampitson'iny ka efa nanakaiky an'i Jopa, dia niakatra tao an-tampon-trano kosa i Petera, tokony ho tamin'ny mitataovovonana, mba hivavaka.
44N	10	10	0,00000	Ary efa noana mafy izy ka te hisakafo; ny olona namboatra sakafo ho azy, izy kosa nisehoam-pahitana mahavariana.
44N	10	11	0,00000	Hitan'i Petera fa nisokatra ny lanitra ary nisy fasian-javatra nidina avy any: toa lamba lehibe voatana amin'ny zorony efatra, nalatsaka amin'ny tany.
44N	10	12	0,00000	Ary tao anatiny dia nisy biby isan-karazany, ny mandeha tongotra efatra mbamin'ny mikisaka amin'ny tany, ary koa voro-manidina isan-karazany.
44N	10	13	0,00000	Dia nisy feo nanao taminy hoe: Mitsangana, ry Petera, mamonoa ka mihinana!
44N	10	14	0,00000	Dia hoy i Petera: Sanatria, Tompoko! Tsy mbola nihinan-javatra fady na maloto aho!
44N	10	15	0,00000	Nefa dia mbola injay indray ilay feo nanao taminy hoe: Izay efa nambaran'Andriamanitra fa madio, dia aza ataonao ho fady.
44N	10	16	0,00000	Intelo niverina izany vao nakarina tany an-danitra ilay fasian-javatra.
44N	10	17	0,00000	Raha mbola nieritreritra izay tokony ho hevitr'ilay fahitana niseho taminy teo i Petera, dia tonga ireo irak'i Kornely. Nanontany tamin'olona izay tranon'i Simona mpandon-koditra izy telo lahy ary efa migadona eo am-bavahady.
44N	10	18	0,00000	Niantso izy ireo ary nanontany hoe: Miantrano ato ve i Simona, ilay antsoina koa hoe Petera?
44N	10	19	0,00000	Mbola revo nieritreritra izay tokony ho hevitr'ilay fahitana i Petera no nitenenan'ny Fanahy Masina hoe: Indreo misy olona telo lahy mitady anao.
44N	10	20	0,00000	Mitsangana, dia midina ary aza misalasala fa mandehana miaraka aminy; satria Izaho no naniraka azy ireo.
44N	10	21	0,00000	Dia nidina i Petera ary nanatona azy telo lahy ka nanao hoe: Izaho no ilay tadiavinareo. Inona no anton-dianareo?
44N	10	22	0,00000	Dia hoy izy telo lahy: Iraky ny kapiteny Kornely izahay. Izy dia lehilahy tia rariny sady mpanaja an'Andriamanitra no tsara laza amin'ny Jiosy rehetra. Notoroan'ny anjely masina hevitra izy mba hampaka anao ho any an-tranony ary hihaino izay zavatra hambaranao aminy.
44N	10	23	0,00000	Nampiantranoin'i Petera izy telo lahy ka nandry tao ny alin'iny. Ny ampitso kosa dia lasa i Petera niara-dia tamin'ireto iraka. Tafaraka tamin'i Petera koa ny havana sasany mpino avy ao Jopa.
44N	10	24	0,00000	Ny afakampitso dia tonga tany Kesaria ry i Petera. Efa niandry azy ireo i Kornely sy ny havany aman-tsakaizany izay nasainy.
44N	10	25	0,00000	Iny vao hiditra iny i Petera, dia nitsena azy i Kornely ary niantoraka teo an-tongony ho mari-panajana azy.
44N	10	26	0,00000	Fa nampitsangana azy i Petera ka nanao hoe: Mitsangana ianao, fa izaho koa dia olombelona ihany!
44N	10	27	0,00000	Sady niresaka tamin'i Kornely i Petera no niditra tao an-trano ka nahita ny olona marobe tafavory tao.
44N	10	28	0,00000	Dia hoy izy tamin'ireo: Fantatrareo fa ny Jiosy dia raran'ny fivavahany tsy hifanerasera amin'ny hafa firenena na hiditra ao an-tranony. Nefa nasehon'Andriamanitra tamiko fa tsy misy olona azoko atao hoe maloto na tsy mendrika hifaneraserana.
44N	10	29	0,00000	Noho izany, raha vao nampanalainao aho, dia tonga fa tsy nanda. Tiako ho fantatra ary izay anton'ny nampanalanao ahy.
44N	10	30	0,00000	Dia novalian'i Kornely hoe: Telo andro lasa izay, tamin'ny telo tolakandro toy izao indrindra, dia nivavaka tato an-trano aho. Ary nisy lehilahy manao fitafiana mamirapiratra nijoro tampoka teo anatrehako,
44N	10	31	0,00000	ka nilaza tamiko hoe: Ry Kornely, nohenoin'Andriamanitra ny vavakao ary notsarovany koa ny fiantrana vitanao.
44N	10	32	0,00000	Noho izany, mandefasa olona ho any Jopa haka an'i Simona, izay antsoina koa hoe Petera. Ny iantranoany dia ao amin'i Simona mpandon-koditra, eo amoron-dranomasina.
44N	10	33	0,00000	Nandefa olona haka anao niaraka tamin'izay aho, ka mahafinaritra ny nanekenao hankaty. Ankehitriny ary dia eto anatrehan'Andriamanitra izahay rehetra, mba hihaino ny hafatra rehetra nandidian'ny Tompo anao.
44N	10	34	0,00000	Dia niteny i Petera ka nanao hoe: Azoko tsara ankehitriny, fa tsy mba mijery tavan'olona Andriamanitra.
44N	10	35	0,00000	Eny, ankasitrahin'Andriamanitra avokoa izay olona manaja Azy sy manao ny rariny na aiza na aiza firenena misy azy.
44N	10	36	0,00000	Fantatrareo ny teny nampitondrain'Andriamanitra ho an'ny vahoaka Israely, anambarany ny Vaovao Mahafaly: dia ny fampihavanana amin'ny alalan'i Jesoa Kristy, ilay Tompon'ny olona rehetra.
44N	10	37	0,00000	Fantatrareo ny zava-nitranga tany Galilea aloha ary dia nanerana an'i Jodea, taorian'ny toriteny sy ny batisa nataon'i Johany:
44N	10	38	0,00000	nandrotsahan'Andriamanitra ny herin'ny Fanahy Masina i Jesoa avy any Nazareta, ka nitety tany nanao soa sy nanasitrana izay rehetra teo ambany fahefan'ny devoly, satria nomban'Andriamanitra Izy.
44N	10	39	0,00000	Izahay dia vavolombelona nahita ny zavatra rehetra nataony manerana ny tanin'ny Jiosy sy tao Jerosalema. Io Jesoa io dia nahanton'ny olona tamin'ny hazofijaliana no namonoany Azy,
44N	10	40	0,00000	nefa natsangan'Andriamanitra ho velona tamin'ny andro fahatelo. Nasehon'Andriamanitra miharihary Izy,
44N	10	41	0,00000	tsy tamin'ny vahoaka ankapobeny fa taminay vavolombelona efa notendren'Andriamanitra mialoha hanambara an'i Jesoa. Niara-nihinana sy nisotro taminy izahay taorian'ny nananganan'Andriamanitra Azy ho velona avy any amin'ny maty;
44N	10	42	0,00000	ary nomeny baiko mba hitory amin'ny vahoaka sy ho vavolombelona manambara fa Izy no voatendrin'Andriamanitra ho Mpitsara ny velona sy ny maty.
44N	10	43	0,00000	Samy mijoro ho vavolombelona momba azy ny mpaminany rehetra ka manambara fa izay rehetra mino Azy dia hahazo famelan-keloka amin'ny anarany.
44N	10	44	0,00000	Raha mbola nilaza izany zavatra izany i Petera, dia nilatsahan'ny Fanahy Masina ny olona rehetra nihaino ny lahateniny.
44N	10	45	0,00000	Talanjona ireo mpino jiosy tafaraka tamin'i Petera, satria narotsaka tamin'ny hafa firenena koa ny Fanahy Masina fanomezan'Andriamanitra;
44N	10	46	0,00000	fa henony niteny tamin'ny fiteny tsy fantatra sady nankalaza an'Andriamanitra ny hafa firenena. Tamin'izay dia hoy i Petera hoe:
44N	10	47	0,00000	Azo sakanana tsy hatao batisa amin'ny rano ve ireto olona efa nandray ny Fanahy Masina tahaka antsika ireto?
44N	10	48	0,00000	Dia nasain'i Petera natao batisa amin'ny anaran'i Jesoa Kristy izy rehetra. Ary nangatahin'izy ireo kosa i Petera mba hitoetra eo aminy andro vitsivitsy. >
44N	11	1	0,00000	Ren'ny apostoly sy ny havana iray finoana tany Jodea fa efa nandray ny tenin'Andriamanitra koa ny hafa firenena.
44N	11	2	0,00000	Ka nony tafaverina tany Jerosalema i Petera, dia nifandiran'ireo mpino jiosy
44N	11	3	0,00000	nataony hoe: Dia olona tsy voafora ve no niantranoanao sy niarahanao nisakafo?
44N	11	4	0,00000	Fa notantarain'i Petera tamin'ny an-tsipiriany hatrany am-boalohany izay nitranga, ka hoy izy tamin'ireo mpino jiosy:
44N	11	5	0,00000	Tao an-tananan'i Jopa aho, ary sendra nivavaka indrindra no nisehoam-pahitana mahavariana. Nisy zavatra nidina avy any an-danitra: toa lamba lehibe voatana amin'ny zorony efatra, nalatsaka avy any ary tonga teo akaikiko.
44N	11	6	0,00000	Nijery tsara sy nandinika ny tao anatiny aho, ka nahita ny biby mandeha tongotra efatra, ny bibidia, ny biby mikisaka amin'ny tany ary ny voro-manidina.
44N	11	7	0,00000	Dia nisy feo henoko nanao tamiko hoe: Mitsangana, ry Petera; mamonoa ka mihinana!
44N	11	8	0,00000	Ary novaliako hoe: Sanatria, Tompoko! Tsy mbola nisy mihitsy zavatra fady na maloto niditra ny vavako.
44N	11	9	0,00000	Dia mbola heno indray ilay feo avy any an-danitra nanao hoe: Izay efa nambaran'Andriamanitra fa madio, dia aza ataonao ho fady.
44N	11	10	0,00000	Intelo niverina izany, dia nakarina manontolo tany an-danitra indray ilay zavatra.
44N	11	11	0,00000	Tamin'izany fotoana izany indrindra dia indreo nisy olona telo lahy tonga tao amin'ilay trano nitoerako: iraka avy any Kesaria hankaty amiko.
44N	11	12	0,00000	Dia nitenenan'ny Fanahy Masina aho mba tsy hisalasala ny hiaraka aminy. Tafaraka tamiko tany koa ireto havana mpino enina nentiko eto aminareo ireto, ary niditra tao an-tranon'i Kornely izahay.
44N	11	13	0,00000	Dia notantarain'i Kornely ny fomba nahitany tao an-trano anjely anankiray izay nanao taminy hoe: Maniraha lehilahy any Jopa haka an'i Simona, izay antsoina koa hoe Petera.
44N	11	14	0,00000	Hitondra teny hamonjena anao sy ny ankohonanao rehetra izy.
44N	11	15	0,00000	Vao nanomboka niteny aho, dia efa nilatsaka tamin'izy rehetra ny Fanahy Masina tahaka ny nilatsahany tamintsika tany am-boalohany koa.
44N	11	16	0,00000	Tsaroako tamin'izay ilay tenin'ny Tompo hoe: I Johany dia nanao batisa tamin'ny rano; fa ianareo kosa dia hatao batisa amin'ny Fanahy Masina.
44N	11	17	0,00000	Notoloran'Andriamanitra ny fanomezany isika rehefa nino an'i Jesoa Kristy Tompo; koa raha notoloran'Andriamanitra fanomezana mitovy amin'ny antsika ireo hafa firenena, dia iza moa aho no ho afa-manohitra an'Andriamanitra?
44N	11	18	0,00000	Nony nandre izany ireo mpino jiosy, dia nitony ary nanome voninahitra an'Andriamanitra ka nanao hoe: Marina fa nomen'Andriamanitra ny hafa firenena ihany koa ny hiala amin'ny toe-dratsy mba hahazoany fiainana.
44N	11	19	0,00000	Niely patrana ny mpino noho ilay fanenjehana nitranga taorian'ny namonoana an'i Stefana. Ny sasany dia tonga hatrany Fenisia sy hatrany Sipra ary hatrany Antiokia, nefa tsy nitory ny tenin'Andriamanitra afa-tsy tamin'ny Jiosy ihany.
44N	11	20	0,00000	Nisy ihany mpino sasantsasany avy any Sipra sy avy any Sirena izay tonga tany Antiokia ka niteny tamin'ireo Grika koa, ary nanambara ny Vaovao Mahafaly momba an'i Jesoa Tompo.
44N	11	21	0,00000	Nomban'ny herin'ny Tompo izy rehetra ka marobe ny olona nino sy nitodika tamin'ny Tompo.
44N	11	22	0,00000	Nandre ny lazan'izany ny Fiangonana tany Jerosalema, ka naniraka an'i Barnaba hankany Antiokia.
44N	11	23	0,00000	Hafaliana ny azy nony tonga tany ka nahita ny vokatry ny fahasoavan'Andriamanitra; ary nananatra azy rehetra i Barnaba mba tsy hiroa fo fa haharitra hiombona amin'ny Tompo.
44N	11	24	0,00000	Lehilahy tsara fanahy i Barnaba, sady feno Fanahy Masina sy vontom-pinoana, ka vahoaka maro no niandany tamin'ny Tompo.
44N	11	25	0,00000	Ary lasa i Barnaba naka an'i Saoly tany Tarsa.
44N	11	26	0,00000	Rehefa hitany izy, dia nentiny nankany Antiokia. Nandany herintaona ngarangidina tao amin'io Fiangonana io izy roa lahy ary nampianatra vahoaka maro. Tao Antiokia no voalohany niantsoana ny mpianatra hoe kristianina.
44N	11	27	0,00000	Tamin'izany andro izany, dia nisy mpaminany sasany avy tany Jerosalema nankany Antiokia.
44N	11	28	0,00000	Isan'ireo i Hagabo izay notsilovin'ny Fanahy Masina ka nijoro nilaza fa hisy mosary be eran'ny tany tontolo. (Dia nitranga tokoa izany tamin'ny andron'i Klaody amperora).
44N	11	29	0,00000	Nanapa-kevitra ny mpianatra tao Antiokia fa samy hanome araka izay nanambinana azy avy mba halefa hanampiana ireo havana iray finoana nonina tany Jodea.
44N	11	30	0,00000	Dia nataony izany ka nampitondrainy an'i Barnaba mbamin'i Saoly ho any amin'ny loholom-piangonana tany Jodea. >
44N	12	1	0,00000	Tamin'izany fotoana izany, dia nasain'i Heroda mpanjaka nosamborina ny olona sasantsasany anisan'ny Fiangonana mba hampahorina.
44N	12	2	0,00000	Novonoiny tamin'ny sabatra i Jakoba rahalahin'i Johany;
44N	12	3	0,00000	ka nony hitany fa sitraky ny Jiosy izany, dia nosamboriny koa i Petera. (Andro fankalazana ny Azima indrindra tamin'izay.)
44N	12	4	0,00000	Rehefa voasambotr'i Heroda i Petera, dia nataony am-ponja; andia-miaramila efatra, misy miaramila efatra avy, no nasain'ity mpanjaka niandraikitra ny fiambenana azy. Nokasain'i Heroda hotsaraina imasom-bahoaka manko izy aorian'ny Paska.
44N	12	5	0,00000	Voatana tao am-ponja ary i Petera, fa ny Fiangonana kosa nivavaka mafy tamin'Andriamanitra ho azy.
44N	12	6	0,00000	Ny alina mialoha ny hitsaran'i Heroda azy ampahibemaso, dia natory teo anelanelana miaramila roa lahy i Petera. Voafatotra gadra vy anankiroa izy, ary teo am-baravaran'ny fonja dia efa nasiana mpiambina.
44N	12	7	0,00000	Dia indro nisy anjelin'ny Tompo tonga teo, ary namirapiratry ny hazavana tao amin'ilay efitry ny fonja. Notohinin'ilay anjely teo amin'ny tehezany i Petera, dia nofohaziny ka nataony hoe: Mitsangana faingana! Nilatsaka ho azy ny gadra tamin'ny tanan'i Petera.
44N	12	8	0,00000	Dia hoy ilay anjely taminy: Misikina ary anaovy ny kapa. Dia nataon'i Petera izany. Ary hoy koa ilay anjely taminy: Tafio ny lambanao ary manaraha ahy.
44N	12	9	0,00000	Dia niala tao am-ponja nanaraka an'ilay anjely i Petera. Saingy tsy fantany ho zavatra tena marina izay nataon'ny anjely fa noheveriny ho fahitana fotsiny.
44N	12	10	0,00000	Nony efa nandalo ny fiambenana voalohany sy faharoa izy ireo, dia tonga teo amin'ny vavahady vy mahazo ny lalana ho any an-tanana. Nivoha nidanadana ho azy ilay vavahady ka dia tafavoaka soa aman-tsara izy ireo. Nizotra tamin'izay lalana anankiray izay izy ireo, ary dia nilaozan'ny anjely tampoka i Petera.
44N	12	11	0,00000	Izay vao nahatsiaro tena i Petera ka nanao hoe: Fantatro marina izao fa naniraka ny anjeliny tokoa ny Tompo, ka nanafaka ahy teo an-tanan'i Heroda sy tamin'ny ratsy rehetra notetehin'ny vahoaka jiosy.
44N	12	12	0,00000	Nony nazava tsara tamin'i Petera ny toe-javatra, dia lasa izy nankany an-tranon'i Maria, renin'i Johany antsoina hoe Marka. Vory maromaro tao ny olona ary nivavaka.
44N	12	13	0,00000	Nandondom-baravarana i Petera ka nisy ankizivavy atao hoe Roda nanatona hihaino.
44N	12	14	0,00000	Vao nahafantatra ny feon'i Petera izy, dia nentin-kafaliana, ka tsy namoha ny varavarana fa lasa nihazakazaka nilaza tamin'ny olona tao an-trano hoe ao am-baravarana ao i Petera.
44N	12	15	0,00000	Dia hoy ny olona tamin-drazazavavy: Lasa adala ity ianao! Nanizingizina i Roda fa marina izay voalazany. Ka hoy indray ny olona hoe: Ambiroany izany!
44N	12	16	0,00000	Fa naharitra nandondona ihany i Petera. Nony namoha azy ny tao an-trano ka nahita azy vao talanjona.
44N	12	17	0,00000	Nanofahofa tanana hampangina azy ireo kosa i Petera, ka nitantara ny namoahan'ny Tompo azy tao am-ponja. Ary hoy koa izy hoe: Ambarao amin'i Jakoba sy amin'ny havana iray finoana izany! Dia lasa i Petera nankany an-toeran-kafa.
44N	12	18	0,00000	Nony nazava ny andro, dia somaritaka be ihany ny miaramila mpiambina nifanontany momba izay niafaran'i Petera.
44N	12	19	0,00000	Nampikarohin'i Heroda izy, nefa tsy hita. Dia nalaina am-bava ireto mpiambina ary nasainy novonoina. Avy eo dia niala tao Jodea i Heroda ka nankany Kesaria ary nipetrapetraka tany.
44N	12	20	0,00000	Tezitra izaitsizy tamin'ny mponina tany Tiro sy Sidona i Heroda. Ry zareo kosa anefa niray saina nanatona ny mpanjaka. Rehefa nahazo an'i Blasta mpitandrina ny trano fandrian'ny mpanjaka ho namana izy ireo, dia nangataka hanao raharaham-pihavanana tamin'i Heroda, satria ny tanin'ny mpanjaka no mamatsy ny faritr'i Tiro sy i Sidona.
44N	12	21	0,00000	Tamin'ny andro voatendry, dia nitafy ny fanamiana maha mpanjaka i Heroda ary nipetraka teo amin'ny sezafiandrianana ka nikabary ampahibemaso tamin'ny solotenan'i Tiro sy i Sidona.
44N	12	22	0,00000	Ary ny vahoaka tafavory niantsoantso hoe: Andriamanitra izany miteny izany fa tsy mba olombelona!
44N	12	23	0,00000	Niaraka tamin'izay dia nisy anjelin'ny Tompo namely an'i Heroda, noho izy nihambo hitovy saranga amin'Andriamanitra; ka dia nohanin-kankana no nahafaty azy.
44N	12	24	0,00000	Ary niely sy niroborobo fatratra kosa ny tenin'Andriamanitra.
44N	12	25	0,00000	Rehefa nahatontosa ny asa nanirahana azy tany Jerosalema i Barnaba sy i Saoly, dia niverina sady nitondra an'i Johany izay antsoina hoe Marka hiaraka aminy! >
44N	13	1	0,00000	Nisy mpaminany sy mpampianatra maro tao amin'ny Fiangonana tany Antiokia: dia i Barnaba, i Simehona (izay atao hoe Imainty), i Losio avy any Sirena, i Manahema (izay niolo-nono sy niara-nilalao tamin'i Heroda mpanjaka) ary i Saoly.
44N	13	2	0,00000	Indray andro raha nanao fanompoam-pivavahana tamin'ny Tompo sady nifady hanina ny iray Fiangonana, dia hoy ny Fanahy Masina: Atokany ho Ahy i Barnaba mbamin'i Saoly hanao ny asa izay niantsoako azy.
44N	13	3	0,00000	Tamin'izay, rehefa nifady hanina sy nivavaka ny iray Fiangonana, dia nametra-tanana tamin'izy roa lahy ary nandefa azy.
44N	13	4	0,00000	Nirahin'ny Fanahy Masina ary i Barnaba mbamin'i Saoly ka dia nankany Seleosia ary niondrana an-tsambo tao ho any amin'ny nosy Sipra.
44N	13	5	0,00000	Tonga tao Salamina izy roa lahy, dia nitory ny tenin'Andriamanitra eran'ny sinagoga fivavahan'ny Jiosy, ary nentiny koa i Johany Marka ho mpanampy.
44N	13	6	0,00000	Namakivaky ny nosy manontolo izy roa lahy mandra-pahatongany tany Pafo. Tao no nahitany mpanao majika atao hoe Barjesoa, lehilahy nihambo ho mpaminany.
44N	13	7	0,00000	Io Barjesoa io dia niara-nitoetra tamin'i Serzy Paoly, izay governoran'ny nosy Sipra sady lehilahy hendry. Nampiantso an'i Barnaba mbamin'i Saoly ilay governora satria naniry mafy handre ny tenin'Andriamanitra.
44N	13	8	0,00000	Fa nanohitra azy roa lahy kosa i Barjesoa Elima, ilay mpanao majika (fa izany no dikan'ny anarana hoe Elima), ka nitady hampiverina ilalana an'ilay governora tsy hirosoany amin'ny finoana.
44N	13	9	0,00000	Tamin'izay i Saoly, atao koa hoe Paoly, dia tonga feno Fanahy Masina ka nibanjina an'i Elima
44N	13	10	0,00000	sady nanao hoe: Ry ilay andevozin'ny devoly ity! Feno fitaka sy faharatsiana isan-karazany ianao, ary mpanohitra ny marina rehetra nosoritan'Andriamanitra! Mbola te hisompatra foana ny lala-mahitsin'ny Tompo ve ianao?
44N	13	11	0,00000	Ankehitriny, indro hasian'ny tanan'ny Tompo ianao ka ho jamba tsy hahita ny fahazavan'ny masoandro mandritra ny fotoana voafetra. Niaraka tamin'izay dia sarona haizina ny mason'i Elima, ka niraparapa izy nitady olona hitantana azy.
44N	13	12	0,00000	Nony nahita ny zava-nitranga ilay governora, dia tonga mpino sady talanjona fatratra tamin'ny fampianarana momba ny Tompo.
44N	13	13	0,00000	Niondrana an-tsambo tao Pafo i Paoly sy ny mpiara-dia taminy ka nankany Perga any Pamfilia. Tao Perga i Johany Marka no nandao an'i Paoly sy i Barnaba ka lasa niverina tany Jerosalema.
44N	13	14	0,00000	Avy ao Perga kosa i Paoly sy i Barnaba dia nandroso ihany ka tonga tany Antiokia any Pisidia. Ary niditra tao amin'ny sinagoga izy roa lahy tamin'ny andro sabata ka nipetraka teo.
44N	13	15	0,00000	Nony vita ny famakiana ny teny tao amin'ny bokin'ny lalana sy ny bokin'ny mpaminany, dia nanirahan'ireo lohandohan'ny sinagoga olona izy roa lahy hilaza aminy hoe: Ry havana, azonareo atao izao ny miteny raha manana teny fampaherezana holazaina amin'ny vahoaka mpiangona ianareo.
44N	13	16	0,00000	Dia nitsangana i Paoly ka nanofahofa tanana hampangina ny mpiangona ary nanao hoe: Ry Israelita sy ry hafa firenena mpanaja an'Andriamanitra, henoy aho!
44N	13	17	0,00000	Ny Andriamanitr'ilay vahoaka Israely dia nifidy ny razantsika. Nataony tonga firenen-dehibe io vahoaka io fony izy nivahiny tany amin'ny tany Ejipta, ary tamin-kery lehibe no nitondrany azy hiala avy any Ejipta.
44N	13	18	0,00000	Tany an-taniefitra dia nahari-po taminy nandritra ny 40 taona eo ho eo Andriamanitra,
44N	13	19	0,00000	ary nandrava firenena fito tany Kanahana ka nanolotra ny tanin'ireo ho fananan'i Israely vahoakany.
44N	13	20	0,00000	Nandritra ny 450 taona eo ho eo izany. Taorian'izany, dia nomen'Andriamanitra mpitsara ny razantsika, mandra-pahatongan'ny andron'i Samoela mpaminany.
44N	13	21	0,00000	Avy eo nangataka mpanjaka izy ireo ka dia nomeny azy nandritra ny efapolo taona i Saoly, zanakalahin'i Kisy sady avy tamin'ny fokon'i Benjamina.
44N	13	22	0,00000	Nesorin'Andriamanitra i Saoly, fa notendreny ho mpanjakan'izy ireo kosa i Davida, ilay nijoroany ho vavolombelona ka nilazany hoe: Efa hitako i Davida, zanak'i Jisay; lehilahy araka izay niriko i Davida ka hanatontosa ny sitrapoko rehetra.
44N	13	23	0,00000	I Jesoa dia napoitran'Andriamanitra avy amin'ny taranak'i Davida mba ho Mpamonjy ny vahoaka Israely, araka izay efa nampanantenainy rahateo.
44N	13	24	0,00000	Talohan'ny nahatongavan'i Jesoa anefa, dia nanao antso avo i Johany hanainga ny vahoaka Israely rehetra hiala amin'ny toe-dratsy ka hatao batisa.
44N	13	25	0,00000	Ary tamin'ny faramparan'ny andro niainan'i Johany, dia hoy izy hoe: Ataonareo ho iza moa aho? Tsy izaho no Ilay andrasanareo. Fa indro Izy tamy aoriako, ary tsy mendrika hamaha ny kapa eo amin'ny tongony akory aho.
44N	13	26	0,00000	Ry havako, taranak'i Abrahama sy hafa firenena mpanaja an'Andriamanitra, ho antsika no nampitondrana izao hafatra momba ny famonjena izao.
44N	13	27	0,00000	Fa ny mponin'i Jerosalema sy ireo filohany dia tsy nahafantatra an'i Jesoa ary tsy nahazo ny tenin'ny mpaminany vakina isaky ny andro sabata, kanefa nanatanteraka ireo teny ireo tamin'ny nanamelohany an'i Jesoa;
44N	13	28	0,00000	ary na dia tsy nahita antony hanamelohana Azy ho faty aza ry zareo, dia nangataka tamin'i Pilato ny hamonoana Azy.
44N	13	29	0,00000	Rehefa avy nahatanteraka izay rehetra nambaran'ny Soratra Masina momba Azy ry zareo, dia nesorina teo amin'ny hazofijaliana Izy ary nalevina tao am-pasana.
44N	13	30	0,00000	Fa Andriamanitra kosa nanangana Azy ho velona avy tany amin'ny maty.
44N	13	31	0,00000	Mandritra ny andro maro, dia niseho tamin'ireo niara-niakatra taminy avy tany Galilea ho any Jerosalema i Jesoa, ka ireo ankehitriny no vavolombelona manambara Azy amin'ny vahoaka Israely.
44N	13	32	0,00000	Ary izahay koa dia mitory aminareo izao Vaovao Mahafaly izao:
44N	13	33	0,00000	Ny zavatra efa nampanantenain'Andriamanitra tamin'ny razantsika dia notanterahin'Andriamanitra tamintsika ankehitriny, fony Izy nanangana an'i Jesoa ho velona, araka izay voalazan'ny Soratra Masina ao amin'ny Salamo faharoa hoe: Zanako Ianao, Ray niteraka Anao Aho manomboka anio.
44N	13	34	0,00000	Nambaran'Andriamanitra koa fa natsangany ho velona i Jesoa ka tsy hiverina amin'ny fahalovana intsony, araka ny teny hoe: Homeko anareo ny fanambinana masina sy azo antoka efa nampanantenaiko an'i Davida!
44N	13	35	0,00000	Izany koa no itenenan'Andriamanitra ao amin'ny Salamo hafa hoe: Tsy havelanao ho tratry ny fahalovana Ilay voatokana ho Anao.
44N	13	36	0,00000	Eny, i Davida, rehefa nanatanteraka ny fikasan'Andriamanitra hahasoa ny mpiara-belona taminy, dia nodimandry ka nalevina mifanila amin'ireo razany ary tratry ny fahalovana.
44N	13	37	0,00000	Fa Ilay natsangan'Andriamanitra ho velona kosa dia tsy mba tratry ny fahalovana.
44N	13	38	0,00000	Ry havako, izao ary no aoka ho fantatrareo: amin'ny alalan'i Jesoa no itoriana famelan-keloka aminareo. Tsy nanafaka ny helokareo velively ny lalanan'i Mosesy ary tsy nahatonga anareo ho olo-marina eo anatrehan'Andriamanitra; fa ao amin'i Jesoa, izay rehetra mino dia afaka amin'ny heloka rehetra ary tonga olo-marina eo anatrehan'Andriamanitra.
44N	13	39	0,00000	????
44N	13	40	0,00000	Koa mitandrema mba tsy hiharan'izay voalazan'ny Tompo ao amin'ny bokin'ny mpaminany hoe:
44N	13	41	0,00000	Mijere, ry mpaniratsira, dia migaga ka manjavona! Fa ny zavatra hotanterahiko amin'ny andronareo dia zavatra tsy hinoanareo akory na dia hotantarain'olona aminareo aza.
44N	13	42	0,00000	Nony tafavoaka ny sinagoga i Paoly sy i Barnaba, dia nangatahin'ny olona hiverina indray rehetra miherina ny sabata hilazalaza ny amin'izany zavatra izany.
44N	13	43	0,00000	Tamin'ny firavan'ny mpiangona, dia maro ny Jiosy mbamin'ny hafa firenena mpanaja an'Andriamanitra no nanaraka an'i Paoly sy i Barnaba; ary izy roa lahy kosa niteny taminy ka nampirisika azy haharitra amin'ny fahasoavan'Andriamanitra.
44N	13	44	0,00000	Ary tamin'ny sabata herin'io, dia saika tafangona avokoa ny mponina rehetra ao an-tanana mba hihaino ny tenin'Andriamanitra.
44N	13	45	0,00000	Tonga feno fialonana ny Jiosy nony nahita ny vahoaka maro, ka sady nanohitra ny teny voalazan'i Paoly no nanevateva azy.
44N	13	46	0,00000	Feno fahasahiana kosa i Paoly sy i Barnaba ka niteny taminy hoe: Ianareo aloha no tsy maintsy nitoriana ny tenin'Andriamanitra. Nolavinareo anefa izany ary ohatra ny ataonareo ho tsy mendrika ny fiaina-maharitra mandrakizay ny tenanareo, koa indro hitodika hankany amin'ny hafa firenena izahay.
44N	13	47	0,00000	Fa izao no nandidian'ny Tompo anay: Notendreko ho fanazavana ny hafa firenena ianao, mba hitondranao ny famonjena hatrany am-paran'ny tany!
44N	13	48	0,00000	Nandre izany ny hafa firenena ka faly sady nanome voninahitra ny tenin'ny Tompo; ary izay rehetra voalahatra hanana ny fiaina-maharitra mandrakizay dia tonga mpino.
44N	13	49	0,00000	Dia niely manerana izany faritany izany ny tenin'ny Tompo.
44N	13	50	0,00000	Nomen'ny Jiosy fo anefa ireo vehivavy mpanaja an'Andriamanitra sady ambony toerana ary koa ireo lehibe tao an-tanana; dia nahatonga fanenjehana an'i Paoly sy i Barnaba ry zareo ka nandroaka azy roa lahy hiala tamin'ny faritany.
44N	13	51	0,00000	Nahintsan'i Paoly sy i Barnaba ny vovoka teny amin'ny tongony ho fiampangana azy ireo, dia lasa izy roa lahy nankany Ikonioma.
44N	13	52	0,00000	Ary heni-kafaliana sy feno Fanahy Masina ny mpianatra tao Antiokia. >
44N	14	1	0,00000	Tao Ikonioma dia niditra tao amin'ny sinagoga fivavahan'ny Jiosy ihany koa i Paoly sy i Barnaba; ary fatratra ny teny nataon'izy roa lahy, ka marobe ny Jiosy mbamin'ny hafa firenena no tonga mpino.
44N	14	2	0,00000	Fa ny Jiosy izay tsy nety nino kosa nitaona sy nanome fo ny mpanompo sampy hanohitra ny havana iray finoana.
44N	14	3	0,00000	Nijanona elaela tao Ikonioma i Paoly sy i Barnaba ary niteny tamim-pahasahiana satria ny Tompo no nitokiany. Io Tompo io no manome porofo hahamarina ny teny torina momba ny fahasoavany ka nampanao azy roa lahy famantarana sy zava-mahagaga.
44N	14	4	0,00000	Dia nisara-tsaina ny olona marobe tao an-tanana: tao ireo niandany tamin'ny Jiosy, ary tao ireo niandany tamin'ny apostoly.
44N	14	5	0,00000	Efa nivonombonona tery ny mpanompo sampy sy ny Jiosy mbamin'ny lehibeny hanala baraka an'i Paoly sy i Barnaba ary hamono azy amin'ny tora-bato.
44N	14	6	0,00000	Vao nahatsikaritra izany izy roa lahy, dia lasa nandositra tany Listra sy Derba, tanana any Likaonia, ary tany amin'ny faritra manodidina.
44N	14	7	0,00000	Dia naharitra nitory ny Vaovao Mahafaly tany izy roa lahy.
44N	14	8	0,00000	Tao Listra dia nisy lehilahy izay nitalapetraka foana satria malemy tongotra, kilemaina hatrany an-kibon-dreniny ka tsy mbola namindra hatrizay niainany.
44N	14	9	0,00000	Nihaino an'i Paoly nandaha-teny ralehilahy. Nibanjina azy i Paoly ka nahita fa manam-pinoana ny ho sitrana izy.
44N	14	10	0,00000	Dia nitenenany mafy izy nataony hoe: Mitsangana ka mijoroa mahitsy amin'ny tongotrao! Niantsambotra ralehilahy ary dia namindra.
44N	14	11	0,00000	Rehefa nahita izay vao nataon'i Paoly ny vahoaka, dia niantsoantso mafy tamin'ny fiteny likaonianina hoe: Naka endrik'olombelona ireo andriamanitra ka tafidina aty amintsika!
44N	14	12	0,00000	I Barnaba moa nataon'ny vahoaka hoe Jopitera; ary i Paoly kosa nataony hoe Hermesy satria izy no mpandaha-teny.
44N	14	13	0,00000	Ary ilay mpisoron'i Jopitera izay nanana ny tempoliny teo am-bavahadin'ny tanana dia efa nitondra ombilahy voaravaka fehiloha voninkazo teo am-bavahady satria nikasa hanao sorona tamin'i Barnaba sy i Paoly izy mbamin'ny vahoaka.
44N	14	14	0,00000	Fa nony nandre izany ireo apostoly, dia nandriatra ny fitafiany ka nanao anjolofo nitsarapaka tao anaty vahoaka sady niantsoantso hoe:
44N	14	15	0,00000	Adray rey olona! Nahoana no manao izao ianareo? Olombelona tahaka anareo ihany izahay! Manambara ny Vaovao Mahafaly aminareo izahay, ka manainga anareo handao ireto sampy tsy mahasoa ireto ary hitodika amin'ilay Andriamanitra velona, Izay nanao ny lanitra sy ny tany ary ny ranomasina mbamin'ny zavatra rehetra ao aminy.
44N	14	16	0,00000	Tamin'ny andro lasa dia navelan'Andriamanitra samy hanaraka ny lalana mahadiavolana ny fony avy ny firenena rehetra;
44N	14	17	0,00000	kanefa tsy navelan'Andriamanitra tsy hanana vavolombelona manambara Azy ny tenany amin'ny fanasoavana anareo: fa Izy no mandatsaka ranonorana avy eny amin'ny lanitra ho anareo hampahavokatra ny tany ara-potoana ary manome hanina anareo hameno fifaliana ny fonareo.
44N	14	18	0,00000	Na dia niteny toy izany aza izy roa lahy, dia nananosarotra vao nahasakana ny vahoaka tsy hanao sorona taminy.
44N	14	19	0,00000	Nisy Jiosy tonga avy tany Antiokia any Pisidia sy avy tany Ikonioma. Nahazo ny fom-bahoaka ry zareo ka nitora-bato hahafaty an'i Paoly, ary nitaritarika azy teo ivelan'ny tanana satria nampoiziny ho efa maty.
44N	14	20	0,00000	Kanjo nony voahodidin'ny mpianatra teo i Paoly, dia nitsangana ka nody tao an-tanana. Ary lasa nankany Derba izy mbamin'i Barnaba ny ampitson'iny.
44N	14	21	0,00000	Nitory ny Vaovao Mahafaly tao an-tananan'i Derba ry i Paoly sy i Barnaba ka betsaka ny mpianatra azony tao. Dia niverina indray izy roa lahy nankany Listra sy Ikonioma ary Antiokia any Pisidia.
44N	14	22	0,00000	Nampahery fo ny mpianatra i Paoly sy i Barnaba ary nampirisika azy ireo haharitra amin'ny finoana ka nanao taminy hoe: Fahoriana be no tsy maintsy diavintsika mba hidirana ao amin'ny Fanjakan'Andriamanitra!
44N	14	23	0,00000	Isam-Piangonana dia nanendry loholona ho an'ny mpianatra izy roa lahy, ary nony efa nivavaka sy nifady hanina dia nanankina ny iray Fiangonana tamin'ny Tompo Izay efa ninoan'izy rehetra rahateo.
44N	14	24	0,00000	Taorian'izany, dia namakivaky ny faritany Pisidia ry i Paoly sy i Barnaba ka tonga tany Pamfilia.
44N	14	25	0,00000	Nitory ny tenin'Andriamanitra tao Perga izy roa lahy, ary lasa nankany Atalia.
44N	14	26	0,00000	Avy eo no niondranany an-tsambo ho any Antiokia, dia ilay tanana nanankinana azy roa lahy tamin'ny fahasoavan'Andriamanitra ho an'izao asa notontosainy izao.
44N	14	27	0,00000	Nony tonga tao Antiokia izy roa lahy, dia namory ny Fiangonana, ka nitantara ny zavatra rehetra nampanaovin'Andriamanitra azy ary koa nitantara ny namohan'Andriamanitra varavarana ho an'ny hafa firenena mba hahazoany mino.
44N	14	28	0,00000	Ary elaela ihany no niarahan'i Paoly sy i Barnaba nitoetra tamin'ny mpianatra tao Antiokia. >
44N	15	1	0,00000	Nisy kristianina sasany nidina avy tany Jodea, tonga tao Antiokia ka nikatroka nampianatra ny havana iray finoana hoe: Tsy ho voavonjy ianareo raha tsy forana araka ny fomba amam-panao voalazan'ny lalanan'i Mosesy.
44N	15	2	0,00000	Notoherin'i Paoly sy i Barnaba ry zareo ary niadiany hevitra mafy ka izao no nifanarahana: hiakatra any Jerosalema i Paoly sy i Barnaba mbamin'ny olona sasantsasany avy ao Antiokia mba hifampidinika amin'ny apostoly sy ny loholona momba izany raharaha iadian-kevitra izany.
44N	15	3	0,00000	Rehefa novatsin'ny Fiangonana ry i Paoly, dia lasa namakivaky an'i Fenisia sy i Samaria sady nitantara ombieny ombieny ny fitodihan'ny hafa firenena amin'Andriamanitra, ka nahafaly aoka izany ireo havana rehetra iray finoana.
44N	15	4	0,00000	Nony tonga tao Jerosalema ry i Paoly sy ny namany, dia noraisin'ny Fiangonana sy ny apostoly ary ny loholona ka nitantara taminy ny zavatra rehetra nampanaovin'Andriamanitra azy ireo.
44N	15	5	0,00000	Fa ny mpino sasany, isan'ny tariky ny Farisianina, dia nitsangana ka nanao hoe: Tsy maintsy forana ireo mpino hafa firenena, ka asaina mitandrina ny lalanan'i Mosesy.
44N	15	6	0,00000	Dia nivory ny apostoly sy ny loholona hifampidinika momba izany raharaha izany.
44N	15	7	0,00000	Taorian'ny ady hevitra naharitra, dia nitsangana i Petera ka nanao hoe: Ry rahalahy, fantatrareo fa nofidin'Andriamanitra avy eo aminareo aho, efa ela ihany izay, mba hitory ny Vaovao Mahafaly amin'ny hafa firenena ka handrenesany sy hinoany azy.
44N	15	8	0,00000	Ary Andriamanitra, Izay mahalala ny fon'ny olona, no vavolombelona niantoka azy ireo tamin'ny nanomezany azy ny Fanahy Masina, tahaka antsika koa.
44N	15	9	0,00000	Tsy nasiany tombo sy hala isika sy ny hafa firenena fa nodioviny fo izy ireo satria nino.
44N	15	10	0,00000	Koa nahoana ary no mizaha toetra an'Andriamanitra ianareo ankehitriny ka mampitondra zioga mavesatra ny mpianatra nefa samy tsy nahazaka izany na ny razantsika na ny tenantsika?
44N	15	11	0,00000	Mino koa isika fa ny fahasoavan'i Jesoa Tompo no amonjena antsika toy ny amonjena azy ireo ihany koa.
44N	15	12	0,00000	Dia nangina ny mpivory rehetra, ka nihaino an'i Barnaba sy i Paoly nitantara ny famantarana sy zava-mahagaga rehetra nampanaovin'Andriamanitra azy tany amin'ny hafa firenena.
44N	15	13	0,00000	Nony vita ny azy roa lahy, dia niteny kosa i Jakoba nanao hoe: Ry rahalahy, henoy aho!
44N	15	14	0,00000	Notantarain'i Simona teo ny fomba niahian'Andriamanitra ny hafa firenena hatrany am-boalohany, hahazoany vahoaka voatokana ho Azy avy amin'ny hafa firenena.
44N	15	15	0,00000	Mifanaraka tsara amin'izany ny tenin'ireo mpaminanin'Andriamanitra, satria izao no voalazan'ny Soratra Masina:
44N	15	16	0,00000	Rehefa afaka izany, dia hiverina Aho, hoy ny Tompo; haoriko indray ilay tranolain'i Davida izay rava, haoriko indray izay nirodana ka hajoroko.
44N	15	17	0,00000	Dia hitady ny Tompo ny olona sisa, mbamin'ny hafa firenena rehetra izay efa voatokana ho fananako.
44N	15	18	0,00000	Izany no ambaran'ny Tompo, Izay efa nampahafantatra izany zavatra izany hatramin'ny fahagolan-tany.
44N	15	19	0,00000	Koa dia izao no hevitro: tsy tokony homentsika fahasahiranana ny hafa firenena mitodika amin'Andriamanitra.
44N	15	20	0,00000	Fa aoka hanoratantsika izy ka hangatahina tsy hihinana ny hena maloto natao sorona tamin'ny sampy, tsy hanao fifandraisana mamoafady ara-panambadiana, tsy hihinana ny henam-biby tsy nosomindaina, ary hifady ny ra.
44N	15	21	0,00000	Satria efa torina hatramin'ny ela isan-tanana ary famaky ao amin'ny sinagoga isaky ny sabata ny lalanan'i Mosesy.
44N	15	22	0,00000	Tamin'izay dia hitan'ny apostoly sy ny loholona mbamin'ny Fiangonana manontolo fa mety ny hifidianana solotena avy amin'ny mpivory ka halefa hiara-dia amin'i Paoly sy i Barnaba hankany Antiokia. Dia voafidy i Joda, atao hoe Barsabasy, ary koa i Silasy, samy lehilahy eken-teny teo amin'ny havana iray finoana.
44N	15	23	0,00000	Toy izao no vakin'ilay taratasy nampitondraina azy roa lahy: Izahay apostoly sy loholona havanareo dia manolotra ny fiarahabana ho anareo havana hafa firenena monina any Antiokia sy Siria ary Silisia.
44N	15	24	0,00000	Renay fa misy olona avy aty aminay manao fampianarana mampikorontan-tsaina sy mampitebiteby fanahy anareo, kanefa tsy nahazo teny taminay velively.
44N	15	25	0,00000	Noho izany, dia hitanay fa mety ary lany eranay rehetra ny hifidianana solotena halefa aty aminareo. Ireo solotena ireo dia hiaraka amin'i Barnaba sy i Paoly, rahalahy malalanay,
44N	15	26	0,00000	izay nanao vy very ny ainy ho voninahitr'i Jesoa Kristy Tompontsika.
44N	15	27	0,00000	Indreny ary irahinay i Joda sy i Silasy hilaza mivantana aminareo izany teny izany koa.
44N	15	28	0,00000	Fa sitraky ny Fanahy Masina sy ny tenanay ny tsy hampitondra enta-mavesatra anareo, afa-tsy ireto zavatra tsy maintsy hotandremana ireto:
44N	15	29	0,00000	tsy mihinana ny hena natao sorona tamin'ny sampy; mifady ny ra; tsy mihinana ny henam-biby tsy nosomindaina; ary tsy manao fifandraisana mamoafady ara-panambadiana. Tsara tokoa no ataonareo raha mitandrin-tena tsy hanao izany. Veloma!
44N	15	30	0,00000	Dia nalefa ireo iraka mbamin'i Barnaba sy i Paoly ka nidina nankany Antiokia. Novorin'izy efa-dahy ny mpino marobe tao an-tanana ka notolorany an'ilay taratasy.
44N	15	31	0,00000	Novakina izany ka samy dibo-kafaliana izy rehetra noho ny fampaherezana nentin'ilay taratasy.
44N	15	32	0,00000	I Joda sy i Silasy izay samy mpaminany, dia niteny naharitra tamin'ny havana iray finoana ka nampirisika sy nampahery azy ireo.
44N	15	33	0,00000	Ary rehefa nitoetra elaela tao Antiokia izy roa lahy, dia nalefan'ireo hiverina soa aman-tsara any amin'ny naniraka azy. [
44N	15	34	0,00000	Kanefa sitrak'i Silasy ny hijanona tao.]
44N	15	35	0,00000	Nitoetra tany Antiokia kosa i Paoly sy i Barnaba; ary nampianatra sy nitory ny tenin'ny Tompo izy roa lahy mbamin'ny namany maro.
44N	15	36	0,00000	Rehefa afaka andro vitsivitsy, dia hoy i Paoly tamin'i Barnaba: Andeha hiverenantsika hovangiana ireo havana iray finoana any amin'ny tanana rehetra izay efa nitoriantsika ny tenin'ny Tompo mba hahitana izay manjo azy any.
44N	15	37	0,00000	Tian'i Barnaba hoentina hiara-dia amin'izy roa lahy i Johany, ilay atao hoe Marka;
44N	15	38	0,00000	saingy noheverin'i Paoly fa tsy tokony hoentina izy io satria nandao azy roa lahy tany Pamfilia ka tsy niara-niasa taminy intsony.
44N	15	39	0,00000	Dia nifanditra mafy izy roa lahy ka nisara-dia. I Barnaba moa nitondra an'i Marka, ary niondrana an-tsambo ho any Sipra.
44N	15	40	0,00000	I Paoly kosa nifidy an'i Silasy ho mpiara-miasa, ary niainga rehefa nankinin'ireo havana iray finoana tamin'ny fahasoavan'ny Tompo.
44N	15	41	0,00000	Dia lasa ry i Paoly namakivaky an'i Siria sy i Silisia ka nampahery ny Fiangonana rehetra. >
44N	16	1	0,00000	Tonga tany Derba i Paoly, ary avy eo dia tany Listra. Nisy mpino anankiray natao hoe Timoty tao Listra, Jiosy niova ho kristianina ny reniny fa ny rainy kosa Grika.
44N	16	2	0,00000	Tsara laza tamin'ireo havana iray finoana tany Listra sy tany Ikonioma i Timoty
44N	16	3	0,00000	ka nokasain'i Paoly ho mpiara-dia aminy. Dia nalain'i Paoly i Timoty ka noforany, mba tsy hanan-kolazaina ny Jiosy mponina amin'iny faritany iny, satria fantatry ny besinimaro fa Grika ny rainy.
44N	16	4	0,00000	Tamin'ny tanana rehetra notetezin'i Paoly sy ny namany dia notolorany an'ireo hevitra tapaky ny apostoly sy loholona tany Jerosalema ny mpino, ary nasainy nitandrina izany.
44N	16	5	0,00000	Koa nihamatotra ara-pinoana ny Fiangonana rehetra ary nitombo isa hatrany isan'andro vaky.
44N	16	6	0,00000	Noraran'ny Fanahy Masina tsy hitory ny tenin'Andriamanitra tany Azia i Paoly sy ny namany ka nandeha namaky ny faritany Frijia sy Galatia.
44N	16	7	0,00000	Nihazo ny faritany Mizia izy ireo ary nitady hankany Bitinia, kanjo tsy navelan'ny Fanahin'i Jesoa.
44N	16	8	0,00000	Dia namaky an'i Mizia ry i Paoly ka nanitsy nankany Troasy, tanana seranana.
44N	16	9	0,00000	Tamin'ny alina dia nisehoam-pahitana i Paoly: nisy lehilahy Masedonianina nijoro teo anatrehany, sady niangavy azy hoe: Mita mankaty Masedonia, ka vonjeo izahay!
44N	16	10	0,00000	Tsy nangataka andro izahay taorian'izany fahitan'i Paoly izany, fa nivonona hiainga ho any Masedonia, satria azonay antoka fa nantsoin'Andriamanitra hitondra ny Vaovao Mahafaly amin'ny olona any izahay.
44N	16	11	0,00000	Niondrana an-tsambo tao Troasy izahay ka nizotra nivantana ho any amin'ny nosy Samotrasy; ary tafapaka hatrany Neapoly, ny ampitson'iny.
44N	16	12	0,00000	Avy eo izahay, dia nankany Filipy, tananan'ny faritany voalohany ao Masedonia, sady zanatany romanina. Nijanona andro maromaro tao amin'io tanana io izahay.
44N	16	13	0,00000	Tamin'ny andro sabata dia lasa tany ivelan'ny vavahadin-tanana izahay, ka nankeny amoron'ny ony satria noheverinay fa nisy toeram-pivavahana ho an'ny Jiosy teny. Nipetrapetraka izahay ka tafaresaka tamin'ny vehivavy tafavory teo.
44N	16	14	0,00000	I Lidia no anaran'ny anankiray tamin'ireo vehivavy ireo; avy any an-tananan'i Tiatira izy, mpivarotra lamba jaky mena sarobidy, ary mpanaja an'Andriamanitra. Nihaino tsara anay ravehivavy io ary nosokafan'ny Tompo ny fony mba ho babon'ny teny nolazain'i Paoly.
44N	16	15	0,00000	Nony avy natao batisa izy mbamin'ny ankohonany, dia nanasa anay i Lidia nanao hoe: Satria noheverinareo fa mino ny Tompo tokoa aho, dia mandrosoa ianareo hiantrano any amiko. Ary notereny mihitsy izahay.
44N	16	16	0,00000	Raha nandeha nankeny amin'ilay toeram-pivavahana izahay indray andro, dia notsenain'ity zazavavy anankiray mpanompon'olona. Azona fanahy atao hoe Pitona razazavavy; ary asesik'io fanahy io hanambara zavatra izy ka nampahazo vola be ireo tompony noho ny fanambarana nataony.
44N	16	17	0,00000	Nanjohy anay sy i Paoly izy sady niantsoantso hoe: Mpanompon'ilay Andriamanitra Avo indrindra ireo lehilahy ireo! Ny lalam-pamonjena no toriny aminareo!
44N	16	18	0,00000	Andro maromaro no nanaovan-drazazavavy toy izany. Tofoka i Paoly nony ela ka nitodika azy ary niteny tamin'ny fanahy Pitona hoe: Mandidy anao amin'ny anaran'i Jesoa Kristy aho, miala aminy! Dia niala taminy teo no ho eo ilay fanahy.
44N	16	19	0,00000	Nony hitan'ny tompony fa tsy anantenana fahazoam-bola intsony ity mpanompovaviny, dia ry i Paoly sy i Silasy no nosamboriny ka notaritaritiny hankeo an-kianja hiatrika ny manampahefana.
44N	16	20	0,00000	Natolony tamin'ny mpanao fanjakana romanina izy roa lahy sady nataony hoe: Mampisavorovoro vahoaka eto amin'ny tananantsika ireto lehilahy ireto. Jiosy izy roa lahy ireo
44N	16	21	0,00000	ary nampianatra fomba amam-panao tsy azontsika raisina na arahina, noho ny maha romanina antsika.
44N	16	22	0,00000	Dia nirohotra namely an'i Paoly sy i Silasy ny vahoaka; ary anisan'ireo mpanao fanjakana nendahina fitafiana sy nokaravasina izy roa lahy.
44N	16	23	0,00000	Nony avy nandalasina kapoka izy roa lahy, dia nampidirina am-ponja ka nofeperana ilay mpiambina mba hanao andrimaso azy tsara.
44N	16	24	0,00000	Vao azon'ny mpiambina izany baiko izany, dia nampidiriny tao am-ponja anatiny indrindra izy roa lahy ary nasiany boloky hazo ny tongony.
44N	16	25	0,00000	Tamin'ny mamatonalina, dia nivavaka sy nihira fiderana an'Andriamanitra i Paoly sy i Silasy; ary nihaino azy roa lahy ny gadra hafa.
44N	16	26	0,00000	Dia injay nisy horohorontany mafy tonga tampoka nanozongozona ny fonja hatrany amin'ny fanorenany. Nivoha nidanadana ho azy ny varavarana rehetra, ary samy nivaha ho azy ny fatoran'ireo gadra rehetra.
44N	16	27	0,00000	Tamin'izay dia taitra ilay mpiambina; ary nony hitany fa nivoha avokoa ny varavaran'ny fonja, dia nanatsoaka ny sabany saika hamono tena izy satria nampoiziny ho efa nitsoaka nandositra avokoa ny gadra.
44N	16	28	0,00000	Fa niantso mafy i Paoly nanao hoe: Aza mamono tena, fa indreto avokoa izahay!
44N	16	29	0,00000	Dia nangataka jiro ilay mpiambina ka niditra faingana nankao amin'ny fonja anatiny indrindra; ary tora-kovitra izy no niantoraka teo anoloan'i Paoly sy i Silasy.
44N	16	30	0,00000	Dia navoakan'ilay mpiambina izy roa lahy sady nanontaniany hoe: Inona, tompoko, no tokony hataoko mba hovonjena aho?
44N	16	31	0,00000	Dia novaliany hoe: Minoa an'i Jesoa Tompo, dia hovonjena ianao mbamin'ny ankohonanao!
44N	16	32	0,00000	Dia nitorian'i Paoly sy i Silasy ny tenin'ny Tompo ilay mpiambina mbamin'izay rehetra tao an-tranony.
44N	16	33	0,00000	Tamin'izany ora izany, iny alina iny ihany, dia nandray azy roa lahy ilay mpiambina ka nanasa ny feriny; ary natao batisa niaraka tamin'izay izy sy ny ankohonany rehetra.
44N	16	34	0,00000	Nentin'ilay mpiambina niakatra tao an-tranony i Paoly sy i Silasy ka norosoany sakafo. Ary niravoravo niaraka tamin'ny olona rehetra tao an-tranony ralehilahy, noho izy efa tonga mpino an'Andriamanitra.
44N	16	35	0,00000	Nony maraina ny andro, dia naniraka mpitan-defona ireo mpanao fanjakana romanina hilaza amin'ny mpiambina hoe: Alefaso ireo olona ireo.
44N	16	36	0,00000	Dia tonga ny mpiambina ka nampita hafatra tamin'i Paoly hoe: Nandefa baiko hanafahana anareo roa lahy ny mpanao fanjakana. Mahazo mivoaka ianareo, ka mandehana soa aman-tsara.
44N	16	37	0,00000	Fa hoy i Paoly tamin'ireo mpitan-defona: Olona mizaka ny zom-pirenena romanina izahay, kanefa nodarofana kapoka teo imason'ny vahoaka na dia tsy voatsara ara-dalana aza; ary koa nampidirina am-ponja. Ka ankehitriny ve dia havoakan-dry zareo an-tsokosoko izahay? Sanatria! Aoka ny tenan'ireo mpanao fanjakana mihitsy no ho tonga aty hamoaka anay!
44N	16	38	0,00000	Dia notaterin'ny mpitan-defona tamin'ny mpanao fanjakana romanina izany teny izany. Raiki-tahotra ry zareo nony nandre fa olona mizaka ny zom-pirenena romanina i Paoly sy i Silasy.
44N	16	39	0,00000	Dia tonga ireo mpanao fanjakana ka niteny moramora tamin'izy roa lahy ary nitondra azy nivoaka ny fonja sady nangataka azy mba hiala amin'ny tanana.
44N	16	40	0,00000	Rehefa tafavoaka ny fonja i Paoly sy i Silasy, dia nankany an-tranon'i Lidia. Ary lasa nandeha izy roa lahy nony avy nahita sy nampirisika ny havana iray finoana. >
44N	17	1	0,00000	Dia nandalo an'i Amfipoly sy i Apolonia ry i Paoly sy i Silasy ka tonga tao Tesalonika izay nisy sinagoga anankiray fivavahan'i Jiosy.
44N	17	2	0,00000	Nankao amin'ilay sinagoga i Paoly araka ny fanaony. Sabata telo nifanarakaraka no nifanakalozany hevitra momba ny Soratra Masina tamin'ny olona tao;
44N	17	3	0,00000	nohazavainy sady nasehony taminy fa, araka ny Soratra Masina, dia tsy maintsy nijaly ny Mesia ary nitsangana velona avy tany amin'ny maty. Ka hoy i Paoly: Izao Jesoa ambarako aminareo izao no ilay Mesia!
44N	17	4	0,00000	Nisy sasantsasany resy lahatra tamin'ireo mpiangona ka niray anjara tamin'i Paoly sy i Silasy. Nanao toy izany koa ny olona marobe tamin'ireo Grika mpanaja an'Andriamanitra, ary tsy vitsy tamin'ireo vehivavy ambony toerana.
44N	17	5	0,00000	Velom-pialonana kosa ny Jiosy, ka namory olon-dratsy avy amin'ireo vahoaka be nahaona teny an-dalambe. Dia nampihotakotaka ny olona ny Jiosy ka nampisavorovoro ny tanana. Notamin-dry zareo ny tranon'i Jasona ary notadiaviny hoentina eo anatrehan'ny vahoaka ry i Paoly sy i Silasy.
44N	17	6	0,00000	Nony tsy hitan-dry zareo izy roa lahy, dia i Jasona sy ny havana iray finoana vitsivitsy no nosarihiny hanatrika an'ireo lehiben'ny tanana sady nohorakorahiny hoe: Nanakorontana ny lafy valon'ny tany izy roa lahy ireny, ary mby eto amintsika ankehitriny
44N	17	7	0,00000	ka nampiantranoin'i Jasona. Mifanohitra amin'ny didin'ny amperora romanina anefa ny fihetsik'izy rehetra ireo satria ambarany fa misy mpanjaka hafa koa atao hoe Jesoa.
44N	17	8	0,00000	Nampisahotaka ny vahoaka sy ny lehiben'ny tanana izany teny izany;
44N	17	9	0,00000	ka nandoa vola hatao antoka ry i Jasona sy ny namany vao navelan'ireo lehiben'ny tanana handeha.
44N	17	10	0,00000	Nony alina ny andro, dia nasain'ny havana iray finoana hiainga ho any Berea i Paoly sy i Silasy. Nony tonga tany izy roa lahy, dia nankany amin'ny sinagoga fivavahan'ny Jiosy.
44N	17	11	0,00000	Tsara toe-po amam-panahy kokoa ireto Jiosy ireto noho ny tany Tesalonika sady nazoto tokoa nandray ny tenin'Andriamanitra. Nodinihin-dry zareo isan'andro ny Soratra Masina hanamarinany izay lazain'i Paoly.
44N	17	12	0,00000	Koa maro tamin'ireo Jiosy no nino; ary, tamin'ireo Grika, dia tsy vitsy ny vehivavy ambony toerana sy ny vadiny no nino.
44N	17	13	0,00000	Kanefa nony fantatry ny Jiosy tany Tesalonika fa nitorian'i Paoly ny tenin'Andriamanitra koa tao Berea, dia nankany ry zareo nampitabataba sy nampisahotaka ny vahoaka.
44N	17	14	0,00000	Niaraka tamin'izay dia nasain'ny havana iray finoana nankany amoron-dranomasina i Paoly fa i Silasy mbamin'i Timoty kosa no mbola nijanona tao Berea.
44N	17	15	0,00000	Ireo nanatitra an'i Paoly dia nitondra azy hatrany Atena. Ary dia niverina tany Berea indray izy ireo nitondra hafatra ho an'i Silasy mbamin'i Timoty; fa niangavian'i Paoly izy roa lahy mba hamonjy azy faran'izay haingana any Atena.
44N	17	16	0,00000	Raha mbola niandry an'i Silasy sy i Timoty tao Atena i Paoly, dia niontana ny fony tamin'izy nahita ity tanana feno sampy.
44N	17	17	0,00000	Koa tao amin'ny sinagoga i Paoly no nifanakalo hevitra tamin'ny Jiosy sy ny mpanaja an'Andriamanitra, ary teny an-kianja isan'andro tamin'ny olona sendra teo.
44N	17	18	0,00000	Nisy koa filozofy epikorianina sy stoisianina nifanakalo hevitra taminy, ka hoy ny sasany hoe: Inona no tian'ity mpirediredy holazaina? Ny sasany kosa, nony nandre an'i Paoly nanambara ny Vaovao Mahafaly momba an'i Jesoa sy ny fitsanganan'ny maty, dia niteny hoe: Toa andriamanitra vahiny no toriny!
44N	17	19	0,00000	Dia nentin'izy rehetra i Paoly ka notarihiny hankeo amin'ny antenimiera Areopazy sady nilazany hoe: Moa azonay fantarina ve izao fampianarana vaovao resahinao izao?
44N	17	20	0,00000	Zavatra hafahafa manko izao renay aminao izao, ka tianay ho fantatra izay mety ho hevitr'izany.
44N	17	21	0,00000	(Fa ny Atenianina rehetra mbamin'ny vahiny niara-nonina taminy moa dia nandany andro fotsiny hilaza na hihaino izay zava-baovao farany).
44N	17	22	0,00000	Dia nijoro teo afovoan'ny Areopazy i Paoly ka nanao hoe: Ry Atenianina, hitako fa amin'ny lafin-javatra rehetra dia olona fatra-pivavaka ianareo.
44N	17	23	0,00000	Raha nitsangantsangana eran'ny tanana aho, ka nijerijery ireo toeram-pivavahanareo, dia nahita alitara anankiray misy soratra hoe: Ho an'ilay Andriamanitra tsy fantatra. Ka izany tsy fantatrareo izany, kanefa ivavahanareo, no ambarako aminareo.
44N	17	24	0,00000	Ilay Andriamanitra Izay nanao izao tontolo izao sy ny zavatra rehetra eo aminy no Tompon'ny lanitra sy ny tany, ka tsy mba mitoetra ao anaty tempoly nataon-tanan'olombelona.
44N	17	25	0,00000	Tsy hoe orin-javatra Andriamanitra ka tompoin'olombelona, satria Izy ihany no manome ny aina sy ny fofon'aina mbamin'ny zavatra rehetra ho an'ny olombelona tsy an-kanavaka.
44N	17	26	0,00000	Noariny avy amin'olona anankiray ny firenena rehetra mba honina manerana ny tany tontolo; ary nofariparitany koa ny vanim-potoana hiainany sy ny zaratany honenany.
44N	17	27	0,00000	Nataon'Andriamanitra izany mba hahazoan'ny olombelona mitady Azy, sao izy ireo mba mety maminavina Azy sy mifandray aminy; fa Andriamanitra dia tsy lavitra antsika tsirairay avy,
44N	17	28	0,00000	satria Ao aminy no ivelomantsika sy ihetsiketsehantsika ary isiantsika. Izany indrindra koa no nilazan'ny mpanao tononkira sasany teo aminareo hoe: Avy amin'Andriamanitra no ipoirantsika.
44N	17	29	0,00000	Koa satria avy amin'Andriamanitra no ipoirantsika, dia tsy tokony hoheverintsika fa Andriamanitra dia mitovy endrika amin'ny sampy volamena na volafotsy na vato, sary sokitra vokatry ny fahaizana amam-pisaintsainan'olombelona.
44N	17	30	0,00000	Kanefa ninian'Andriamanitra tsy jerena intsony ireo andro tsy nahalalana Azy, fa antsoiny hiala amin'ny toe-dratsy avokoa ny olona rehetra, na aiza na aiza.
44N	17	31	0,00000	Nisy manko andro anankiray natao hitsaran'Andriamanitra izao tontolo izao araka ny rariny, amin'ny alalan'ny lehilahy anankiray efa voatendriny; ary ny nananganany Azy ho velona avy any amin'ny maty no nataony porofon'izany ho an'ny olona rehetra!
44N	17	32	0,00000	Vao nandre an'i Paoly niteny momba ny fitsanganan'ny maty ireo olona teo amin'ny Areopazy, dia tao ny naneso azy ary tao kosa ny nilaza hoe: Mbola hihaino anao indray izahay ny amin'io zavatra io.
44N	17	33	0,00000	Dia toy izany no nandaozan'i Paoly azy ireo.
44N	17	34	0,00000	Kanefa nisy olona sasantsasany nikambana taminy ary tonga mpino: anisan'ireny i Dionisy, mambran'ny antenimiera Areopazy, sy vehivavy atao hoe Damarida ary ny sasany hafa koa izay niaraka tamin'ireo. >
44N	18	1	0,00000	Taorian'izany, dia tafala tao Atena i Paoly ka tonga tany Korinto.
44N	18	2	0,00000	Hitany tao ity Jiosy atao hoe Akoila izay teraka tany Ponto; vao tonga avy any Italia i Akoila mbamin'i Prisila vadiny, satria nodidian'ny amperora Klaody hiala tany Roma daholo ny Jiosy. Nanatona azy mivady i Paoly;
44N	18	3	0,00000	ary satria mitovy asa tanana aminy rahateo i Paoly (fa samy mpanao lay izy ireo), dia nitoetra tao amin-dry i Akoila sy i Prisila izy ary nifarimbona asa taminy.
44N	18	4	0,00000	Isaky ny andro sabata, dia nifanakalo hevitra tao amin'ny sinagoga i Paoly ary niezahany horesen-dahatra na ny Jiosy na ny Grika.
44N	18	5	0,00000	Rehefa tonga avy any Masedonia i Silasy mbamin'i Timoty, dia ny toriteny no nimasoan'i Paoly, ary nambarany tamin'ny Jiosy fa i Jesoa no ilay Mesia.
44N	18	6	0,00000	Kanefa nanohitra sy nanevateva azy ry zareo; ka dia nanopakopa-damba i Paoly sady nanao taminy hoe: Anareo ny andraikitra raha toa ka manalavitra an'Andriamanitra ianareo, fa afaka adidy aminareo aho. Manomboka anio dia any amin'ny hafa firenena no halehako.
44N	18	7	0,00000	Dia niala teo i Paoly ka nankao amin'i Tisio Josta, mpanaja an'Andriamanitra, izay nanan-trano nifanolotra tamin'ny sinagoga.
44N	18	8	0,00000	Kanefa nino ny Tompo i Krispo, lehiben'ny sinagoga, mbamin'ny ankohonany manontolo; ary maro koa ny Korintianina nihaino an'i Paoly no tonga mpino ary natao batisa.
44N	18	9	0,00000	Indray alina dia nisehoam-pahitana i Paoly, ka nilazan'ny Tompo hoe: Aza matahotra, fa mitenena hatrany ary aza mangina.
44N	18	10	0,00000	Fa momba anao Aho, ary tsy hisy olona afaka hihazona anao mba hampahorina, satria vahoaka maro no voatokana ho Ahy amin'ity tanana ity.
44N	18	11	0,00000	Nitoetra herintaona sy tapany tao Korinto i Paoly, ka nampianatra ny tenin'Andriamanitra tamin'ny olona.
44N	18	12	0,00000	Fony i Galiona no governora tany Akaia, dia niara-nioko namely an'i Paoly ny Jiosy ary nitondra azy teo amin'ny fitsarana
44N	18	13	0,00000	ka nanao hoe: Mitaona ny olona hanaraka fivavahana mifanohitra amin'ny lalanan'i Mosesy io lehilahy io!
44N	18	14	0,00000	Efa ndeha hiteny indrindra i Paoly no nilaza tamin'ny Jiosy i Galiona hoe: Ry Jiosy, raha momba ny hoe heloka bevava na zavatra ratsy natao, dia vonon-kihaino anareo aho.
44N	18	15	0,00000	Fa raha voambolana sy anarana ary lalananareo manokana no iadianareo hevitra, dia raharahanareo; fa izaho tsy te hitsara an'izany.
44N	18	16	0,00000	Dia noroahin'i Galiona hiala teo amin'ny fitsarana ny Jiosy.
44N	18	17	0,00000	Fa nosamborin'izy rehetra kosa i Sostena, lehiben'ny sinagoga, ka nokapohiny teo anoloan'ny fitsarana. Nefa tsy nisy nahoan'i Galiona izany.
44N	18	18	0,00000	Mbola tafajanona elaela tao Korinto i Paoly. Avy eo dia nanao veloma ny havana iray finoana izy ka niondrana nankany Siria, niarahan-dry i Prisila sy i Akoila. Talohan'ny hiondrana, dia niharatra volon-doha tao Senkrea i Paoly, satria nisy voady nataony.
44N	18	19	0,00000	Ary tonga tao Efeso izy ireo; dia nandao azy mivady i Paoly ka nankany amin'ny sinagoga ary nifanakalo hevitra tamin'ny Jiosy.
44N	18	20	0,00000	Nangatahin-dry zareo izy mba hitoetra maharitraritra, kanefa tsy nety
44N	18	21	0,00000	fa nanao veloma azy sady niteny hoe: Raha sitrapon'Andriamanitra, dia mbola hiverina aty aminareo aho. Ary dia niondrana an-tsambo niala tao Efeso i Paoly.
44N	18	22	0,00000	Nony tody tao Kesaria izy, dia niakatra tany Jerosalema mba hiarahaba ny Fiangonana; izay vao nidina nankany Antiokia.
44N	18	23	0,00000	Rehefa avy nijanona kelikely tao izy, dia lasa indray nitety mifanesy ny faritany Galatia sy Frijia, ka nampahery ny mpianatra rehetra.
44N	18	24	0,00000	Tonga tao Efeso ity Jiosy atao hoe Apolao, teraka tany Aleksandria, lehilahy mpandaha-teny mahay sady nahalala tsara dia tsara ny Soratra Masina.
44N	18	25	0,00000	Efa nianatra ny lalana nosoritan'ny Tompo izy ary nafana fo nanambara sy nampianatra mazava tsara momba an'i Jesoa, saingy ny batisan'i Johany no hany fantany.
44N	18	26	0,00000	Niteny tamim-pahasahiana tao amin'ny sinagoga i Apolao; ary nony nandre azy i Prisila sy i Akoila, dia naka azy ho any aminy ka nanazava marina kokoa taminy momba ny lalana nosoritan'Andriamanitra.
44N	18	27	0,00000	Avy eo dia nanam-paniriana ho any Akaia i Apolao; ka nampirisika azy ny havana iray finoana sady nanoratra taratasy ho an'ny mpianatra amin'io faritany io mba handraisany azy tsara. Nony tafapaka tany i Apolao, dia nanampy tokoa ireo olona efa niasan'ny fahasoavan'Andriamanitra ka tonga mpino;
44N	18	28	0,00000	teny feno hery tokoa no nandreseny lahatra ny Jiosy ampahibemaso ka nanaporofoany tamin'ny alalan'ny Soratra Masina fa i Jesoa no ilay Mesia. >
44N	19	1	0,00000	Raha mbola tany Korinto i Apolao, dia namakivaky ny havoana lembalemban'i Azia Minora kosa i Paoly ka tonga tao Efeso. Mpianatra vitsivitsy no hitan'i Paoly tao
44N	19	2	0,00000	ka nanontaniany hoe: Efa nandray ny Fanahy Masina ve ianareo fony vao nino? Dia novalian'ireo hoe: Tsy renay akory aza fa misy ny Fanahy Masina.
44N	19	3	0,00000	Ka hoy indray i Paoly nanontany hoe: Batisan'iza moa no voarainareo? Dia nataon'ireo hoe: Ny batisan'i Johany.
44N	19	4	0,00000	Ary hoy i Paoly taminy: I Johany dia nanao batisa ny olona nanaiky hiala tamin'ny toe-dratsy ary nilaza tamin'ny vahoaka mba hino an'Ilay ho tamy aoriany, izany hoe i Jesoa.
44N	19	5	0,00000	Raha nahare izany teny izany ireto mpianatra, dia nangataka hatao batisa amin'ny anaran'i Jesoa Tompo.
44N	19	6	0,00000	Nametrahan'i Paoly tanana izy rehetra ka nahazo ny Fanahy Masina, ary dia niteny tamin'ny fiteny tsy fantatra sady nilaza hafatra avy amin'Andriamanitra.
44N	19	7	0,00000	Lehilahy avokoa ireo mpianatra ireo ary tokony ho 12 no isany.
44N	19	8	0,00000	Dia nankao amin'ny sinagoga i Paoly, ka niteny tamim-pahasahiana; nandritra ny telo volana izy dia nifanakalo hevitra sady niezaka handresy lahatra ny amin'ny Fanjakan'Andriamanitra.
44N	19	9	0,00000	Maro anefa no nikiribiby tsy nety nino sady naniratsira teo imason'ny besinimaro ny lalana nosoritan'ny Tompo. Dia niala teo amin-dry zareo i Paoly ary nitondra mpianatra niaraka taminy, ka nitoriteny isan'andro tao amin'ny sekolin'i Tirano.
44N	19	10	0,00000	Naharitra roa taona mahery izany, ka nandre ny tenin'ny Tompo avokoa ny mponina manerana ny faritany Azia, na Jiosy na hafa firenena.
44N	19	11	0,00000	Ary asa mahagaga misongadina no nataon'Andriamanitra tamin'ny alalan'i Paoly.
44N	19	12	0,00000	Hatramin'ny tapa-damba isan-karazany nakasika an'i Paoly no nentina teo amin'ny marary, ka nahafaka ny aretina ary nampiala ny fanahy ratsy taminy.
44N	19	13	0,00000	Nisy Jiosy sasantsasany koa nivezivezy nandroaka ny fanahy ratsy tamin'ny marary ary nanandrana nampiasa ny anaran'i Jesoa Tompo. Fa hoy ry zareo tamin'ny fanahy ratsy: Amin'ny anaran'ilay Jesoa torin'i Paoly no andidiako anareo hiala!
44N	19	14	0,00000	(Ny mpanao izany dia izy fito mirahalahy zanaky ny mpisorombe jiosy atao hoe Seva).
44N	19	15	0,00000	Fa namaly azy ireo kosa ny fanahy ratsy nanao hoe: Fantatro i Jesoa, ary tsy vahiny amiko i Paoly; fa mba iza kosa ianareo?
44N	19	16	0,00000	Dia niantoraka tamin'ireto zanakalahin'i Seva ralehilahy itoeram-panahy ratsy ka nahery noho izy rehetra; nasiany mafy izy fito lahy, ka vaky nandositra ary niboridana sady naratra no niala tao an-tranon-dralehilahy.
44N	19	17	0,00000	Ren'ny mponina tao Efeso izany, na Jiosy na hafa firenena, ka raiki-tahotra izy rehetra ary nankalaza ny anaran'i Jesoa Tompo.
44N	19	18	0,00000	Tamin'ireo tonga mpino, dia maro no niaiky sy nanambara ampahibemaso izay nataony.
44N	19	19	0,00000	Betsaka ny mpanao majika no nitondra ny bokiny ka nandoro izany teo imason'ny olona rehetra. Rehefa natambatra ny tombam-bidin'ireo boky ireo, dia tafakatra 50.000 denary.
44N	19	20	0,00000	Niely tsy azo tohaina toy izany ny tenin'ny Tompo ary nanaporofo ny heriny.
44N	19	21	0,00000	Taorian'ny nitrangan'izany zavatra izany, dia tapa-kevitra i Paoly fa hamakivaky an'i Masedonia sy i Akaia ary hankany Jerosalema, sady hoy izy: Rehefa tonga any aho, dia tsy maintsy ho hitako ihany koa i Roma.
44N	19	22	0,00000	Nirahin'i Paoly ho any Masedonia ny roa lahy tamin'ireo mpanampy azy, dia i Timoty sy i Erasta, fa ny tenany kosa dia mbola nisy fotoana nijanonany tany Azia.
44N	19	23	0,00000	Tanatin'izany fotoana izany no nipoiran'ny tabataba be ny amin'ny lalana nosoritan'ny Tompo.
44N	19	24	0,00000	Nisy lehilahy mpanefy volafotsy natao hoe Demetry; ilay tempolin'ny andriamanibavy Artemida no nanaovany sary madinidinika vita volafotsy ka niteraka loharanom-bola be ho an'ny mpiasany.
44N	19	25	0,00000	Dia nantsoin'i Demetry ireo mpiasany sy izay rehetra mpanao asan-tanana tahaka azy ka nilazany hoe: Tompokolahy, fantatrareo fa izao asan-tanana izao no antoky ny harentsika.
44N	19	26	0,00000	Kanefa hitanareo sy renareo izay ataon'ity Paoly ity: ambarany fa tsy andriamanitra ireo andriamanitra nataon-tanan'ny olombelona; ary olona maro no voataonany, tsy eto Efeso ihany, fa saiky manerana an'i Azia.
44N	19	27	0,00000	Ny loza ahina amin'izany, tsy hoe ny haharatsy laza ny raharahantsika ihany, fa koa ny hanaovana tsinontsinona ny tempolin'i Artemida, andriamanibavy lehibe, ka ho very hasina ilay andriamanibavy ivavahana manerana ny faritany Azia sy izao tontolo izao.
44N	19	28	0,00000	Raha nandre izany teny izany ny vahoaka, dia tezitra izaitsizy ka nihorakoraka hoe: Lehibe i Artemida, andriamanitry ny Efesianina!
44N	19	29	0,00000	Nitatra eran'ny tanana ny fisavorovoroana. Ary voapaokan'ny olona ry i Gaio sy i Aristarka, lehilahy masedonianina mpiara-dia tamin'i Paoly, ka nentiny niara-nirohotra nankao amin'ny kianja filalaovana teatra.
44N	19	30	0,00000	Te hiseho vahoaka i Paoly, nefa tsy navelan'ny mpianatra.
44N	19	31	0,00000	Nisy koa lehibem-paritany sasany tany Azia, izay sakaizan'i Paoly, nandrara azy mba tsy hiditra any amin'ny kianja filalaovana teatra.
44N	19	32	0,00000	Tamin'izay dia nisy fifanjevoana be tao am-pivoriana: zavatra samy hafa no antsointsoin'ny olona, satria ny ankamaroany tsy mahalala akory izay anton'ny nahatafavory teo.
44N	19	33	0,00000	Nisy olona avy amin'ny vahoaka nampahalala ny toe-javatra tamin'i Aleksandra, izay natosiky ny Jiosy hiteny. Nanofahofa tanana hampangina ny vahoaka i Aleksandra ka nikasa hikabary.
44N	19	34	0,00000	Kanjo nony nahafantatra ny olona fa hay Jiosy i Aleksandra, dia indray niredona izy rehetra nihorakoraka hoe: Lehibe i Artemida, andriamanitry ny Efesianina! Naharitra tokony ho adiny roa izany horakoraka izany;
44N	19	35	0,00000	kanefa nampilamina ny vahoaka ihany ilay mpanoratry ny tanana, ka niteny hoe: Ry Efesianina, fantatry ny olona rehetra fa ny tananan'i Efeso dia mpitahiry ny tempolin'i Artemida lehibe sy ny sariny izay nilatsaka avy tany an-danitra.
44N	19	36	0,00000	Tsy azo lavina izany, ka tokony hilamina tsara ianareo fa tsy hanaonao foana.
44N	19	37	0,00000	Ireto lehilahy ireto manko dia nentinareo eto, kanefa tsy nandroba tempoly na niteny ratsy ny andriamanibavintsika.
44N	19	38	0,00000	Raha manana fiampangana olona hatao i Demetry sy ny mpiasany, dia aoka hampiakatra fitarainana fa misy ny andro voatokana hitsarana ary misy koa ny manampahefana.
44N	19	39	0,00000	Ary raha mbola nisy zavatra hafa tianareo haroso, dia hodinihina amin'ny fivoriana ara-dalana izany.
44N	19	40	0,00000	Mety hampangaina ho mpikomy isika noho izay nitranga androany; fa tsy misy antony anamarinana izao fivoriana izao ary tsy misy fanazavana mahafa-po azontsika atolotra.
44N	19	41	0,00000	Rehefa avy niteny ilay mpanoratry ny tanana, dia nampirava ny olona vory teo. >
44N	20	1	0,00000	Nony nijanona ny tabataba, dia namory ny mpianatra i Paoly ka nanao teny fampaherezana ho azy, ary nanao veloma ka niainga nankany Masedonia.
44N	20	2	0,00000	Namaky izany faritany izany izy ka nitoriteny imbetsaka nampahery ny mpino;
44N	20	3	0,00000	izay vao nankany Gresy ary nitoetra telo volana tany. Efa ndeha hiondrana an-tsambo ho any Siria iny indrindra i Paoly no nahalala fa nioko hamono azy ny Jiosy. Koa tapa-kevitra izy fa hiverina hamaky an'i Masedonia.
44N	20	4	0,00000	Niara-dia taminy koa i Sopatera, zanakalahin'i Piro sady avy amin'ny tananan'i Berea, ary koa i Aristarka sy i Sekonda avy any Tesalonika, i Gaio avy any Derba sy i Timoty, i Tisiko sy i Trofimo avy any amin'ny faritany Azia.
44N	20	5	0,00000	Nialoha anay anefa izy fito lahy ka niandry tany Troasy.
44N	20	6	0,00000	Fa izahay dia tany Filipy no niondrana taorian'ny fankalazana ny Azima, ka nony afaka dimy andro, dia nahatratra azy rehetra tany Troasy izay nitoeranay mandritra ny herinandro.
44N	20	7	0,00000	Tafavory izahay rehetra ny asabotsy maty masoandro hiara-mihinana ny sakafo iombonana, ary niteny tamin'ny mpivory i Paoly. Noho izy tsy maintsy handeha ny maraina, dia nitoriteny hatramin'ny sasakalina.
44N	20	8	0,00000	Maro jiro ilay efitrano niangonanay tao ambony rihana.
44N	20	9	0,00000	Nisy tovolahy atao hoe Eotika, nipetraka teo am-baravarankely. Sondrian-tory mafy izy mandritra ilay toriteny lava nataon'i Paoly, ary renoky ny torimaso ka nianjera tany alatrano, avy teny amin'ny rihana fahatelo. Natraka ilay tovolahy saingy efa maty.
44N	20	10	0,00000	Dia nidina i Paoly ary niondrika teo aminy sy nitrotro azy ka nanao hoe: Aza manahy fa velona izy!
44N	20	11	0,00000	Dia niakatra indray i Paoly ka nanapaka ny mofo sy nihinana; ary mbola niresaka ela ambara-paharainan'ny andro izy, vao lasa nandeha.
44N	20	12	0,00000	Nitondra nody ilay tovolahy efa velona kosa ny olona sady nahazo fampaherezana lehibe.
44N	20	13	0,00000	Nialoha izahay fa hiondrana amin'ny sambo hitondra anay mankany Aso, fa any no handraisanay an'i Paoly. Fandaminana nataony izany, satria nikasa handeha an-tanety izy.
44N	20	14	0,00000	Nony nahatratra anay tao Aso izy, dia noraisinay an-tsambo ka niainga ho any Mitilena izahay.
44N	20	15	0,00000	Niala teo indray izahay ka tonga tandrify an'i Kio ny ampitson'iny; ny afakampitso indray, dia niantsona tao Samo, ary tody tao Mileto ny andro manaraka.
44N	20	16	0,00000	Efa nanapa-kevitra manko i Paoly fa holalovany an-tsambo i Efeso mba tsy handaniany andro ao amin'ny faritany Azia. Fa dodona izy ho tody any Jerosalema alohan'ny andro Pentekosta, raha azony atao.
44N	20	17	0,00000	Naniraka olona avy tao Mileto nankany Efeso i Paoly, hampaka ireo loholon'ny Fiangonana.
44N	20	18	0,00000	Nony tonga teo aminy ry zareo, dia nataony hoe: Fantatrareo tsara ny fitondrantenako mandritra ny fotoana nahateto aminareo ahy, hatramin'ny andro voalohany nahatongavako tamin'ny faritany Azia.
44N	20	19	0,00000	Nanompo ny Tompo tamim-panetrentena fatratra aho satria nianjadian'alahelo sy fitsapana noho ny fiokoan'ny Jiosy hamely ahy.
44N	20	20	0,00000	Fantatrareo fa tsy mba nafeniko izay mahasoa anareo, fa notoriko sy nampianariko na vory vahoaka na isan-tokantrano.
44N	20	21	0,00000	Ny Jiosy ary koa ny hafa firenena dia samy nijoroako ho vavolombelona ka notaomiko hiala tamin'ny toe-dratsy ka hitodika amin'Andriamanitra sady hino an'i Jesoa Tompontsika.
44N	20	22	0,00000	Ary ankehitriny, indro aho teren'ny Fanahy Masina hankany Jerosalema, saingy tsy fantatro izay hanjo ahy any.
44N	20	23	0,00000	Izao no hany fantatro: isan-tanana alehako, dia ambaran'ny Fanahy Masina amiko fa fonja amam-pahoriana no miandry ahy.
44N	20	24	0,00000	Kanefa tsy ataoko ho zavatra ny aiko mba hahatontosako hatramin'ny farany ilay hazakazaka imasoako sy hahatomombana ilay fanompoana nankinin'i Jesoa Tompo tamiko, dia ny ho vavolombelona hanambara ny Vaovao Mahafaly momba ny fahasoavan'Andriamanitra.
44N	20	25	0,00000	Noteteziko avokoa ianareo rehetra ka nitoriako ny Fanjakan'Andriamanitra; fantatro anefa ankehitriny fa tsy hahita ahy intsony ianareo.
44N	20	26	0,00000	Koa izao no ambarako aminareo anio: raha toa ka misy aminareo manalavitra an'Andriamanitra, dia anareo ny andraikitra fa afaka adidy aminareo rehetra aho.
44N	20	27	0,00000	Tsy nafeniko fa notoriko taminareo avokoa ny fikasan'Andriamanitra.
44N	20	28	0,00000	Tandremo ny tenanareo sy ny ondry rehetra nankinin'ny Fanahy Masina aminareo mba handrasanareo. Karakarao ny Fiangonana izay novidin'Andriamanitra tamin'ny alalan'ny ra nafoin-Janany.
44N	20	29	0,00000	Fantatro fa rehefa tsy eny intsony aho, dia ho avy eo aminareo ny amboadia masiaka izay tsy hitsimbina ny ondry.
44N	20	30	0,00000	Avy eo amin'ny samy ianareo ihany aza no hisy hijoro hilaza lainga mba hitaomany ny mpianatra hanaraka azy.
44N	20	31	0,00000	Noho izany, miambena ianareo ka tsarovy fa telo taona maninjitra, tsy niato aho namarafara anareo tsirairay andro aman'alina, eny, tamin-dranomaso aza.
44N	20	32	0,00000	Ary ankehitriny ianareo dia ankiniko amin'Andriamanitra sy amin'ny teniny mirakitra fahasoavana. Andriamanitra no hampahery anareo sy hanome anareo ny soa izay nataony ho anjaran'ireo rehetra voatokana ho Azy.
44N	20	33	0,00000	Tsy mba nisy volafotsy na volamena na fitafian'iza na iza notsiriritiko.
44N	20	34	0,00000	Fantatrareo fa ireto tanako ireto no niantoka izay nilaiko, ho ahy sy ho an'ny mpiara-dia tamiko.
44N	20	35	0,00000	Efa nasehoko anareo tamin'ny zavatra rehetra fa tsy maintsy mikely aina toy izany koa ianareo mba hanampiana ny mahantra. Tsarovy ireo tenin'i Jesoa Tompo fa Izy mihitsy no nilaza hoe: Mahasambatra kokoa ny manome noho ny mandray.
44N	20	36	0,00000	Nony avy niteny izany i Paoly, dia nandohalika teo ka niara-nivavaka tamin'izy rehetra.
44N	20	37	0,00000	Nitomany avokoa ireo loholona ary samy namihina an'i Paoly sady nanoroka azy.
44N	20	38	0,00000	Nalahelo mafy izy rehetra, indrindra noho ny nilazany hoe: Tsy hahita ahy intsony ianareo. Dia naterin'izy rehetra teny an-tsambo i Paoly. >
44N	21	1	0,00000	Nataonay veloma ireto loholona, ary dia niondrana izahay ka nanitsy nivantana tany Kosy; tonga tany Rodo izahay ny ampitson'iny ary niala tao indray nankany Patara.
44N	21	2	0,00000	Teo izahay no nahita sambo hiampita ho any Fenisia, ka dia niondrana tamin'io ary lasa nandeha.
44N	21	3	0,00000	Nahatsinjo an'i Sipra izahay ary dia nizotra tamin'iny atsimon'ny nosy iny hankany Siria. Nitody tao Tiro izahay fa tao no nametrahan'ny sambo ny entana notateriny.
44N	21	4	0,00000	Nahita mpianatra tao izahay ka nijanona herinandro teo aminy. Nohazavain'ny Fanahy Masina ireo mpianatra ireo ka nandrara an'i Paoly tsy hiakatra any Jerosalema.
44N	21	5	0,00000	Nony lany anefa izany herinandro izany, dia lasa nanohy ny dia izahay. Nanatitra anay hatrany ivelan'ny tanana izy rehetra ombam-bady aman-janaka; dia niara-nandohalika teo amin'ny torapasika izahay ka nivavaka.
44N	21	6	0,00000	Nony vita ny fifanaovam-beloma, dia niondrana izahay; fa ry zareo kosa nandeha nody.
44N	21	7	0,00000	Tapitra hatreo ny dianay an-tsambo, fony izahay niala tao Tiro ka tody tany Ptolemaida. Dia niarahaba ny havana iray finoana tao Ptolemaida izahay ka nijanona indray andro teo aminy.
44N	21	8	0,00000	Niainga indray izahay ny ampitso ka tonga tany Kesaria; ary dia nandroso tao an-tranon'i Filipo mpitory Vaovao Mahafaly, ka nitoetra teo aminy. I Filipo dia anankiray tamin'ireo fito lahy voafidy tany Jerosalema,
44N	21	9	0,00000	ary nanan-janaka efatra mirahavavy, samy mbola mpitovy, izay nanana fanomezam-pahasoavana nilaza hafatra avy amin'Andriamanitra.
44N	21	10	0,00000	Efa nitoetra tao andro maro izahay no nidina avy tany Jodea ny mpaminany anankiray, atao hoe Hagabo.
44N	21	11	0,00000	Rehefa tonga teo aminay i Hagabo, dia noraisiny ny fehikibon'i Paoly, ka nifatorany tongotra aman-tanana sady hoy izy hoe: Izao no lazain'ny Fanahy Masina: Ny lehilahy tompon'ity fehikibo ity, dia hafatotry ny Jiosy toy izao rehefa mby any Jerosalema ary hatolony eo an-tanan'ny hafa firenena.
44N	21	12	0,00000	Nony nandre izany teny izany izahay sy ny havana iray finoana tao Kesaria, dia niangavy an'i Paoly tsy hiakatra any Jerosalema.
44N	21	13	0,00000	Kanefa dia novaliany hoe: Nahoana no mitomany ianareo, ka mitady hanakivy ahy. Izaho dia tsy vonon-kifatotra ihany, fa vonon-ko faty koa any Jerosalema mba ho voninahitr'i Jesoa Tompo.
44N	21	14	0,00000	Tsy naharesy lahatra azy izahay fa niala maina ka nilaza hoe: Hatao anie izay sitraky ny Tompo!
44N	21	15	0,00000	Nony afaka izany andro izany, dia nifehy entana izahay ka niakatra hankany Jerosalema.
44N	21	16	0,00000	Nisy mpianatra sasany avy ao Kesaria niara-dia taminay ary nitondra anay tao amin'ilay olona tokony hiantranoanay, dia i Menasona avy any Sipra, izay efa mpino hatry ny ela.
44N	21	17	0,00000	Nony tonga tao Jerosalema izahay, dia faly nandray anay ny havana iray finoana.
44N	21	18	0,00000	Ny ampitso ihany dia niaraka tamin'i Paoly izahay nitsidika an'i Jakoba ary tafavory tao avokoa ny loholom-piangonana.
44N	21	19	0,00000	Niarahaba azy rehetra i Paoly ary nitanisa ny asa vitan'Andriamanitra tamin'ny alalan'ny fanompoany teo anivon'ny hafa firenena.
44N	21	20	0,00000	Nony avy nandre izany izy rehetra, dia nanome voninahitra an'Andriamanitra ary nanao tamin'i Paoly hoe: Ry rahalahy, hitanao izao fa an'aliny maro ny Jiosy tonga mpino, kanefa samy fatra-pitandro ny lalana izy rehetra.
44N	21	21	0,00000	Ren-dry zareo fa ianao, hono, dia mampianatra ny Jiosy any am-pielezana hihataka amin'ny lalanan'i Mosesy ary mandrara azy ireo tsy hamora ny zanany na hanaraka ny fomban-drazana.
44N	21	22	0,00000	Ka inona ary no hatao? Tsy maintsy ho henon-dry zareo fa tonga eto ianao.
44N	21	23	0,00000	Koa ataovy izao lazainay aminao izao. Misy olona efa-dahy raiki-boady eto aminay.
44N	21	24	0,00000	Aoka ianao hitondra azy efa-dahy ka hiaraka aminy manatanteraka ny fombam-pivavahana fidiovana. Aloavinao mihitsy aza ny vola mety holaniny hanaratana ny lohany. Dia ho fantatry ny olona rehetra amin'izay fa endrikendrika ranofotsiny izay voalaza ny aminao, satria ianao koa aza dia manaraka sady mitandrina ny lalanan'i Mosesy.
44N	21	25	0,00000	Fa ny hafa firenena izay tonga mpino dia efa nanoratanay ny fanapahan-kevitray: tsy hihinana ny hena natao sorona tamin'ny sampy; hifady ny ra; tsy hihinana ny henam-biby tsy nosomindaina; ary hifady ny fanambadiana tsy ara-dalana.
44N	21	26	0,00000	Ny ampitson'iny, dia nitondra azy efa-dahy i Paoly ary niaraka taminy nanatanteraka ny fombam-pivavahana fidiovana. Avy eo dia nankao an-kianjan'ny tempoly i Paoly ka nanambara ny hahataperan'ny andro fidiovana mba hahazoana manolotra ny fanatitra tandrify azy dimy lahy tsirairay avy.
44N	21	27	0,00000	Hitan'ny Jiosy avy amin'ny faritany Azia tao an-kianjan'ny tempoly i Paoly nony efa ho tapitra ny herinandro fidiovana. Nampikotaba ny vahoaka manontolo ireo Jiosy ireo; ka sady nisambotra an'i Paoly
44N	21	28	0,00000	no niantsoantso hoe: Ry vahoaka israelita, avia fa inty eto ilay lehilahy mampianatra ny olona rehetra hatraiza hatraiza hanohitra ny firenen'i Israely sy ny lalanan'i Mosesy mbamin'ity tempoly ity. Nampidirany hafa firenena aza ny tempoly ka nataony very hasina ity toeramasina ity.
44N	21	29	0,00000	(Niteny izany ry zareo satria hitany tafaraka tamin'i Paoly tao an-tanana i Trofimo izay avy any Efeso; ka noheveriny fa efa notarihin'i Paoly niditra tao an-tempoly).
44N	21	30	0,00000	Nisavorovoro ny tanana manontolo, ka indray nirohotra ny olona. Dia nobedain-dry zareo i Paoly ka notaritaritiny ho any ivelan'ny tempoly, ary nohidiny teo no ho eo ihany ireo vavahadin'ny tempoly.
44N	21	31	0,00000	Efa ndeha hovonoina i Paoly no nisy nampiaka-teny tany amin'ny komandin'ny andian-tafika romanina, nampandre fa mihotakotaka i Jerosalema iray vohitra.
44N	21	32	0,00000	Niaraka tamin'izay dia naka miaramila sy kapiteny ity komandy ka nihazakazaka nankany amin'ireo vahoaka. Nahita ny komandy sy ny miaramila ry zareo vao nijanona tsy nikapoka an'i Paoly intsony.
44N	21	33	0,00000	Dia nanatona an'i Paoly ny komandy ka nampisambotra azy ary nanome baiko hamatorana azy amin'ny gadra vy anankiroa, sady nanontany hoe: Iza moa io? Ary inona no nataony?
44N	21	34	0,00000	Zavatra samy hafa anefa no nantsoantsoin'ny vahoaka. Tsy nahalala izay tena marina ny komandy noho izany fifanjevoana izany, ka dia nanome baiko hitondrana an'i Paoly any amin'ny toby.
44N	21	35	0,00000	Nony mby teo amin'ny tohatoha-bato, dia nobetain'ny miaramila i Paoly satria nahery setra ny vahoaka,
44N	21	36	0,00000	fa olona marobe no nanaraka sady nihoraka hoe: Vonoy izy e!
44N	21	37	0,00000	Nony efa hampidirina tao an-toby i Paoly, dia niteny tamin'ny komandy hoe: Azoko atao ve ny mba milaza zavatra aminao? Dia nanontany azy ilay komandy hoe: Mahay teny grika ve ianao?
44N	21	38	0,00000	Tsy ianao izany ilay Ejiptianina nampikomy vahoaka farany teo, ka nitarika mpampihorohoro efatra arivo lahy tany an-taniefitra?
44N	21	39	0,00000	Fa novalian'i Paoly hoe: Izaho dia Jiosy, teraka tany Tarsa any Silisia, mba isan'ny mponina ao amin'ny tanana anankiray fanta-daza ihany. Azafady, mba avelao hiteny amin'ny vahoaka aho.
44N	21	40	0,00000	Dia navelan'ny komandy hiteny izy. Ary nitsangana teo amin'ny tohatoha-bato i Paoly ka nanofahofa tanana hampangina ny vahoaka. Rehefa nangina tsara izy rehetra dia nitenenan'i Paoly tamin'ny teny aramianina hoe: >
44N	22	1	0,00000	Ianareo havana sy ianareo ray aman-dreny, henoy ny teny alahatro aminareo ankehitriny mba hiarovako tena.
44N	22	2	0,00000	Nony henon'ny olona fa teny aramianina no nitenenan'i Paoly taminy, dia vao mainka nangina izy rehetra. Ary hoy i Paoly:
44N	22	3	0,00000	Izaho dia Jiosy teraka tany Tarsa any Silisia, fa nobeazina teto amin'ity tananan'i Jerosalema ity; ny mpampianatra ahy dia i Gamaliela izay nampahalala ahy tsara ny lalanan'ny razantsika. Nafana fo tamin'ny fanompoana an'Andriamanitra aho, tahaka anareo rehetra ankehitriny.
44N	22	4	0,00000	Nenjehiko nataoko maty aza ireo mpanaraka ny lalana nosoritan'ny Tompo. Nosamboriko na lahy na vavy ka nampidiriko am-ponja.
44N	22	5	0,00000	Ny mpisorombe sy ny loholona rehetra no vavolombelona fa marina ny filazako. Taminy manko no nahazoako taratasy ho an'ny Jiosy tany Damasy fony aho nandeha hisambotra ny mpino tao hoentina hofaizina aty Jerosalema.
44N	22	6	0,00000	Raha nandeha aho ka mby teo akaikin'i Damasy, dia indro, tampotampoka teo, tokony ho tamin'ny mitataovovonana, nisy hazavana lehibe avy tany an-danitra nanodidina ahy.
44N	22	7	0,00000	Niankarapoka tamin'ny tany aho ary injay nisy feo reko niteny tamiko hoe; Saoly, Saoly, nahoana no manenjika Ahy ianao?
44N	22	8	0,00000	Izaho kosa nanontany hoe: Iza moa izato Ianao, Tompoko? Ary hoy ilay feo tamiko: Izaho no i Jesoa avy any Nazareta, Ilay enjehinao.
44N	22	9	0,00000	Ny mpiara-dia tamiko dia nahita ilay hazavana, nefa sy mba nandre ny feon'ilay niteny tamiko.
44N	22	10	0,00000	Dia nanontany indray aho hoe: Tompo o, inona no tokony hataoko? Dia hoy ny Tompo tamiko: Mitsangana, mankanesa ao Damasy, ka ao ianao no hilazana izay rehetra asain'Andriamanitra hataonao.
44N	22	11	0,00000	Tsy nahita ny masoko, azon'ilay hazavana mamirapiratra teo, ka dia notantanan'ny mpiara-dia tamiko aho vao tonga tao Damasy.
44N	22	12	0,00000	Tao Damasy dia nisy lehilahy atao hoe Hanania, izay mpivavaka tsara sy mpanaraka ny lalanantsika sady tsara laza tamin'ny mponina jiosy rehetra tao an-tanana.
44N	22	13	0,00000	Tonga tao amiko izy, nijoro teo anilako ary nanao hoe: Ry Saoly rahalahiko, mahirata! Dia nahiratra teo no ho eo aho ka nahita azy.
44N	22	14	0,00000	Fa hoy i Hanania: Efa voafidin'ilay Andriamanitry ny razantsika ianao mba hahafantatra ny sitrapony ary hahita an'ilay hany Marina sy handre ny teny aloaky ny vavany.
44N	22	15	0,00000	Ho vavolombelon'ilay hany marina ianao ka hanambara amin'ny olona rehetra ny zavatra efa hitanao sy renao.
44N	22	16	0,00000	Koa inona ankehitriny no andrasanao? Mitsangana, antsoy ny anaran'i Jesoa ary aoka hatao batisa ianao ka ho voasasa amin'ny fahotanao.
44N	22	17	0,00000	Tafaverina tany Jerosalema aho, ka raha mbola nivavaka tao an-kianjan'ny tempoly dia nisehoam-pahitana.
44N	22	18	0,00000	Hitako ny Tompo ary izao no teniny tamiko: Malakia ianao, ialao faingana i Jerosalema, fa ny mponina eto tsy hiraharaha ny fijoroanao ho vavolombelona hanambara Ahy.
44N	22	19	0,00000	Dia novaliako hoe: Tompo o, fantany tsara fa mpitety ny sinagoga aho ary nataoko am-ponja sy nasaiko nodarofana kapoka ny mpino Anao.
44N	22	20	0,00000	Ary tamin'ny namonoana an'i Stefana vavolombelona nanambara Anao, dia teo koa aho. Nankasitrahiko ireo namono nahafaty azy, ary izaho no mpitan-damban'izy rehetra.
44N	22	21	0,00000	Dia hoy ny Tompo tamiko: Mandehana fa Izaho no haniraka anao any lavitra, ho amin'ny hafa firenena.
44N	22	22	0,00000	Nihaino an'i Paoly hatrany hatrany ny olona; fa nony mby tamin'ireo teny ireo, dia velona antsoantso mafy hoe: Esory amin'ny tany ny karazan'olona toy itony, fa tsy mendrika ho velona!
44N	22	23	0,00000	Horakoraka, tsipy lamba ary tora-bovoka ny an'ny olona amin'izany!
44N	22	24	0,00000	Ka nanome baiko ny komandy hampidirana an'i Paoly ao amin'ny toby sy hikapohana azy mba hanerena azy hiteny, hahafantarana ny anton'ny anakorana azy toy izao.
44N	22	25	0,00000	Efa voafatotra hokapohina i Paoly no niteny tamin'ilay kapiteny nanatrika teo hoe: Azonareo kapohina ve ny olona mizaka ny zom-pirenena romanina, na dia tsy mbola voatsara aza?
44N	22	26	0,00000	Nony nandre izany teny izany ilay kapiteny, dia nandeha nampandre ny komandy sady nilaza hoe: Inona ity hataonao? Olona mizaka ny zom-pirenena romanina io lehilahy io.
44N	22	27	0,00000	Nanatona an'i Paoly kosa ny komandy ka nanontany azy hoe: Hono ho'aho, mizaka ny zom-pirenena romanina ve ianao? Dia novaliany hoe: Eny.
44N	22	28	0,00000	Ary izao no tenin'ny komandy: Izaho dia vola be tokoa no naloako hizakako ny zom-pirenena romanina. Fa hoy i Paoly: Izaho kosa vao teraka dia efa nizaka izany.
44N	22	29	0,00000	Niaraka tamin'izay dia nihataka ry zareo efa ndeha hikapoka an'i Paoly hanerena azy hiteny; natahotra mbamin'ilay komandy aza nony nahalala fa mizaka zom-pirenena romanina i Paoly, satria izy komandy no efa nampamatotra azy.
44N	22	30	0,00000	Te hahalala marina izay anton'ny niampangan'ny Jiosy an'i Paoly ity komandy; noho izany, dia nasainy novahana izy ny ampitson'iny ary nampiantsoiny hivory ny lohandoha-mpisorona sy ny Fitsarana ambony manontolo. Dia nentin'ilay komandy i Paoly, ka najorony hiatrika azy rehetra. >
44N	23	1	0,00000	Nibanjina an'ireo mpitsara i Paoly ka nanao hoe: Ry rahalahy, nitondra tena teo anatrehan'Andriamanitra tamin-kitsimpo tokoa aho mandraka androany.
44N	23	2	0,00000	Fa i Hanania mpisorombe kosa nanome baiko ireo olona teo anilan'i Paoly mba hamely tehamaina ny vavany.
44N	23	3	0,00000	Tamin'izay dia hoy i Paoly tamin'ny mpisorombe: Andriamanitra kosa hamely anao, ry ilay rindrina milalotra fotsy ivelany ity! Mipetraka mba hitsara ahy araka ny lalana ianao, kanefa dia fandikan-dalana ny fanomezanao baiko hamely tehamaina ahy.
44N	23	4	0,00000	Ry zareo teo anilan'i Paoly kosa nilaza taminy hoe: Maniratsira ny mpisoromben'Andriamanitra ianao!
44N	23	5	0,00000	Fa novalian'i Paoly hoe: Tsy fantatro, ry rahalahy, fa izy no mpisorombe. Eny, izao tokoa no voalazan'ny Soratra Masina: Aza miteny ratsy ny lehibem-pirenenao.
44N	23	6	0,00000	Fantatr'i Paoly fa ny sasany tamin'ireo anisan'ny Fitsarana ambony dia Tsadoseanina, ary ny sasany dia Farisianina; izany no niantsoany teo anoloan'izy rehetra hoe: Ry rahalahy, izaho dia Farisianina, zanaka Farisianina. Noho izaho manantena ny fitsanganan'ny maty no itsarana ahy.
44N	23	7	0,00000	Nony voalazan'i Paoly izany teny izany, dia nifanditra ny Farisianina sy ny Tsadoseanina, ka nizara roa toko ny mpivory.
44N	23	8	0,00000	(Lazain'ny Tsadoseanina mantsy fa tsy misy fitsanganan'ny maty, ary tsy misy koa na anjely na fanahy; nefa izany rehetra izany dia eken'ny Farisianina).
44N	23	9	0,00000	Vao mainka nihamafy ny antsoantso; ary ny mpahay lalana sasany, anisan'ny antoko Farisianina, dia tafatsangana ka nanohitra mafy nanao hoe: Tsy ahitanay zava-dratsy mihitsy amin'io lehilahy io. Angamba nisy fanahy na anjely niteny taminy.
44N	23	10	0,00000	Nihahenjana ny fifandirana ka natahotra ny komandy sao hifandroritan'ny olona i Paoly. Noho izany, dia nomeny baiko ny miaramilany hidina hanaisotra an'i Paoly teo anivon'ny mpivory sy hitondra azy any amin'ny toby.
44N	23	11	0,00000	Dia niseho tamin'i Paoly ny Tompo ny alin'iny ka nilaza taminy hoe: Mahereza! Vavolombelona nanambara Ahy teto Jerosalema ianao, ary tsy maintsy ho vavolombelona hanambara Ahy toy izany koa any Roma.
44N	23	12	0,00000	Ny ampitso maraina, dia nioko ny Jiosy sasantsasany ka nanao velirano fa tsy hihinana na hisotro raha tsy efa nahafaty an'i Paoly.
44N	23	13	0,00000	Nihoatra ny efapolo ny isan'ny mpioko.
44N	23	14	0,00000	Dia nankany amin'ny lohandoha-mpisorona sy ny loholona ry zareo ka niteny hoe: Nanao velirano mihitsy izahay fa tsy hihinana na hisotro raha tsy efa nahafaty an'i Paoly.
44N	23	15	0,00000	Ankehitriny ary dia aoka ianareo sy ny Fitsarana ambony hangataka amin'ny komandy mba hitondrany an'i Paoly mankaty aminareo, mody hoe te hamotopototra mazavazava kokoa ny momba azy. Izahay kosa dia efa vonona ny hamono azy alohan'ny higadonany eto.
44N	23	16	0,00000	Henon'ny zanak'anabavin'i Paoly anefa izany teti-dratsy izany; ka nankany amin'ny toby izy, dia niditra ka nampandre an'i Paoly.
44N	23	17	0,00000	Dia niantso ny anankiray tamin'ireo kapiteny i Paoly ka nanao taminy hoe: Mba tariho ho any amin'ny komandy ity tovolahy ity fa misy zavatra holazainy aminy.
44N	23	18	0,00000	Dia nitondra ilay tovolahy nankao amin'ny komandy ilay kapiteny sady niteny hoe: Niantso ahy i Paoly mpifatotra, ka nangataka ahy hitondra ity tovolahy ity aty aminao fa misy zavatra holazainy aminao.
44N	23	19	0,00000	Dia nandray ny tanan'ilay tovolahy ny komandy ka nitondra azy hitokana ary nanontany azy hoe: Inona izato holazainao amiko?
44N	23	20	0,00000	Dia hoy izy: Nifanaiky ny Jiosy fa hangataka ny hitondranao an'i Paoly hankao amin'ny Fitsarana ambony rahampitso, mody hoe te hanadihady mazavazava kokoa ny momba azy.
44N	23	21	0,00000	Nefa aza manaiky azy ireo ianao! Misy Jiosy mihoatra ny efapolo lahy manko miteti-dratsy hamely an'i Paoly. Nanao velirano izy efapolo lahy fa tsy hihinana na hisotro raha tsy efa nahafaty azy. Vonona izao ry zareo, fa ny valin-teninao no andrasany.
44N	23	22	0,00000	Dia nalefan'ny komandy handeha ilay tovolahy nony avy nofeperany hoe: Aza lazalazaina amin'olona fa efa nambaranao ahy izany.
44N	23	23	0,00000	Nantsoin'ny komandy ny roa lahy tamin'ireo kapiteny ka nilazany hoe: Manomana miaramila an-tongotra 200 lahy, sy miaramila an-tsoavaly 70 ary mpitan-defona 200 ka samia vonona hiainga anio amin'ny sivy alina hankany Kesaria.
44N	23	24	0,00000	Anomano soavaly koa hitaingenan'i Paoly, hahatonga azy soa aman-tsara any amin'i Feliksa governora.
44N	23	25	0,00000	Ary toy izao ny taratasy nosoratan'ny komandy:
44N	23	26	0,00000	Izaho Klaody Lisia dia manolotra ny fiarahabana ho anao Andriamatoa hajaina, Feliksa governora.
44N	23	27	0,00000	Nosamborin'ny Jiosy ity lehilahy ity ary efa ndeha hovonoiny no fantatro fa mizaka ny zom-pirenena romanina: dia nitondra miaramila aho ka nanafaka azy.
44N	23	28	0,00000	Ary satria te hahalala izay anton'ny niampangan'ny Jiosy azy aho, dia nentiko teo anatrehan'ny Fitsarana ambony izy.
44N	23	29	0,00000	Hitako fa adihevitra momba ny lalanan-dry zareo no niampangany azy, fa tsy nisy fiampangana tokony hanamelohana azy ho faty na hanaovana azy am-ponja.
44N	23	30	0,00000	Nony nampahafantarina ahy fa nioko hamono azy ny Jiosy, dia nanapa-kevitra niaraka tamin'izay aho, handefa azy mankaty aminao; ary ny mpiampanga azy dia nasaiko hanao ny fitoriany aminao.
44N	23	31	0,00000	Araka ny baiko azony, dia nalain'ireo miaramila i Paoly ka iny alina iny ihany dia nentiny tany Antipatrida.
44N	23	32	0,00000	Nony ampitso, dia niverina nody ny miaramila an-tongotra, fa ny miaramila an-tsoavaly no navelany hanohy ny dia miaraka amin'i Paoly.
44N	23	33	0,00000	Vao tonga tany Kesaria, dia natolotr'ireo miaramila an-tsoavaly tamin'ny governora ilay taratasy ary narosony teo anoloany koa i Paoly.
44N	23	34	0,00000	Rehefa voavakin'ny governora ny taratasy, dia nanontaniany izay faritany fiavian'i Paoly; ka nony fantany fa avy any Silisia i Paoly,
44N	23	35	0,00000	dia hoy izy hoe: Hihaino anao aho rehefa tonga ny mpiampanga anao. Dia nasain'ny governora nambenana tao an-dapan'i Heroda i Paoly. >
44N	24	1	0,00000	Dimy andro taorian'izay, dia tonga tao Kesaria i Hanania mpisorombe, tafaraka tamin'ny loholona sasantsasany sy tamin'ny mpisolovava atao hoe Tertoly. Tonga teo amin'i Feliksa governora izy rehetra mba hametraka fitarainana manohitra an'i Paoly.
44N	24	2	0,00000	Nantsoina i Paoly ary dia nampangain'i Tertoly toy izao: Andriamatoa governora hajaina, ianao no isian'izao fandriampahalemana tonga lafatra iadananay izao, ary ny fitondranao feno fahendrena no mahatonga ireo fivoarana mahasoa ity firenena ity.
44N	24	3	0,00000	Koa noho ireo soa raisinay lalandava ary hatraiza hatraiza, dia mankasitraka anao tokoa izahay.
44N	24	4	0,00000	Tsy te hitana anao maharitra anefa aho fa niangavy ny hamoram-ponao mba hihaino anay vetivety.
44N	24	5	0,00000	Tsikaritray fa mampidi-doza mihitsy io lehilahy io: mpampikorontana ny Jiosy any am-pielezana izy sady mitarika ny antoko Nazareanina.
44N	24	6	0,00000	Ny tempoly avy aza no sahiny vetavetaina, ka dia nosamborinay izy. [Satrinay ny hitsara azy araka ny lalananay,
44N	24	7	0,00000	kanefa tonga i Lisia komandy nanao an-keriny mafy naka azy teo am-pelatananay.
44N	24	8	0,00000	Ary dia nasain'i Lisia mankaty aminao ny mpiampanga azy.] Rehefa manao famotorana io lehilahy io ianao, dia hahita fa marina avokoa ny zavatra iampanganay azy.
44N	24	9	0,00000	Nohamafisin'ny manampahefana jiosy ny fiampangana ka nolazainy fa tena izany no izy.
44N	24	10	0,00000	Notondroin'ny governora hiteny i Paoly ka namaly hoe: Fantatro fa efa mpitsara hatramin'ny taona maro eto amin'ity firenena ity ianao ka amim-pitokiana no andaharako ny fiarovako tena.
44N	24	11	0,00000	Azonao itadiavana porofo fa tsy mbola mihoatra ny 12 andro no nahatongavako tany Jerosalema mba hivavaka amin'Andriamanitra.
44N	24	12	0,00000	Tsy nisy nahita ahy niady hevitra tamin'olona tao an-kianjan'ny tempoly na koa nampitabataba vahoaka tao amin'ny sinagoga na tany an-toeran-kafa tao an-tanana.
44N	24	13	0,00000	Ary tsy afaka hanome porofo anao amin'izay iampangany ahy ry zareo.
44N	24	14	0,00000	Ekeko eto anatrehanao kosa fa manompo ny Andriamanitry ny razanay aho amin'ny anarahako ny lalana nosoritan'Andriamanitra, izay lazain'ireo hoe diso. Izaho anefa dia mino izay rehetra voasoratra ao amin'ny bokin'ny lalana sy ny mpaminany.
44N	24	15	0,00000	Matoky an'Andriamanitra aho ary manantena, tahaka ny nanantenan-dry zareo koa, fa samy hitsangana ho velona, na ny olo-marina na ny olo-meloka.
44N	24	16	0,00000	Noho izany, dia miezaka lalandava aho mba tsy homelohin'ny fieritreretako eo anatrehan'Andriamanitra sy ny olona.
44N	24	17	0,00000	Taona maro no tsy naha tao Jerosalema ahy vao tafaverina indray aho nitondra vola ho fanampiana ny fireneko ary hanolotra fanatitra amin'Andriamanitra.
44N	24	18	0,00000	Izany indrindra no nataoko tamin'ny nahitan-dry zareo ahy tao an-kianjan'ny tempoly: nanao ny fombam-pihavanana fidiovana aho, ka tsy nisy vahoaka vory na tabataba niseho.
44N	24	19	0,00000	Fa Jiosy sasantsasany avy tamin'ny faritany Azia no tao, ka izy ireo no tokony hanatrika anao etoana hiampanga ahy raha manana alahelo amiko.
44N	24	20	0,00000	Na aoka ireto olona ireto hilaza raha misy fahadisoana heveriny fa mahameloka ahy tamin'ilay nijoroako niatrika ny Fitsarana ambony,
44N	24	21	0,00000	afa-tsy ilay fanambarana nataoko tamin'ny feo avo fony izaho nijoro nanoloana azy rehetra hoe: Noho izaho mino ny fitsanganan'ny maty no itsarana ahy eto anatrehanareo anio.
44N	24	22	0,00000	Fantatr'i Feliksa mazava tokoa ny amin'ity lalana nosoritan'Andriamanitra ity ka dia nahemony ho aoriana ny fanohizana ny fitsarana sady noravany izy rehetra nilazany hoe: Rehefa tafidina aty i Lisia komandy, dia hanapa-kevitra momba ny raharahanareo aho.
44N	24	23	0,00000	Nomen'ny governora baiko ilay kapiteny mpiandraikitra an'i Paoly mba hiambina azy, saingy hamela azy halaladalaka ihany sady tsy hisy sakaizany sakanana tsy hikarakara azy.
44N	24	24	0,00000	Nony afaka andro vitsivitsy, dia tonga i Feliksa sy i Drosila vadiny, izay vehivavy Jiosy. Nampanalain'ny governora i Paoly ka nohenoiny izay nolazainy momba ny finoana an'i Kristy Jesoa.
44N	24	25	0,00000	Raha nidinidinika momba ny toetra tia rariny sy mahonon-tena ary momba ny fitsarana ho avy anefa i Paoly, dia raiki-tahora i Feliksa ka nanao hoe: Mandehana aloha izao, fa hampiantso anao indray aho rehefa malalaka!
44N	24	26	0,00000	Nanantena koa i Feliksa fa homen'i Paoly vola, ka izany no nampanalainy azy matetika hiresahana.
44N	24	27	0,00000	Rehefa afaka roa taona, dia nodiasan'i Porsy Festo amin'ny maha governora i Feliksa. Ary satria te hahazo sitraka amin'ny Jiosy i Feliksa, dia navelany ho ao am-ponja i Paoly. >
44N	25	1	0,00000	Telo andro taorian'ny nahatongavan'i Festo tao amin'ny faritany, dia niainga avy ao Kesaria izy ho any Jerosalema.
44N	25	2	0,00000	Tonga teo aminy hiampanga an'i Paoly ny lohandoha-mpisorona sy ny loholona jiosy. Nitaky tombontsoa tamin'i Festo ry zareo ary niangavy azy,
44N	25	3	0,00000	mba hampaka an'i Paoly ho aty Jerosalema; efa niray teti-dratsy manko izy rehetra mba hamono azy eny an-dalana.
44N	25	4	0,00000	Nefa namaly i Festo fa i Paoly dia am-ponja any Kesaria, ary ny tenany rahateo dia hiverina tsy ho ela.
44N	25	5	0,00000	Ary hoy koa izy: Aoka hiara-midina amiko any Kesaria ny lehibenareo ka any no hiampangany an'izany lehilahy izany raha nisy ratsy vitany.
44N	25	6	0,00000	Nandritra ny valo na folo andro monja no niarahan'i Festo tamin-dry zareo, dia niverina tany Kesaria izy. Ny ampitson'ny nahatafaverina azy ihany, dia nipetraka teo amin'ny fitsarana izy ary nampaka an'i Paoly.
44N	25	7	0,00000	Nony tonga i Paoly, dia nohodidin'ireo Jiosy nidina avy tany Jerosalema ka nampangainy ho nahavita fahadisoana maro sady lehibe, nefa tsy hain-dry zareo porofoina akory.
44N	25	8	0,00000	Niaro tena kosa i Paoly ka nanao hoe: Tsy misy fahadisoako na tamin'ny lalanan'ny Jiosy na tamin'ny tempoly na tamin'ny amperora romanina.
44N	25	9	0,00000	Nila sitraka tamin'ny Jiosy anefa i Festo ka nanontany an'i Paoly hoe: Tianao ve ny hiakatra any Jerosalema ka hotsaraina any eo anatrehako ny momba ity raharaha ity?
44N	25	10	0,00000	Fa novalian'i Paoly hoe: Eto amin'ny fitsaran'ny amperora romanina izay tokony hitsarana ahy no ijoroako. Tsy nanisy ratsy ny Jiosy aho, ka na ianao aza dia mahalala izany tsara tokoa.
44N	25	11	0,00000	Koa raha meloka aho sy nahavita ratsy mahamendrika ahy ho voaheloka ho faty, dia tsy laviko ny ho faty. Fa raha tsy misy marina kosa ny fiampangana ataon-dry zareo ahy, dia tsy azon'iza na iza atolotra azy aho. Akariko amin'ny amperora romanina ny raharaha.
44N	25	12	0,00000	Nony avy nifampidinika tamin'ny mpanolotsaina i Festo, dia nanao hoe: Nampiakarinao amin'ny amperora romanina ny raharaha, ka dia ho any amin'ny amperora romanina ianao.
44N	25	13	0,00000	Nony afaka andro vitsivitsy, dia tonga tany Kesaria i Agripa mpanjaka sy i Berenika anabaviny hiarahaba an'i Festo.
44N	25	14	0,00000	Koa satria naharitra andro maro no nitoerany tao, dia novelabelarin'i Festo tamin'ny mpanjaka ny raharahan'i Paoly: Misy lehilahy izay navelan'i Feliksa ho mpifatotra ao.
44N	25	15	0,00000	Fony aho tany Jerosalema, dia tonga teo amiko ny lohandoha-mpisorona sy ny loholona jiosy hiampanga azy ary niangavy ahy hanameloka azy.
44N	25	16	0,00000	Fa izao no navaliko an-dry zareo: Tsy fanaon'ny Romanina ny manameloka olona raha tsy efa nampifanatrehina tamin'ny mpiampanga ny ampangaina ary nahazo niaro tena nanohitra ny fiampangana.
44N	25	17	0,00000	Ka dia tonga teto niaraka tamiko izy rehetra. Tsy nangataka andro aho fa ny ampitson'iny ihany dia nipetraka teo amin'ny fitsarana aho ka nasaiko nalaina ralehilahy.
44N	25	18	0,00000	Nony nitsangana ireo mpiampanga, dia tsy nisy zava-dratsy araka izay nampoiziko nitoriany azy.
44N	25	19	0,00000	Ny niadiany hevitra tamin'i Paoly dia momba ny fivavahany sy izany Jesoa efa maty izany saingy nolazain'i Paoly hoe velona.
44N	25	20	0,00000	Very hevitra aho ny amin'ny hamotopotorana izany raharaha izany, ka dia nanontaniako i Paoly raha tiany ny hankany Jerosalema hotsaraina any momba izany raharaha izany.
44N	25	21	0,00000	Nefa moa nampiakatra ny raharaha i Paoly mba ho ny amperora romanina no ho tompon'ny teny farany momba azy. Dia nasaiko nambenana izy mandra-pahazoako handefa azy any amin'ny amperora romanina.
44N	25	22	0,00000	Dia hoy i Agripa tamin'i Festo: Mba te handre izany lehilahy izany koa aho! Ary novalian'i Festo hoe: Handre azy ianao rahampitso!
44N	25	23	0,00000	Nony ampitso, dia tonga i Agripa sy i Berenika, nianjaika tokoa araka ny fiandrianany be voninahitra. Niditra tao amin'ny efitra fitsarana izy mianadahy narahin'ny komandin'ny tafika sy ny olo-manan-kaja tao an-tanana. Dia nasain'i Festo nalaina i Paoly ka nentiny nankeo.
44N	25	24	0,00000	Ary hoy i Festo: Ry Agripa mpanjaka sy ianareo rehetra manatrika etoana, io lehilahy hitanareo io dia nampangain'ny Jiosy marobe tamiko, na tany Jerosalema na teto, ka nantsoantsoiny hoe tsy tokony ho velona intsony.
44N	25	25	0,00000	Tsy hitako akory izay ratsy vitany mahamendrika azy ho voaheloka faty. Kanefa moa izy ihany no nampiakatra ny raharahany amin'ny amperora romanina, dia tapa-kevitra aho handefa azy any aminy!
44N	25	26	0,00000	Tsy manan-javatra mazava tsara momba azy hatao an-tsoratra ho an'ny amperora romanina aho; koa dia entiko eto anatrehanareo izy, indrindra fa eto anatrehanao, ry Agripa mpanjaka; ka rehefa avy nalaina am-bava izy, dia mba hanan-javatra hatao an-tsoratra aho.
44N	25	27	0,00000	Tsy fahendrena manko, araka ny hevitro, ny mampanatitra mpifatotra raha tsy tondroina tsara ny zavatra iampangana azy. >
44N	26	1	0,00000	Dia hoy kosa i Agripa tamin'i Paoly: Mahazo miteny ianao hiarovanao tena. Dia naninjitra ny tanany i Paoly ka toy izao no fiarovan-tena nataony:
44N	26	2	0,00000	Ry Agripa mpanjaka, heveriko fa manan-jara aho afaka miaro tena eto anatrehanao momba ny zavatra rehetra iampangan'ny Jiosy ahy;
44N	26	3	0,00000	satria fantatrao tsara tokoa ny fomba amam-panao jiosy sy ny zavatra samihafa mahabe adihevitra eo amin'ny Jiosy. Koa mihanta aminao aho mba haharitra hihaino ahy.
44N	26	4	0,00000	Mahalala tsara ny fiainako avokoa ny Jiosy hatry ny fony aho tanora; satria hatrany am-piandohana, dia teo anivon'ny fireneko sy tao Jerosalema aho.
44N	26	5	0,00000	Raha mety hijoro ho vavolombelona izy, dia fantany hatramin'ny ela hoe Farisianina aho sady miaina araka ny antoko faran'izay sarotiny momba ny fivavahanay.
44N	26	6	0,00000	Ankehitriny kosa mitsangana hotsaraina eto aho, satria manantena ny zavatra nampanantenain'Andriamanitra ny razanay.
44N	26	7	0,00000	Ny foko 12 eo amin'ny firenenay dia samy manantena ny fahatanterahan'izany ka mafana fo amin'ny fanompoana an'Andriamanitra andro aman'alina. Ary izany fanantenana izany no iampangan'ny Jiosy ahy, ry mpanjaka.
44N	26	8	0,00000	Fa nahoana moa, ry Jiosy, no dia tombananareo ho tsy azo inoana fa manangana ny maty ho velona Andriamanitra?
44N	26	9	0,00000	Izaho izao mihitsy no efa nisaintsaina fa tokony hotoheriko na amin'ny fomba inona na amin'ny fomba inona ny anaran'i Jesoa Kristy avy any Nazareta.
44N	26	10	0,00000	Nataoko izany tao Jerosalema. Nandray fahefana manokana tamin'ny lohandohan'ny mpisorona aho, ka maro tamin'ireo voatokana ho vahoakan'Andriamanitra no naiditro am-ponja, ary dia mpankasitraka aho raha nohelohina ho faty ry zareo.
44N	26	11	0,00000	Matetika dia nofaiziko tao amin'ny sinagoga izy ireo ary notereko hivadi-pinoana. Ary noho izaho tena romotra taminy no nanenjehako azy hatrany amin'ny tananan'ny firenen-kafa.
44N	26	12	0,00000	Izany no nahatonga ahy hankany Damasy, omban'ny fahefana sy ny baiko azoko avy tamin'ny lohandoha-mpisorona.
44N	26	13	0,00000	Teny an-dalana aho, ry mpanjaka, raha tamin'ny mitataovovonana ny andro, dia nahita hazavana avy tany an-danitra, mahery lavitra noho ny hazavan'ny masoandro ka nanjelanjelatra manodidina ahy mbamin'ny mpiara-dia tamiko.
44N	26	14	0,00000	Samy niankarapoka tamin'ny tany izahay, ary izaho dia nandre feo niteny tamiko tamin'ny teny aramianina hoe: Saoly, Saoly, nahoana no manenjika Ahy ianao? Manimba tena ianao misetra lefona maranitra!
44N	26	15	0,00000	Izaho kosa nanontany hoe: Iza moa Ianao, Tompoko? Dia novalian'ny Tompo hoe: Izaho no i Jesoa, Ilay enjehinao!
44N	26	16	0,00000	Fa miarena ka mijoroa! Izao manko no nisehoako taminao: ny hanendry anao ho mpanompoko ary koa ho vavolombelona hanambara amin'ny hafa ny nahitanao Ahy androany sy ny zavatra mbola hasehoko anao.
44N	26	17	0,00000	Izaho no hanafaka anao amin'ny vahoaka Israely sy ny hafa firenena izay anirahako anao.
44N	26	18	0,00000	Hanirahako anao izy rehetra mba hampahiratinao maso, hahatonga azy hiala amin'ny haizina ho amin'ny mazava ary hiala amin'ny fahefan'i Satana ho amin'Andriamanitra, ka handraisany famelan-keloka noho ny finoana Ahy sy hahazoany anjara lova miaraka amin'ireo voatokana ho vahoakan'Andriamanitra.
44N	26	19	0,00000	Ary amin'izany, ry Agripa mpanjaka, tsy notoheriko ny fahitana avy tany an-danitra.
44N	26	20	0,00000	Fa nitoriako aloha ny mponina tao Damasy ary koa ny tao Jerosalema, vao izay manerana ny faritany Jodea sy ny tanin'ny hafa firenena ka nanainga azy rehetra aho hiala amin'ny toetra ratsiny sy hiverina amin'Andriamanitra ary hanao asa mampiharihary fa nialany tokoa ny toetra ratsiny.
44N	26	21	0,00000	Izany no nisamboran'ny Jiosy ahy raha tao an-kianjan'ny tempoly aho, ary nitadiavany hamonoana ahy.
44N	26	22	0,00000	Fa niaro ahy Andriamanitra mandraka androany ka mbola inty aho eto, mba hijoro ho vavolombelona amin'ny olona rehetra na ny kely na ny lehibe. Izay nambaran'ny mpaminany sy i Mosesy fa ho avy no hany lazaiko izao:
44N	26	23	0,00000	hijaly ny Mesia ary Izy no ho voalohany hisantatra ny fitsanganan'ny maty ka hitory fahazavana amin'ny vahoaka Israely sy amin'ny hafa firenena.
44N	26	24	0,00000	Raha mbola mandahatra hiarovan-tena araka izany i Paoly, dia niantso tamin'ny feo mahery kosa i Festo nanao hoe: Lasa adala ianao, ry Paoly! Ny fianarana be loatra vitanao no mahalasa adala anao!
44N	26	25	0,00000	Dia novalian'i Paoly hoe: Tsy lasa adala akory aho, Andriamatoa governora hajaina, teny azo antoka sady voadinika izao lazaiko izao.
44N	26	26	0,00000	Tsy vahiny amin'ny mpanjaka izany toe-javatra izany, ka dia miteny tsy mihambahamba eto anatrehany aho. Matoky aho fa tsy misy miafina aminy velively izany, satria tsy mba an-takontakona no nanaovana azy.
44N	26	27	0,00000	Ry Agripa mpanjaka, inoanao ve izay voalazan'ny mpaminany? Fantatro fa inoanao.
44N	26	28	0,00000	Ary hoy i Agripa tamin'i Paoly: Heverinao moa fa dia ho tonganao kristianina haingana toy izany aho?
44N	26	29	0,00000	Dia novalian'i Paoly hoe: Na ho haingana na mbola ho ela, dia mivavaka amin'Andriamanitra aho mba tsy ianao ihany fa izay rehetra mihaino ahy androany no ho tonga tahaka ahy afa-tsy amin'ny maha mpifatotra ahy.
44N	26	30	0,00000	Dia nitsangana ny mpanjaka sy ny governora ary i Berenika mbamin'izay rehetra niara-nipetraka taminy;
44N	26	31	0,00000	ka nony niala teo, dia nifampiresaka hoe: Tsy misy fahadisoana vitan'io lehilahy io, tokony hahamendrika azy ho voaheloka ho faty na hatao am-ponja.
44N	26	32	0,00000	Hoy kosa i Agripa tamin'i Festo: Azo nalefa ihany io lehilahy io raha tsy noho izy nampiakatra ny raharahany amin'ny amperora romanina. >
44N	27	1	0,00000	Nony tapaka fa handeha an-tsambo hankany Italia izahay, dia natolotra an'i Joly, kapiteny avy amin'ny andian-tafika atao hoe Andian-tafiky ny amperora, i Paoly sy ny mpifatotra sasany hafa.
44N	27	2	0,00000	Ny niondrananay dia sambo anankiray avy any Adramita ndeha hitety ireo seranana tamin'ny faritany Azia, ka dia niainga izahay. Tafara-dia taminay i Aristarka, Masedonianina avy any Tesalonika.
44N	27	3	0,00000	Tonga tany Sidona izahay ny ampitson'iny. Tsara ny nitondran'i Joly an'i Paoly fa navelany hankany amin'ny sakaizany handray izay zavatra ilainy.
44N	27	4	0,00000	Avy eo dia lasa indray izahay ka nanara-morona ny nosy Sipra, tamin'ny ilany atsimo izay takon-drivotra, satria nanoha rivotra.
44N	27	5	0,00000	Namakivaky ny ranomasina tsy lavitra an'i Silisia sy i Pamfilia izahay ka tonga tao Mira any Lisia.
44N	27	6	0,00000	Tao dia nahita sambo avy any Aleksandria hankany Italia ny kapiteny, ka nafindrany niondrana tamin'io izahay.
44N	27	7	0,00000	Nandritra ny andro maromaro, dia nihisatra ny fandehan'ny sambonay ka efa nananosarotra ery vao tonga tandrifin'ny tananan'i Kinido. Tsy navelan'ny rivotra handroso hizotra hatrany intsony anefa izahay, ka nihazo ny tanjona Salmona, ary dia nanara-morona ny nosy Kreta tamin'ny ilany atsimo izay takon-drivotra.
44N	27	8	0,00000	Nihisatra tokoa ny dia nefa tonga ihany tamin'ny toerana anankiray atao hoe Antseranantsoa, akaikin'ny tananan'i Lasea.
44N	27	9	0,00000	Nandany fotoana be tao izahay, ka hanjary hampidi-doza ny dia raha mbola hiroso ihany, satria efa lasa koa ny andro fankalazana ny Famelan-keloka. Izany no nanoroan'i Paoly hevitra amin'ireo mpiantsambo hoe:
44N	27	10	0,00000	Hitako, ry sakaiza, fa hampidi-doza ity diantsika ity: tsy ny sambo sy ny entana ihany no hisy fahasimbana sy fatiantoka be, fa ny aintsika koa mety hanaraka.
44N	27	11	0,00000	Kanefa moa dia naleon'ilay kapiteny nihaino ny hevitry ny mpitondra sambo mbamin'ny tompon-tsambo toy izay ny tenin'i Paoly.
44N	27	12	0,00000	Tsy tsara hitoerana amin'ny ririnina rahateo koa ny seranan'i Lasea ka tapa-kevitra ny maro fa mety ny miala teo, sao mba hahatratra an'i Feniksa hijanonana mandritra ny ririnina. I Feniksa dia seranana any Kreta izay manatrika mianatsimo andrefana sy mianavaratra andrefana.
44N	27	13	0,00000	Nitsoka malefaka ny rivotra avy any atsimo, ka noheverin'izy rehetra fa ho azony tanterahina izay nokasainy. Dia niainga ry zareo ka nizotra nanara-morona an'i Kreta.
44N	27	14	0,00000	Vetivety foana taorian'izay anefa, dia nifofofofo mafy nidina avy eny amin'ny tendrombohitry ny nosy ny rivo-mahery atao hoe Eorakilona, avy any avaratra atsinanana.
44N	27	15	0,00000	Voapaokan'ny rivotra ny sambo ka tsy voatana hanoha rivotra intsony, fa dia izay nitondrany anay nitondrany anay.
44N	27	16	0,00000	Nihazo atsimon'ny nosy kely atao hoe Kaoda izahay ka mba takontakon-drivotra. Tafakatra ihany ny salopy na dia nanoin-tsarotra mafy aza.
44N	27	17	0,00000	Avy nahatafakatra izany ireo matilo, dia namatotra ny sambo tamin'ny mahazaka hanamafisana azy. Natahotra ny hiantefa eny amin'ny fasika mandrevo manamorona an'i Libia ry zareo, ka nampidina ny lay ary dia namela ny sambo handeha ho azy.
44N	27	18	0,00000	Mbola nasian'ny rivotra mafy ihany izahay; ka ny ampitson'iny, dia narian'ny matilo tany an-dranomasina ny entana;
44N	27	19	0,00000	ary ny afakampitso indray, dia ny tanan-dry zareo mihitsy no nanipy ny fitaovan'ny sambo tany ivelany.
44N	27	20	0,00000	Mandritra ny andro maro, dia tsy masoandro tsy kintana mba hita; ary ny tafio-drivotra moa namely mafy hatrany, ka very fanantenana tanteraka izahay raha ny hoe ho voavonjy.
44N	27	21	0,00000	Efa ela tsy nihinan-kanina ireo olona tao an-tsambo. Dia nitsangana teo afovoan'izy rehetra i Paoly ka nanao taminy hoe: Inay anie ianareo, ry sakaiza, mba nihaino ahy ihany ka tsy niala tao Kreta, dia tsy ho niharan'izao fahasimbana sy fatiantoka izao isika.
44N	27	22	0,00000	Kanefa izao no hevitra atoroko anareo: mahereza tsara, fa tsy misy ho faty tsy akory ianareo, fa ny sambo no hany ho very.
44N	27	23	0,00000	Halina manko dia nisy anjelin'ilay Andriamanitra Tompoko sady ivavahako tonga tamiko
44N	27	24	0,00000	ary nanao hoe: Aza matahotra, ry Paoly, fa tsy maintsy hanatrika ny amperora romanina ianao. Ary Andriamanitra, noho ny fitiavany anao, dia hamonjy ny ain'ireto olona rehetra miray sambo aminao.
44N	27	25	0,00000	Koa noho izany, mahereza tsara, ry sakaiza, fa itokiako Andriamanitra; tsy ho raraka an-tany izay voalazany tamiko.
44N	27	26	0,00000	Nefa tsy maintsy ho fefika ihany eo amin'ny nosy anankiray isika.
44N	27	27	0,00000	Ny alina faha-14, dia mbola navezivezin'ny rivotra tamin'ny ranomasina Mediteranea izahay. Nony tamin'ny sasakalina, dia nataon'ny matilo fa nanakaiky tany izahay.
44N	27	28	0,00000	Nanaka-drano tamin'ny tady lava ifatorana fonjam-by ry zareo ka nahita fa 37 metatra ny halalin'ny rano; ary nony nandrosoroso kokoa, dia nanaka-drano indray ny matilo, ka nahita fa 28 metatra ny halalin'ny rano.
44N	27	29	0,00000	Natahotra ry zareo fandrao midona amin'ny harambato ny sambonay, ka dia nandatsaka ny vatofantsika efatra teo am-bodisambo sady nirary mafy ny haharaina ny andro.
44N	27	30	0,00000	Nitady handositra hiala teo amin'ny sambo ny matilo ka efa nampidina ny salopy ho eo amin'ny ranomasina, mody hoe handatsaka vatofantsika ao an-dohasambo.
44N	27	31	0,00000	Kanefa hoy i Paoly tamin'ilay kapiteny romanina sy ireo miaramila hoe: Raha tsy mitoetra eto an-tsambo ireo olona ireo, dia tsy ho voavonjy ianareo.
44N	27	32	0,00000	Tamin'izay dia notapahin'ny miaramila ny mahazaka nitana ny salopy ka navelany handeha fotsiny any ilay salopy.
44N	27	33	0,00000	Rehefa hadiva haraina ny andro, dia niangavian'i Paoly izy rehetra mba hihinan-kanina ka nataony hoe: Faha-14 andro niandrasanareo anio ary niaritra hanoanana tsy nihinan-kanina mihitsy ianareo.
44N	27	34	0,00000	Koa miangavy anareo aho hihinan-kanina, fa isan'ny hamonjena anareo izany. Tsy ho very na dia singam-bolo ao an-dohany aza aminareo.
44N	27	35	0,00000	Nony avy nilaza izany teny izany i Paoly, dia nandray mofo sy nisaotra an'Andriamanitra ary nanapaka ny mofo teo anatrehan'izy rehetra ka nihinana.
44N	27	36	0,00000	Dia nahazo toky indray izy rehetra ka nihinana.
44N	27	37	0,00000	Niisa 276 izahay rehetra tao an-tsambo.
44N	27	38	0,00000	Ary nony samy voky izy rehetra, dia navarina tany an-dranomasina avokoa ny vary mba hahamaivana ny sambo.
44N	27	39	0,00000	Ary nony nazava ratsy ny andro, dia tsy fantatry ny matilo izay tany teo; fa helodrano iray misy torapasika no hitany ka dia nokasainy hampiantsonina teo ny sambo raha azo atao.
44N	27	40	0,00000	Nesorin'ireo matilo avokoa ny vatofantsika ary nalefany ho any an-dranomasina; novahany koa ny mahazakan'ny fanamoriana ary novelariny ny lay anoloana ho azon'ny rivotra. Dia nizotra nanatona ny torapasika ry zareo,
44N	27	41	0,00000	kanjo mby teo amin'ny andilantany anankiray, ka dia niantsona teo ny sambo. Revo tao amin'ny fasika ny lohasambo ka nihizina teo, tsy nahahetsika; ary ny vodisambo kosa dia vaky azon'ny herin'ny onja.
44N	27	42	0,00000	Saika hamono ny mpifatotra ireto miaramila fandrao hisy handositra hilomano.
44N	27	43	0,00000	Kanefa te hamonjy an'i Paoly ilay kapiteny romanina ka nisakana ny miaramila mba tsy hanao izany. Nomeny baiko izay miaramila mahery milomano hirotsaka anaty rano voalohany hankeny an-tanety;
44N	27	44	0,00000	dia nanaraka ny sisa, samy nanao izay hahafaka azy na amina hazo fisaka na amin-javatra hafa teo amin'ny sambo. Ka dia toy izany no nahatafita ny olona rehetra soa aman-tsara teny an-tanety. >
44N	28	1	0,00000	Voavonjy teo ary izahay vao nahalala fa hay i Malta no iantsoana ilay nosy.
44N	28	2	0,00000	Be ny soa nataon'ny tompontany anay: noraisiny tsara izahay rehetra, ka namelomany afo nidonaka be hamindroanay, satria nilatsaka ny ranonorana ary namirifiry ny hatsiaka.
44N	28	3	0,00000	Nahatsimpon-kitay iray trotroana i Paoly ary natohony teo amin'ny afo; kanjo nisy menarana nivoaka tampoka avy ao, azon'ny hafanana, ka niantsampy niraikitra tamin'ny tanany.
44N	28	4	0,00000	Nony hitan'ny tompontany kosa ny bibilava niraviravy teny amin'ny tanan'i Paoly, dia nifampiresaka ry zareo hoe: Tena mpamono olona raha io lehilahy io; anarany foana no voavonjy tamin'ny ranomasina izy, saingy tsy navelan'ny fitsaran'Andriamanitra ho velona.
44N	28	5	0,00000	Fa nakifik'i Paoly tao amin'ny afo ilay biby, ary ny tenan'i Paoly dia tsy naninona tsy naninona.
44N	28	6	0,00000	Nampoizin'ny olona hivonto na hikarapoka ho faty tampoka izy. Niandry ela ihany ry zareo ka nony nahita azy tsy naninon-tsy naninona, dia niova hevitra tanteraka, ka namerimberina hoe: Isan'ireo andriamanitra io!
44N	28	7	0,00000	Teo akaikin'ilay toerana, dia nisy sahan'ilay natao hoe Pobly, lehiben'io nosy io. Nandray anay tamim-pitiavana tokoa izy ka nampiantrano anay mandritra ny telo andro.
44N	28	8	0,00000	Nandamaka teo am-pandriana ny rain'i Pobly fa sady voan'ny tazo no nivalan-dra. Nitsidika azy i Paoly, dia nivavaka sy nametra-tanana taminy, ka nahasitrana azy.
44N	28	9	0,00000	Nony vita izany, dia nanatona koa ny marary sasany teo amin'ny nosy ka sitrana.
44N	28	10	0,00000	Tsy tambo ny fanomezana natolotry ny tompontany ho anay; ary nony niondrana indray izahay, dia novatsiny izay zavatra ilainay.
44N	28	11	0,00000	Nony afaka telo volana, dia niondrana izahay tamin'ilay sambo anankiray nijanona tao amin'izany nosy izany nandritra ny ririnina. Sambo avy any Aleksandria izy io ary nantsoina hoe Dioskory.
44N	28	12	0,00000	Tody tao Sirakoza izahay ary nitoetra telo andro tao.
44N	28	13	0,00000	Avy eo izahay, dia nanara-morona ka tafapaka hatrany Rezioma. Nifofofofo ny rivotra avy any atsimo ny ampitson'iny, ka dia tratranay indroa andro ny seranan'i Potioly.
44N	28	14	0,00000	Tao amin'io tanana io dia nahitanay havana iray finoana izay niangavy anay hitoetra ao aminy mandritra ny fito andro. Dia toy izany no nandrosoanay nankany Roma.
44N	28	15	0,00000	Efa nahazo vaovao momba anay ny havana iray finoana tao Roma, ka tamy nitsena anay hatreny an-Tsenan'i Apio sy hatreny Antranotelombahiny. Nony nahita azy rehetra i Paoly, dia velom-pisaorana an'Andriamanitra sady nahazo toky.
44N	28	16	0,00000	Rehefa tonga tao Roma izahay, dia nahazo lalana hitoetra mitokana i Paoly, saingy miaraka amina miaramila anankiray miambina azy.
44N	28	17	0,00000	Nony afaka telo andro, dia nampiantsoin'i Paoly ny Jiosy lohandohany tao Roma. Rehefa tafangona izy rehetra, dia hoy i Paoly taminy: Ry rahalahy, tsy nisy ratsy nataoko ny firenentsika, na fandikako ny fomban-drazantsika. Kanefa dia nosamborina aho tany Jerosalema ary natolotra teo an-tanan'ny Romanina.
44N	28	18	0,00000	Namotopototra ahy ny Romanina ka saika nandefa ahy, satria tsy nahita antony hanamelohana ahy ho faty.
44N	28	19	0,00000	Notoherin'ny Jiosy izany, ka dia voatery aho nampakatra ny raharaha tamin'ny amperora romanina, kanefa tsy misy amiko mihitsy izay hoe hiampanga ny fireneko.
44N	28	20	0,00000	Izany ary no nangatahako hahita anareo sy hiresaka aminareo, satria mifatotra amin'ity gadra ity aho noho ny amin'Ilay antenain'ny vahoaka Israely.
44N	28	21	0,00000	Dia hoy ry zareo taminy: Tsy nisy taratasy momba anao, azonay avy any Jodea; ary tsy nisy koa rahalahy avy any mba nandrenesana ny aminao na niteny ratsy anao.
44N	28	22	0,00000	Fa sitrakay ny handre izay fiheveranao, satria fantatray fa toherin'ny olona hatraiza hatraiza izany antokom-pivavahana misy anao izany.
44N	28	23	0,00000	Dia nanao fotoana tamin'i Paoly ireo, ka nihamaro ny tonga tamin'ny andro voatendry, tao amin'ny trano nitoerany. Hatramin'ny maraina ka mandra-paharivan'ny andro, dia nanao famelabelarana i Paoly; vavolombelona nanambara ny Fanjakan'Andriamanitra izy ary niezaka nandresy lahatra azy ireo momba an'i Jesoa, tamin'ny teny notsoahany avy amin'ny lalanan'i Mosesy sy ny bokin'ny mpaminany.
44N	28	24	0,00000	Ny sasany dia resy lahatry ny teny nataony, fa ny sasany kosa tsy nety nino.
44N	28	25	0,00000	Tsy nifanara-tsaina ry zareo ka dia nirava taorian'ny teny indraim-bava nataon'i Paoly hoe: Rariny izay nampilazain'ny Fanahy Masina an'i Isaia mpaminany tamin'ny razanareo
44N	28	26	0,00000	hoe: Mandehana ka izao lazaina amin'ity vahoaka ity: Hihaino dia hihaino ianareo fa tsy hahafantatra ary hijery dia hijery fa tsy hahita,
44N	28	27	0,00000	satria nihamafy fo ity vahoaka ity, nihadonto sofina, ary nanakimpy maso; fandrao ny masony hahita, ny sofiny handre, ary ny fony hahafantatra, ka hiverina amiko sy hositraniko ity vahoaka ity, hoy ny Tompo Andriamanitra!
44N	28	28	0,00000	Dia nofaranan'i Paoly: Aoka ho fantatrareo fa izany tenim-pamonjena avy amin'Andriamanitra izany dia efa nampitondraina ho any amin'ny hafa firenena ka izy ireo dia hihaino.
44N	28	29	0,00000	Nony voalazan'i Paoly izany teny izany, dia lasa ny Jiosy ka niady hevitra fatratra.]
44N	28	30	0,00000	Nitoetra roa taona ngarangidina tao an-trano nohofany i Paoly, ka nandray izay rehetra tonga hihaona aminy.
44N	28	31	0,00000	Nitory ny Fanjakan'Andriamanitra izy ary nampianatra momba an'i Jesoa Kristy Tompo tamim-pahasahiana tokoa sady tsy nisy fisakantsakanana. >
45N	1	1	0,00000	Avy amiko Paoly mpanompon'i Kristy Jesoa ity taratasy ity, dia izaho nantsoin'Andriamanitra ho apostoly, ary natokany mba hampahafantatra ny Vaovao Mahafaly avy aminy.
45N	1	2	0,00000	Ao amin'ny Soratra Masina no efa nampanantenain'Andriamanitra tamin'ny alalan'ny mpaminany io Vaovao Mahafaly io:
45N	1	3	0,00000	dia ny amin'ny Zanany, i Jesoa Kristy Tompontsika. Araka ny maha olombelona, dia avy amin'ny taranak'i Davida mpanjaka i Jesoa;
45N	1	4	0,00000	araka ny Fanahy Masina kosa, dia naharihary tamin-kery fa Zanak'Andriamanitra fony Izy tafatsangana velona avy tany amin'ny maty.
45N	1	5	0,00000	Tamin'ny alalan'i Jesoa Kristy no nandraisanay tombon-tsoa maha apostoly ho voninahitr'i Kristy, mba hitarihanay ny firenen-drehetra hino sy hanaiky Azy.
45N	1	6	0,00000	Ary ianareo, voaantson'Andriamanitra mba hatokana ho an'i Kristy, dia isan'ireny olona notarihinay ireny koa.
45N	1	7	0,00000	Mamangy anareo aty Roma aho, dia ianareo rehetra malalan'Andriamanitra sy nantsoiny ho vahoakany. Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
45N	1	8	0,00000	Voalohany indrindra dia velom-pisaorana an'ilay Andriamanitro aho amin'ny alalan'i Jesoa Kristy noho ny aminareo rehetra, satria re laza eran-tany ny finoanareo.
45N	1	9	0,00000	Vavolombeloko Andriamanitra, dia Ilay tompoiko amin'ny foko tokoa amin'ny fanambarana ny Vaovao Mahafaly momba ny Zanany; eny, vavolombeloko Andriamanitra fa mahatsiaro anareo lalandava aho
45N	1	10	0,00000	rehefa mivavaka, sady mitalaho tsy an-kijanona mba ho sitrak'Andriamanitra ny hamela ahy ho tody soa aman-tsara aty aminareo.
45N	1	11	0,00000	Iriko dia iriko tokoa ny hahita tava anareo hahazoako mampita aminareo fanomezam-pahasoavana avy amin'ny Fanahy Masina, mba hankahery anareo
45N	1	12	0,00000	na ho mba hiarahantsika mifampirisika eo anivonareo amin'ny finoana iombonantsika.
45N	1	13	0,00000	Tiako ho fantatrareo, ry havana, fa matetika aho no manam-pikasana hankaty aminareo, saingy azon-tsampona ihany hatramin'izao. Te hahazo voka-tsoa eto aminareo koa manko aho toy ny tany amin'ny firenena sasany.
45N	1	14	0,00000	Saingy ananako adidy avokoa na ny Grika na ny firenen-kafa, na ny manam-pahaizana na ny tsy nahita fianarana;
45N	1	15	0,00000	hany ka maika ery aho hanambara ny Vaovao Mahafaly aminareo aty Roma koa.
45N	1	16	0,00000	Fa tsy menatra ny Vaovao Mahafaly aho, satria io no herin'Andriamanitra ho famonjena izay rehetra mino, dia ny Jiosy aloha vao ny hafa firenena.
45N	1	17	0,00000	Eny, asehon'ny Vaovao Mahafaly fa ny aneken'Andriamanitra ny olona ho marina dia ny finoana, hatramin'ny voalohany ka hatramin'ny farany, araka ny voalazan'ny Soratra Masina hoe: Ny olo-marina noho ny finoana dia ho velona.
45N	1	18	0,00000	Efa anehoan'Andriamanitra ny fahatezerany avy any an-danitra ny olona, satria tsy manaja an'Andriamanitra ary manao ny tsy rariny amin'ny namana; ka noho ny asa ratsin'ny olona, dia voasarona ilay Andriamanitra tena Izy.
45N	1	19	0,00000	Fa miharihary amin'ny olona ny tokony ho fantany momba an'Andriamanitra taminy.
45N	1	20	0,00000	Eny, tsy hita maso Andriamanitra. Nefa hatramin'ny nahariany an'izao rehetra izao, dia eo ny asany mampahafantatra Azy, mampibaribary fa mahery hatrizay hatrizay Izy ary Andriamanitra tokoa. Hany ka tsy afa-tsiny eo anatrehan'Andriamanitra ny olona.
45N	1	21	0,00000	Nahalala an'Andriamanitra tokoa izy ireo, saingy tsy nanolotra ny voninahitra sy ny saotra tandrify Azy. Fa zavatra diso no nanjary nosaintsaininy, ary tonga maizina ny fony donto.
45N	1	22	0,00000	Nilaza ho hendry ny olona, nefa tonga adala.
45N	1	23	0,00000	Ilay Andriamanitra be voninahitra sy tsy mety levona nosoloany sarin-javatra mety levona, dia sary mampiseho olona, vorona, biby mandeha tongotra efatra na biby mikisaka.
45N	1	24	0,00000	Izany no nanoloran'Andriamanitra ny olona ho andevozin'ny filan'ny fony, ka handotoany tena amin'ny tsy fanao mahavoafady.
45N	1	25	0,00000	Ny lainga no nasolony an'ilay Andriamanitra tena Izy, zavaboaary no nohajainy sy notompoiny ho solon'ny Mpahary Izay ankalazaina mandrakizay. Amen!
45N	1	26	0,00000	Izany no nanoloran'Andriamanitra ny olona ho andevozin'ny filandratsy mahavoafady. Ka ny vehivavy ao aminy dia manova ny fanao amin'ny vadiny ary zavatra mifanohitra amin'izany no ataony;
45N	1	27	0,00000	toy izany koa ny lehilahy ao aminy dia mandao ny fanao amin'ny vadiny, ary manjary maimay mifampila samy lehilahy sady mifanala baraka tena, hany ka mandray ny sazy mendrika ny hadalany.
45N	1	28	0,00000	Nataon'ny olona ho tsinontsinona ny mahalala an'Andriamanitra, ka izany no nanoloran'Andriamanitra azy hoentin'ny sainy mibirioka, mba ho voatarika hanao ny tsy tokony hatao:
45N	1	29	0,00000	ka dia tonga feno izao tsy rariny, haratsiana, fitiavan-karena sy halozana isan-karazany izao; tonga mpialona, mpamono olona, mpihantsy ady, mpamitaka, mpanao otri-po, mpanely tsaho;
45N	1	30	0,00000	tonga mpanaratsy olona, mpankahala an'Andriamanitra, entin-kambo dia toerana, mpirehareha, mpiavonavona, mpamoron-dratsy, tsy manaiky ray aman-dreny,
45N	1	31	0,00000	tsy manam-pahalalana, tsy azo itokiana, tsy mifaditra ovana, tsy mahay miantra.
45N	1	32	0,00000	Mendrika ho faty ny olona manao ny asa toy ireny: didim-pitsarana navoakan'Andriamanitra izany, ary fantatr'izy ireo tsara. Nefa izy ireo dia mbola manao ihany, ary izay manao koa ankasitrahiny. >
45N	2	1	0,00000	Noho izany, dia tsy afa-tsiny ianao, ry olona izay manameloka ny hafa, na iza na iza ianao. Eo am-panamelohana ny hafa no anamelohanao ny tenanao, satria izay ataon'ireo melohinao, ataon'ny tenanao koa.
45N	2	2	0,00000	Fantatsika fa araka ny hitsiny tokoa ny didim-pitsarana navoakan'Andriamanitra ho an'ireo izay manao ny asa toy ireny.
45N	2	3	0,00000	Sa ianao, ry olona izay manameloka ny manao toy ireny, mihevitra ho afa-mandositra ny didim-pitsarana navoakan'Andriamanitra nefa anie ianao koa mba manao?
45N	2	4	0,00000	Sa be hamoram-po sy fandeferana ary faharetana Andriamanitra ka tsiratsirainao? Tsy fantatrao angaha fa ny hamoram-pony dia tokony hitarika anao hiala amin'ny toe-dratsy?
45N	2	5	0,00000	Maditra ianao ary tsy mety mamerina ny fonao aminy, ka dia fahatezeran'Andriamanitra no avosanao ho an'ny tenanao. Fa ho avy ny andro hampisehoan'Andriamanitra ny fahatezerany sy hitsarany an-karihary ny olombelona ara-drariny,
45N	2	6	0,00000	ka hamaliany ny tsirairay araka ny asany avy:
45N	2	7	0,00000	homeny fiaina-maharitra mandrakizay ireo mitozo manao ny tsara ka mikatsaka ny voninahitra sy ny laza ary ny tsy fahafatesana;
45N	2	8	0,00000	hiharan'ny fahatezeran'Andriamanitra sy havinirany kosa ireo mpikomy tsy nanaiky hanao izay hitsiny fa nanaiky hanao ny tsy rariny.
45N	2	9	0,00000	Eny, fahoriana sy tebiteby no hahazo ny olona rehetra fatra-panao ny ratsy, dia ny Jiosy aloha vao ny hafa firenena.
45N	2	10	0,00000	Voninahitra sy laza ary fiadanana kosa no ho anjaran'izay rehetra manao ny tsara, dia ny Jiosy aloha vao ny hafa firenena.
45N	2	11	0,00000	Fa tsy mba mizaha tavan'olona Andriamanitra.
45N	2	12	0,00000	Izay rehetra manota ka tsy manana ny lalanan'i Mosesy, dia ho very saingy tsy noho io lalana io; fa izay rehetra manota nefa manana ny lalanan'i Mosesy, dia hohelohina araka io lalana io.
45N	2	13	0,00000	Tsia, tsy izay mihaino fotsiny ny lalana no hoeken'Andriamanitra ho marina, fa izay manatanteraka ny lalana no hoeken'Andriamanitra ho marina.
45N	2	14	0,00000	Eny, tsy manana ny lalanan'i Mosesy ny hafa firenena; nefa raha misy amin'izy ireo manatanteraka fotsiny amin'izao ny voalazan'ny lalana, dia izy ireo ihany no lalana ho an'ny tenany, na dia tsy manana ny lalanan'i Mosesy aza.
45N	2	15	0,00000	Asehon'izy ireo fa voasoratra ao am-pony tokoa ny asan'ny lalana; ka vavolombelon'izany ny eritreriny izay indraindray miampanga azy, indraindray miaro azy.
45N	2	16	0,00000	Araka ny Vaovao Mahafaly ambarako, dia izany no ho hita amin'ilay andro hitsaran'Andriamanitra ny toetra miafin'ny olona tsirairay avy, amin'ny alalan'i Jesoa Kristy.
45N	2	17	0,00000	Koa ahoana ary ny aminao izay mitonona ho Jiosy? Mitoky amin'ny lalanan'i Mosesy ianao sady fatra-pirehareha noho ny amin'Andriamanitra.
45N	2	18	0,00000	Nampianariny anao ny lalanan'i Mosesy, hoy ianao, ka fantatrao ny sitrapon'Andriamanitra ary hainao fidina ny soa indrindra.
45N	2	19	0,00000	Ary dia mihevi-tena ho mpitarika ny jamba sy ho fanilon'izay anaty haizina ianao,
45N	2	20	0,00000	ho mpitaiza ny tsy manam-pahendrena sy ho mpampianatra ny ankizy madinika, satria azonao antoka fa ny lalanan'i Mosesy no tena itarafana ny fahalalana feno sy ny hitsiny.
45N	2	21	0,00000	Koa ahoana ary ity ianao mampianatra ny sasany, nefa tsy mampianatra ny tenanao? Mitory hoe aza mangalatra, nefa mangalatra?
45N	2	22	0,00000	Mandrara hoe aza maka vadin'olona, nefa maka vadin'olona? Miseho ho marikorikon'ny sampy nefa mandroba izay natao fanatitra ho an'ny sampy?
45N	2	23	0,00000	Fatra-pirehareha ianao fa hoe manana ny lalanan'i Mosesy, nefa mandika ny lalana, ka manala baraka an'Andriamanitra.
45N	2	24	0,00000	Izany tokoa no ilay voalazan'ny Soratra Masina hoe: Noho ianareo Jiosy ihany no anevatevana ny anaran'Andriamanitra any amin'ny hafa firenena.
45N	2	25	0,00000	Eny, mahasoa anao ny famorana raha manatanteraka ny lalana ianao; fa raha mandika ny lalana kosa ianao, dia toy ny tsy voafora mihitsy.
45N	2	26	0,00000	Raha ny tsy voafora no mitandrina ny fepetran'ny lalana, moa tsy hoheverin'Andriamanitra ho voafora ve izy, na dia tsy voafora aza?
45N	2	27	0,00000	Koa ilay tsy voafora ara-nofo, nefa manatanteraka ny lalana, no hanameloka anao izay manana ny lalana voasoratra sy ny famorana nefa mandika ny lalana.
45N	2	28	0,00000	Tsia, tsy izay miseho ety ivelany no tena maha Jiosy ary tsy izay voafora ara-nofo no tena voafora;
45N	2	29	0,00000	fa ny ao anaty no tena maha Jiosy, ary izay voafora ao am-po no tena voafora noho ny asan'ny Fanahy Masina fa tsy noho ny asan'ny lalana voasoratra: ka tsy mba olona no midera azy, fa Andriamanitra mihitsy. >
45N	3	1	0,00000	Misy tombony ary ve ny maha Jiosy? Misy mahasoa ve ny famorana?
45N	3	2	0,00000	Eny, misy maro tokoa amin'ny lafiny rehetra. Voalohany, ry zareo Jiosy no nanankinan'Andriamanitra ny teny izay nambarany.
45N	3	3	0,00000	Fa ahoana kosa ny amin'izay tsy nahatoky tamin'ireo Jiosy ireo? Noho ireny tsy nahatoky ireny ve no hampiova an'Andriamanitra ka hahatonga an'Andriamanitra ho tsy mahatoky?
45N	3	4	0,00000	Sanatria! Fa tsy maintsy azo antoka Andriamanitra na dia mpandainga avokoa aza ny olona, araka ny voalazan'ny Soratra Masina hoe: Hoekena ho marina Ianao raha miteny, ary handresy lahatra raha alaina am-bava!
45N	3	5	0,00000	Koa raha asehon'ny tsy rariny vitantsika fa marina Andriamanitra, inona no holazaintsika? Zavatra tsy rariny ve ny ataon'Andriamanitra raha ampihariny amintsika ny hatezerany? (Araka ny fiheveran'ny besinimaro no itenenako).
45N	3	6	0,00000	Sanatria izany! Fa raha zavatra tsy rariny no ampiharin'Andriamanitra, hataony ahoana no fitsara an'izao tontolo izao?
45N	3	7	0,00000	Raha ohatra kosa ny laingako no vao mainka maneho an'Andriamanitra ho azo antoka sy mampitombo ny voninahiny, nahoana no mbola melohina ho mpanota aho?
45N	3	8	0,00000	Ary ahoana no tsy ahazoana manao hoe: Ndeha hanao ratsy hiavian'ny soa? Misy tokoa manendrikendrika ahy ho mpilaza izany; mendrika hohelohina ireo olona ireo!
45N	3	9	0,00000	Ahoana ary? Manan-tombony amin'ny hafa firenena tokoa ve isika Jiosy? Tsia dia tsia! Efa voalazako fa samy eo ambany fahefan'ny fahotana avokoa na Jiosy na hafa firenena,
45N	3	10	0,00000	araka ny voalazan'ny Soratra Masina hoe: Tsy misy olo-marina, na dia iray akory aza;
45N	3	11	0,00000	tsy misy manam-pahalalana; tsy misy mitady an'Andriamanitra.
45N	3	12	0,00000	Be siasia avokoa izy rehetra ary samy tsy misy antony; tsy misy manao ny tsara, na dia iray akory aza.
45N	3	13	0,00000	Fasana misokatra ny tendany: entiny mamitaka ny lelany. Poizina menarana ny teniny;
45N	3	14	0,00000	ozona sy teny mangidy no mameno ny vavany!
45N	3	15	0,00000	Mailaka ery izy raha ndeha handatsaka aina,
45N	3	16	0,00000	ka mandrava sy mampahory amin'izay alehany;
45N	3	17	0,00000	ny lalana mitondra amin'ny fiadanana tsy fantany!
45N	3	18	0,00000	Ny tahotra an'Andriamanitra, tsy ananany mihitsy!
45N	3	19	0,00000	Fantatsika kosa fa izay rehetra voalaza ao amin'ny lalana dia voalaza ho an'izay eo ambanin'io lalana io. Noho izany, dia tsy hisy hanan-kalahatra eo anatrehan'Andriamanitra; ary izao tontolo izao no hiaiky fa diso eo anoloany.
45N	3	20	0,00000	Koa tsy misy olombelona hoeken'Andriamanitra ho marina, noho izy manatanteraka ny lalana; fa ny lalana dia miasa hahafantaran'ny olombelona mazava hoe nanota izy.
45N	3	21	0,00000	Ankehitriny kosa dia efa nahariharin'Andriamanitra ny fomba anekeny antsika ho marina; ary tsy avy amin'ny lalana velively izany. Ny lalanan'i Mosesy mbamin'ireo bokin'ny mpaminany rahateo dia efa mijoro ho vavolombelona manambara
45N	3	22	0,00000	fa ny finoana niainan'i Jesoa Kristy no haneken'Andriamanitra ny olombelona ho marina; ary mankamin'ny mpino rehetra izany, satria tsy misy fanavakavahana intsony.
45N	3	23	0,00000	Eny, nanota ny olon-drehetra ka tsy eo afovoan'izy ireo intsony ilay Andriamanitra be voninahitra.
45N	3	24	0,00000	Kanefa, noho ny fahasoavan'Andriamanitra, dia nekeny maimaimpoana ho marina izy ireo tamin'ny alalan'ny fanavotana izay ao amin'i Kristy Jesoa.
45N	3	25	0,00000	Fa notendren'Andriamanitra ho sorom-panonerana ho an'ireo manam-pinoana i Kristy Jesoa Izay nahafoy ny rany: izany no maneho ny fomba aneken'Andriamanitra ny olombelona ho marina! Ireo heloka vitan'ny olombelona fahiny dia noleferin'Andriamanitra
45N	3	26	0,00000	ary tsy nosaziny, satria tiana haseho ankehitriny ny fomba aneken'Andriamanitra ny olombelona ho marina. Hita amin'izany fa marina tokoa Andriamanitra sady mahatonga ho marina izay entanin'ny finoana niainan'i Jesoa!
45N	3	27	0,00000	Koa misy antony hireharehan'ny olona ve? Efa nofoanana izany. Satria nahoana? Noho ny olona manatanteraka ny lalana ve? Tsia, fa noho ny olona manam-pinoana.
45N	3	28	0,00000	Miaiky manko isika fa ny olona manam-pinoana no eken'Andriamanitra ho marina, fa tsy izay manatanteraka ny lalana.
45N	3	29	0,00000	Sa Andriamanitry ny Jiosy ihany ve Andriamanitra? Moa tsy Andriamanitry ny hafa firenena koa ve? Eny, Andriamanitry ny hafa firenena koa Izy,
45N	3	30	0,00000	satria tokana ihany Andriamanitra; ka ny Jiosy dia ekeny ho marina noho izy ireo mino; ary ny hafa firenena dia ekeny ho marina noho izy ireo mino ihany koa.
45N	3	31	0,00000	Moa ve manafoana ny lalana amin'ny alalan'ny finoana isika amin'izany? Sanatria! Vao mainka koa aza manamafy orina ny lalana! >
45N	4	1	0,00000	Inona ary no holazaintsika ho efa notsapan'i Abrahama razambenay Jiosy?
45N	4	2	0,00000	Raha ny asa vitan'i Abrahama no naneken'Andriamanitra azy ho marina, dia ho nahazo nirehareha i Abrahama. Tsy izany anefa no toe-javatra eo anatrehan'Andriamanitra.
45N	4	3	0,00000	Fa inona tokoa moa no voalazan'ny Soratra Masina? Nino an'Andriamanitra i Abrahama ary nankatoavan'Andriamanitra azy ho marina izany!
45N	4	4	0,00000	Tsy azo heverina ho fanomezana ny karaman'izay manao ny asa, fa heverina ho toy ny trosa.
45N	4	5	0,00000	Izay tsy manao asa nefa mino an'ilay Andriamanitra mahatonga ireo ratsy fanahy ho marina, dia izany finoany izany no iheveran'Andriamanitra azy ho marina.
45N	4	6	0,00000	Toy izany no ilazan'i Davida hoe sambatra ny olona, raha tsy ny asa vitany no iheveran'Andriamanitra azy ho marina:
45N	4	7	0,00000	Sambatra ireo navelan'Andriamanitra fahotana sy nofoanany heloka.
45N	4	8	0,00000	Sambatra ny olona tsy itanan'ny Tompo heloka!
45N	4	9	0,00000	Ho an'iza moa izany fahasambarana izany? Ho an'ny voafora ve sa ho an'ny tsy voafora koa? Voatsiahiko teo ny tenin'ny Soratra Masina hoe: Ny finoana no nankatoavan'Andriamanitra an'i Abrahama ho marina.
45N	4	10	0,00000	Ary ahoana izany? Tamin'i Abrahama efa voafora sa fony izy tsy mbola voafora? Tsy tamin'izy efa voafora tsy akory, fa fony izy tsy mbola voafora;
45N	4	11	0,00000	fa ny famorana dia famantarana noraisin'i Abrahama taty aoriana, ho toy ny tombokase manamarika fa neken'Andriamanitra ho marina izy satria nino, dia fony izy tsy mbola voafora. Koa tonga rain'izay rehetra tsy voafora i Abrahama: dia ireo tsy voafora nefa nino ka neken'Andriamanitra ho marina;
45N	4	12	0,00000	sady tonga rainay voafora ihany koa: dia izahay sady voafora no manara-dia an'i Abrahama razanay izay efa nino fony tsy mbola voafora.
45N	4	13	0,00000	Nampanantenain'Andriamanitra fa handova izao tontolo izao i Abrahama sy ny taranany. Tsy noho izy ireo nandala lalana, fa noho izy ireo nino ka neken'Andriamanitra ho marina no nahazoany izany fampanantenana izany.
45N	4	14	0,00000	Raha ny fanatanterahana ny lalana no nahatonga azy ireo ho mpandova, dia ho poaka aty ny finoana ary ho foana ny fampanantenana.
45N	4	15	0,00000	Fa mahatonga ny fahatezeran'Andriamanitra ny lalana; ka raha tsy misy ny lalana, dia tsy hisy koa ny fandikan-dalana.
45N	4	16	0,00000	Noho izany, dia avy amin'ny finoana no ahazoana ny fampanantenana, hany ka fanomezana azo antoka ho an'ny taranak'i Abrahama rehetra: tsy ho an'izay mandala ny lalana ihany, fa ho an'izay mino tahaka ny nataon'i Abrahama koa. Fa raintsika rehetra i Abrahama,
45N	4	17	0,00000	araka ny voalazan'ny Soratra Masina hoe: Nahatonga anao ho raim-pirenena maro Aho. Eny, raintsika rehetra izy eo anatrehan'ilay Andriamanitra ninoany, dia ilay Andriamanitra mamelona ny maty sy mampisy ny tsy misy.
45N	4	18	0,00000	Nanantena i Abrahama na dia tsy nisy hanantenany aza, ary dia nino fa ho tonga raim-pirenena maro, araka ny voalazan'Andriamanitra taminy hoe: Ho tahaka izany ny taranakao.
45N	4	19	0,00000	Tsy nalemy finoana i Abrahama raha nandinika ny tenany izay naman'ny maty, fa efa tokony ho zato taona izy tamin'izay, ary koa raha nandinika an'i Sara vadiny, izay tsy afa-niteraka intsony.
45N	4	20	0,00000	Tsy very finoana ny amin'ny fampanantenana izay nataon'Andriamanitra i Abrahama, fa vao mainka aza nankahery azy ny finoany; ka dia nanome voninahitra an'Andriamanitra izy,
45N	4	21	0,00000	sady natoky mihitsy fa izay nampanantenain'Andriamanitra dia hain'Andriamanitra tanterahina.
45N	4	22	0,00000	Izany no nankatoavan'Andriamanitra azy ho marina.
45N	4	23	0,00000	Tsy ho an'i Abrahama ihany anefa ilay voasoratra hoe nankatoavan'Andriamanitra azy ho marina,
45N	4	24	0,00000	fa ho antsika koa, dia isika mino Ilay nanangana an'i Jesoa Tompontsika ho velona avy tany amin'ny maty.
45N	4	25	0,00000	Fa natolotra ho faty noho ny fahotantsika i Jesoa ary natsangana ho velona mba hahatonga antsika ho olo-marina eo imason'Andriamanitra. >
45N	5	1	0,00000	Noho ny finoana ary dia tonga olo-marina eo imason'Andriamanitra isika sady efa mihavana amin'Andriamanitra amin'ny alalan'i Jesoa Kristy Tompontsika.
45N	5	2	0,00000	Amin'ny alalan'i Jesoa ihany koa, rehefa mino isika, no ahazoantsika manatona ilay fahasoavana efa misy antsika ankehitriny; ary ny ireharehantsika dia ny fanantenana hanana anjara amin'ny voninahitr'Andriamanitra.
45N	5	3	0,00000	Tsy izany ihany, fa ireharehantsika koa ny fahoriana mahazo antsika: satria fantatsika fa ny fahoriana mahatonga faharetana;
45N	5	4	0,00000	ny faharetana mahatonga toetra voasedra; ny toetra voasedra mahatonga fanantenana;
45N	5	5	0,00000	ary ny fanantenana tsy mba manodoka, fa efa voarotsaka ao am-pontsika ny fitiavan'Andriamanitra, tamin'ny alalan'ny Fanahy Masina Izay nomena antsika.
45N	5	6	0,00000	Mbola tsy nanan-kery isika no tonga ny fotoanandro voatendrin'Andriamanitra, ka maty hamonjy ny ratsy fanahy i Kristy.
45N	5	7	0,00000	Saika tsy misy aza manaiky ho faty hamonjy olo-marina; ary angamba mety hisy ihany hanana herim-po ho faty hamonjy olona tsara fanahy.
45N	5	8	0,00000	Fa i Kristy kosa maty hamonjy antsika, fony isika mbola mpanota: nahariharin'Andriamanitra tamin'izany ny fitiavany antsika.
45N	5	9	0,00000	Koa, amin'izao isika efa tonga olo-marina eo imason'Andriamanitra noho ny ra nafoin'i Kristy izao, dia vao mainka hovonjena amin'ny alalan'i Kristy tsy hiharan'ny fahatezeran'Andriamanitra.
45N	5	10	0,00000	Eny, fony fahavalon'Andriamanitra aza isika, dia nampihavanina taminy noho ny fahafatesan'ny Zanany; vao mainka izao isika efa nampihavanina tamin'Andriamanitra izao, dia tena hovonjena tokoa noho ny fahaveloman'ny Zanany.
45N	5	11	0,00000	Tsy izany ihany, fa mirehareha ao amin'Andriamanitra koa isika amin'ny alalan'i Jesoa Kristy Tompontsika, Ilay nahazoantsika izao fihavanantsika amin'Andriamanitra izao.
45N	5	12	0,00000	Noho ny nataon'ny olona anankiray, dia i Adama, no nidiran'ny fahotana teo amin'izao tontolo izao, sady nidiran'ny fahafatesana koa noho ny fahotana; ary dia nahatratra ny olona rehetra ny fahafatesana, satria samy nanota izy rehetra.
45N	5	13	0,00000	Talohan'ny lalanan'i Mosesy dia efa nisy fahotana teo amin'izao tontolo izao; nefa ny fahotana dia tsy mbola natao hoe fandikana, raha tsy mbola nisy ny lalana.
45N	5	14	0,00000	Na izany aza anefa, hatramin'i Adama ka hatramin'i Mosesy dia efa nanjaka ny fahafatesana, na dia tamin'ireo tsy nanota toraka ny nataon'i Adama izay nandika ny didin'Andriamanitra aza. Ary i Adama dia tandindon'Ilay ho avy.
45N	5	15	0,00000	Kanefa tsy azo ampitahaina ny hadisoana vitan'i Adama sy ny fanomezana atolotr'Andriamanitra maimaimpoana. Niharan'ny fahafatesana ny besinimaro, noho ny hadisoan'ny olona anankiray, dia i Adama; nitosaka be nihoatra lavitra noho izany kosa ilay fahasoavana avy amin'Andriamanitra, ilay fahasoavana nomena maimaimpoana ho an'ny besinimaro tao tamin'ny olona anankiray, dia i Jesoa Kristy.
45N	5	16	0,00000	Ary tsy tahaka ny vokatry ny fahotana vitan'i Adama ny vokatry ny fanomezana atolotr'Andriamanitra: ny hadisoan'ny olona anankiray notsaraina dia nahatonga fanamelohana; fa ny fanomezana atolotr'Andriamanitra maimaimpoana kosa dia nahatonga ny hadisoana maro havela tanteraka.
45N	5	17	0,00000	Eny, tamin'ny alalan'ny olona anankiray ary noho ny hadisoan'io olona iray io no nanjakan'ny fahafatesana; fa ireo mandray ny fahasoavana nitosaka be avy amin'Andriamanitra ary koa ny fahamarinana nomeny maimaimpoana dia vao mainka velomin'Andriamanitra sy ampanjakainy tamin'ny alalan'ny olona anankiray, dia i Jesoa Kristy.
45N	5	18	0,00000	Koa ny hadisoana vitan'olona iray, dia i Adama, no nahavoaheloka ny olona rehetra; toy izany koa ny asa marina vitan'olona iray, dia i Jesoa Kristy, no nahatonga ny olona rehetra hovotsorana tanteraka sy hahazo fiainana.
45N	5	19	0,00000	Noho ny olona anankiray tsy nanaiky an'Andriamanitra, dia nanjary mpanota ny besinimaro; toy izany koa, noho ny olona anankiray nanaiky an'Andriamanitra, dia hanjary olo-marina eo imason'Andriamanitra ny besinimaro.
45N	5	20	0,00000	Ny lalana no tonga, dia ny mba hampitombo be ny hadisoana; nefa koa teo amin'izay nahabe ny fahotana no nihoa-pampana ny fahasoavana.
45N	5	21	0,00000	Koa tahaka ny nanjakan'ny fahotana ka nahafaty antsika no hanjakan'ny fahasoavan'Andriamanitra hahatonga antsika ho marina ka hahavelona antsika mandrakizay amin'ny alalan'i Jesoa Kristy Tompontsika. >
45N	6	1	0,00000	Inona ary no holazaintsika? Hitoetra ao amin'ny fahotana ve isika mba hitomboan'ny fahasoavana?
45N	6	2	0,00000	Sanatria izany! Isika izay efa maty raha ny amin'ny fahotana, hataontsika ahoana no mbola ho velona ao amin'ny fahotana ihany?
45N	6	3	0,00000	Sa tsy fantatrareo fa isika rehetra izay natao batisa mba ho tafaray amin'i Kristy Jesoa dia natao batisa mba hiombona amin'ny fahafatesany?
45N	6	4	0,00000	Koa tamin'ny alalan'ny batisa dia niombona amin'ny fahafatesan'i Kristy Jesoa isika ary niara-nalevina taminy, mba ho tahaka ny nananganana an'i Jesoa ho velona avy tany amin'ny maty noho ny herin'Andriamanitra Ray be voninahitra no hizorantsika koa amin'ny fiainam-baovao.
45N	6	5	0,00000	Koa raha fahafatesana mifanahaka amin'ny an'i Kristy no nampiraisana antsika aminy, dia fitsanganan-ko velona mifanahaka amin'ny Azy koa no hampiraisana antsika aminy.
45N	6	6	0,00000	Fantatsika fa ny maha olona antsika taloha dia efa niara-novonoina tamin'i Kristy teo amin'ny hazofijaliana, mba ho levona ny tenantsika gejain'ny fahotana ka tsy ho mpanompon'ny fahotana intsony isika;
45N	6	7	0,00000	satria izay maty dia afaka amin'ny fangejan'ny fahotana.
45N	6	8	0,00000	Raha niara-maty tamin'i Kristy isika, dia mino fa hiara-belona aminy koa:
45N	6	9	0,00000	ary fantatsika fa tsy maty intsony i Kristy rehefa nitsangana velona avy tany amin'ny maty: tsy manan-kery aminy intsony ny fahafatesana.
45N	6	10	0,00000	Satria maty Izy, dia indray mandeha monja, noho ny amin'ny fahotana; ary izao Izy velona izao kosa, dia velona ho an'Andriamanitra.
45N	6	11	0,00000	Toy izany koa, aoka ianareo hihevitra ny tenanareo ho efa maty raha ny amin'ny fahotana fa velona ho an'Andriamanitra kosa ao amin'i Kristy Jesoa.
45N	6	12	0,00000	Noho izany ary, dia aoka tsy havela hanjaka ao amin'ny tenanareo mety maty ny fahotana, ka tsy hanaraka ny filany ianareo.
45N	6	13	0,00000	Aoka ny zavatra anisan'ny tenanareo tsy hatolotrareo ny fahotana mba ho fiasana hoentiny hanao ny ratsy. Fa atolory an'Andriamanitra ny tenanareo toy ny olona efa maty no velona indray, ary atolory an'Andriamanitra ireo zavatra anisan'ny tenanareo mba ho fiasana hoentiny hanao ny marina.
45N	6	14	0,00000	Tsy hanan-kery aminareo intsony ny fahotana, noho ianareo tsy eo ambany fahefan'ny lalana, fa eo ambany fahefan'ny fahasoavana.
45N	6	15	0,00000	Koa ahoana ary? Hanota ve isika satria tsy eo ambany fahefan'ny lalana fa eo ambany fahefan'ny fahasoavana? Sanatria izany!
45N	6	16	0,00000	Tsy fantatrareo ve fa raha manolo-tena mba ho mpanompo hanaiky tompo anankiray ianareo, dia manjary mpanompon'io tompo io: na ny fahotana izay mampirona amin'ny fahafatesana izany, na ny fanekena an'Andriamanitra izay mampirona hanao ny marina?
45N	6	17	0,00000	Isaorana Andriamanitra fa mpanompon'ny fahotana ianareo fahiny, ary ankehitriny kosa dia manaiky am-po tokoa ny fampianarana naroso taminareo.
45N	6	18	0,00000	Natao afaka tamin'ny fahotana ianareo, ary tonga mpanompon'ny fahamarinana.
45N	6	19	0,00000	Miteny araka ny fiheveran'ny besinimaro aho noho ny halemenareo ara-nofo. Taloha dia nanolotra ny zavatra anisan'ny tenanareo ho mpanompon'ny fahalotoana sy ny tsy fanarahan-dalana ianareo, ka tonga olona ratsy fanahy; toy izany koa ankehitriny, aoka ianareo hanolotra ny zavatra anisan'ny tenanareo saingy ho mpanompon'ny fahamarinana mba hanananareo toetra masina.
45N	6	20	0,00000	Fa fony mpanompon'ny fahotana ianareo, dia afaka tamin'ny fifehezan'ny fahamarinana.
45N	6	21	0,00000	Inona ary no vokatra azonareo tamin'ireny zavatra nataonareo fahiny ireny? Mahamenatra anareo izany ankehitriny satria fahafatesana no iafarany.
45N	6	22	0,00000	Ankehitriny anefa, natao afaka tamin'ny fahotana ianareo ary tonga mpanompon'Andriamanitra; ka ny vokatra azonareo dia ny anananareo toetra masina ary fiaina-maharitra mandrakizay amin'ny farany.
45N	6	23	0,00000	Satria fahafatesana no tambin'ny fahotana, dia ny fanomezan'Andriamanitra maimaimpoana kosa dia fiaina-maharitra mandrakizay ho an'izay ao amin'i Kristy Jesoa Tompontsika. >
45N	7	1	0,00000	Izao, ry havana, dia miteny amin'olona mahalala ny lalana aho. Fantatrareo tsara fa raha mbola velona ny olona no fehezin'ny lalana.
45N	7	2	0,00000	Ohatra: ny vehivavy manambady dia fehezin'ny lalana mba ho an'ny vadiny, raha mbola velona ny lahy; fa rehefa maty kosa ny lahy, dia afaka amin'ny lalana mamehy azy amin'ny lahy izy.
45N	7	3	0,00000	Koa raha manambady olon-kafa ravehivavy fahavelon'ny lahy, dia atao hoe mpanitsakitsa-bady; fa rehefa maty ny lahy vao afaka amin'ny lalana izy, ka tsy mpanitsakitsa-bady intsony raha manambady olon-kafa.
45N	7	4	0,00000	Toy izany koa ianareo, ry havako, tamin'ny alalan'ny tenan'i Kristy dia nanjary maty ianareo raha ny amin'ny lalana mba hanjary ho an'olon-kafa, dia Ilay natsangana ho velona avy tany amin'ny maty, mba hahavokarantsika asa soa ho an'Andriamanitra.
45N	7	5	0,00000	Fa fony isika niaina araka ny naha olona mpanota antsika, dia ny filan'ny fahotana, izay nohetsehin'ny lalana, no niasa tao amin'ireo zavatra anisan'ny tenantsika, mba hahavokarantsika asa mahatonga fahafatesana.
45N	7	6	0,00000	Ankehitriny kosa dia afaka amin'ny lalana isika, fa maty tamin'izay namehezana antsika; hany ka fomba vaovao araka ny Fanahy Masina no anompoantsika an'Andriamanitra fa tsy fomba tranainy araka ny lalana voasoratra.
45N	7	7	0,00000	Inona ary no holazaintsika? Fahotana ve ny lalana? Sanatria izany! Nefa tsy ho nahafantatra ny fahotana aho raha tsy tamin'ny alalan'ny lalana. Ohatra: tsy ho nahafantatra ny fitsiriritana aho, raha tsy ny lalana no nanao hoe: Aza mitsiriritra.
45N	7	8	0,00000	Saingy nohararaotin'ny fahotana ny didy hampihetsika ny fitsiriritana rehetra ato amiko, fa maty ny fahotana raha tsy misy lalana.
45N	7	9	0,00000	Taloha, fony tsy mbola nisy ny lalana, dia velona aho; fa nony tonga ny didy, dia ny fahotana no velona,
45N	7	10	0,00000	fa izaho kosa maty; hany ka ny didy izay natao hahazoana fiainana no tonga nahazoako fahafatesana,
45N	7	11	0,00000	satria nohararaotin'ny fahotana ny didy hamitahana ahy sy hamonoana ahy.
45N	7	12	0,00000	Noho izany, dia masina ny lalana; masina koa ny didy, ary ara-drariny sady tsara.
45N	7	13	0,00000	Koa ny zavatra tsara ary ve izany no nahatonga fahafatesana ho ahy? Sanatria! Fa ny fahotana, mba hihariharian'ny maha fahotana azy, no nahafaty ahy tamin'ny alalan'ny zavatra tsara; hany ka ny fahotana dia hita ho tena fahotana hiringiriny, amin'ny alalan'ny didy.
45N	7	14	0,00000	Fantatsika tokoa fa ara-panahy ny lalana; izaho anefa dia miaina araka ny maha olona mpanota ahy ary namidy ho andevon'ny fahotana.
45N	7	15	0,00000	Tsy fantatro be ihany izay ataoko: tsy izay sitrako no ataoko, fa izay halako no tanterahiko.
45N	7	16	0,00000	Raha izay tsy sitrako no tanterahiko, dia miaiky ny lalana ho tsara aho;
45N	7	17	0,00000	kanefa tsy izaho intsony no manao ny tsy sitrako, fa ny fahotana izay monina ato anatiko.
45N	7	18	0,00000	Satria ny tsara, fantatro fa tsy monina ato anatiko, izany hoe ao amin'ny maha olona mpanota ahy. Mba misy ato amiko ihany ny fikasana hanao ny tsara, fa ny fanatanterahana azy no tsy misy:
45N	7	19	0,00000	satria tsy ny tsara izay sitrako no tanterahiko, fa ny ratsy izay tsy sitrako no ataoko.
45N	7	20	0,00000	Kanefa raha ny tsy sitrako no tanterahiko, dia tsy izaho intsony no manao azy fa ny fahotana izay monina ato anatiko.
45N	7	21	0,00000	Izao toe-javatra izao ary no tsapako: na sitrako aza ny hanao ny tsara, dia ny ratsy no mahazo laka ao amiko.
45N	7	22	0,00000	Fa raha ny ao anatiko ao, dia mahafinaritra ahy ny lalanan'Andriamanitra;
45N	7	23	0,00000	nefa misy toe-javatra hafa hitako ao amin'ireo zavatra anisan'ny tenako, dia toe-javatra manohitra ny lalana ankatoavin'ny saiko sady toe-javatra mahatonga ahy ho voafatotry ny fanapahan'ny fahotana izay miasa ao amin'ireo zavatra anisan'ny tenako.
45N	7	24	0,00000	Indrisy olona fadiranovana aho! Iza no hanafaka ahy amin'ity tenako izay mampirona ahy amin'ny fahafatesana ity?
45N	7	25	0,00000	Kanefa isaorana Andriamanitra Izay hanafaka ahy amin'ny alalan'i Jesoa Kristy Tompontsika! Koa manompo ny lalanan'Andriamanitra izany aho amin'ny saiko, fa andevozin'ny fanapahan'ny fahotana kosa amin'ny maha olona mpanota ahy! >
45N	8	1	0,00000	Koa ankehitriny dia tsy misy intsony fanamelohana ho an'izay tafaray amin'i Kristy Jesoa.
45N	8	2	0,00000	Fa ny fanapahan'ny Fanahy Masina, mpanome aina ho an'izay tafaray amin'i Kristy Jesoa, dia nanafaka ahy tsy ho voafehin'ny fanapahan'ny fahotana sy ny fahafatesana.
45N	8	3	0,00000	Satria izay tsy vitan'ny lalanan'i Mosesy, noho ny lalana nolemen'ny maha olona mpanota, dia notontosain'Andriamanitra. Voahelok'Andriamanitra ny fahotana tao amin'ny maha olona mpanota fony Izy naniraka ny Zanany, Izay naka ny endriky ny maha olombelona mba hanaisotra ny fahotana.
45N	8	4	0,00000	Notontosain'Andriamanitra izany mba ho tanteraka ao amintsika ny zavatra rehetra takin'ny lalana amintsika, dia isika izay mizotra tsy araka ny maha olona mpanota intsony fa araka ny Fanahy Masina.
45N	8	5	0,00000	Eny, izay miaina araka ny maha olona mpanota, dia mirona amin'ny zavatra ankafizin'ny maha olona mpanota; fa izay miaina araka ny Fanahy Masina, dia mirona amin'ny zavatra ankafizin'ny Fanahy Masina.
45N	8	6	0,00000	Satria ny fironan'ny maha olona mpanota dia mitondra amin'ny fahafatesana; fa ny fironan'ny Fanahy Masina dia mitondra amin'ny fiainana sy ny fiadanana.
45N	8	7	0,00000	Ny fironan'ny maha olona mpanota dia mifanohitra amin'Andriamanitra, ka tsy manoa sady tsy afa-manoa ny lalanan'Andriamanitra akory.
45N	8	8	0,00000	Fa izay anjakan'ny maha olona mpanota dia tsy mety ho sitrak'Andriamanitra.
45N	8	9	0,00000	Ianareo kosa, tsy anjakan'ny maha olona mpanota ianareo fa anjakan'ny Fanahy Masina, satria efa monina ao anatinareo ny Fanahin'Andriamanitra. Raha misy tsy manana ny Fanahin'i Kristy, dia tsy an'i Kristy.
45N	8	10	0,00000	Fa raha ao anatinareo kosa i Kristy, na dia ho faty aza ny vatanareo noho ny fahotana, ny Fanahy Masina no fiainanareo satria efa neken'Andriamanitra ho marina ianareo.
45N	8	11	0,00000	Ary raha monina ao anatinareo ny Fanahin'ilay Andriamanitra nanangana an'i Jesoa ho velona avy tany amin'ny maty, dia Izy nanangana an'i Jesoa ho velona avy tany amin'ny maty no hamelona koa ny vatanareo mety maty, amin'ny alalan'ilay Fanahiny monina ao anatinareo.
45N	8	12	0,00000	Koa amin'izany, ry havana, misy adidy ananantsika, nefa tsy adidy amin'ny maha olona mpanota ka hivelomantsika araka ny maha olona mpanota.
45N	8	13	0,00000	Satria raha velona araka ny maha olona mpanota ianareo, dia ho faty; fa raha ny Fanahy Masina no amonoanareo ny asan'ny maha olona mpanota, dia ho velona ianareo.
45N	8	14	0,00000	Eny, izay rehetra tarihin'ny Fanahin'Andriamanitra no zanak'Andriamanitra.
45N	8	15	0,00000	Satria tsy fanahy maha mpanompo no voarainareo ka hahatonga anareo hatahotra indray; fa ny Fanahy Masina maha zanak'Andriamanitra no voarainareo, ka ahafahantsika miantso an'Andriamanitra hoe: Raiko o!
45N	8	16	0,00000	Ny Fanahy Masina mihitsy no manambara amin'ny fanahintsika fa zanak'Andriamanitra isika.
45N	8	17	0,00000	Ary raha zanaka, dia mpandova koa; ka sady mpandova ny soa nampanantenain'Andriamanitra no mpiara-mandova izany amin'i Kristy: satria raha miara-mijaly amin'i Kristy isika, dia hiara-komem-boninahitra aminy koa.
45N	8	18	0,00000	Heveriko fa tsy mendrika hoharina amin'ny voninahitra izay haseho ao amintsika ny fijaliana amin'izao andro izao.
45N	8	19	0,00000	Fa tsindrian-daona ery ny zavaboaary miandry ny hanehoan'Andriamanitra an'ireo zanany.
45N	8	20	0,00000	Fa tonga nanaiky ho zavatra tsinontsinona ny zavaboaary, tsy araka ny nahiny anefa, fa noho ilay nampanaiky azy toy izany. Saingy eo ny fanantenana:
45N	8	21	0,00000	Fa ny zavaboaary koa aza dia hoafahana tsy ho andevon'ny fahasimbana indray andro any ka handray anjara amin'ny fahafahana be voninahitra hananan'ireo zanak'Andriamanitra.
45N	8	22	0,00000	Saingy fantatsika fa mandraka ankehitriny, ny zavaboaary manontolo dia miara-misento sy mijaly toy ny vehivavy mihetsi-jaza.
45N	8	23	0,00000	Ary tsy ny zavaboaary ihany; fa isika koa, izay manana ny Fanahy Masina ho santatry ny fanomezan'Andriamanitra, dia misento ao anatintsika ao, miandry ny hanaovan'Andriamanitra antsika ho zanany ka hanavotany tanteraka ny tenantsika.
45N	8	24	0,00000	Eny, efa voavonjy isika saingy mbola amin'ny fanantenana; ny mahita izay nantenaina dia tsy manantena intsony; satria iza no mbola hanantena izay zavatra efa hitany?
45N	8	25	0,00000	Fa raha manantena ny tsy hitantsika isika, dia miandry amim-paharetana.
45N	8	26	0,00000	Toy izany koa no anampian'ny Fanahy Masina antsika amin'ny halementsika. Satria izay vavaka, araka ny tokony hataontsika, dia tsy fantatsika akory; fa ny Fanahy Masina mihitsy no mivavaka ho antsika amin-tsento tsy hay ambara amin-teny.
45N	8	27	0,00000	Ary Andriamanitra mahita ny ao am-po no mahalala izay fironan'ny Fanahy Masina, satria araka izay irin'Andriamanitra no ivavahan'ny Fanahy Masina ho an'ny vahoakan'Andriamanitra.
45N	8	28	0,00000	Fantatsika fa Andriamanitra dia miasa hahatonga ny zavatra rehetra hahasoa ny olona tia Azy, dia ny olona nantsoiny araka ny fikasany rahateo.
45N	8	29	0,00000	Satria izay nofidin'Andriamanitra mialoha dia voatendry rahateo koa hitovy endrika amin'ilay Zanany, mba hahatonga ny Zanany ho lahimatoa manan-jandry maro.
45N	8	30	0,00000	Izay voatendrin'Andriamanitra rahateo dia nantsoiny koa; izay nantsoiny dia nekeny ho marina koa; ary izay nekeny ho marina dia nomeny voninahitra koa.
45N	8	31	0,00000	Koa inona ary no mbola holazaintsika eo anoloan'izany? Raha Andriamanitra no momba antsika, iza no hahatohitra antsika?
45N	8	32	0,00000	Izy Ilay tsy nandala ny tena Zanany, ka nanolotra Azy ho famonjena antsika rehetra, moa ve Izy tsy hanome antsika maimaimpoana ny zavatra rehetra miaraka amin'ny Zanany koa?
45N	8	33	0,00000	Iza no hiampanga ireo olom-boafidin'Andriamanitra? Tsy misy, satria Andriamanitra no efa nanaiky azy ireo ho marina!
45N	8	34	0,00000	Iza no afa-manameloka? Tsy misy, satria i Kristy Jesoa efa maty sady efa nitsangana velona rahateo koa, ary mitoetra eo ankavanan'Andriamanitra ka mivavaka ho antsika!
45N	8	35	0,00000	Iza no hahasaraka antsika amin'ny fitiavan'i Kristy? Fahoriana ve, sa fihafiana, sa fanenjehana, sa mosary, sa fahantrana, sa loza, sa fahafatesana?
45N	8	36	0,00000	Araka ny voalazan'ny Soratra Masina hoe: Noho ny aminao no anatrehanay fahafatesana tontolo andro; toy ny ondry hovonoina ny fihevitry ny olona anay!
45N	8	37	0,00000	Amin'izany rehetra izany anefa, dia tena mpandresy tanteraka isika, amin'ny alalan'Ilay efa tia antsika.
45N	8	38	0,00000	Satria matoky aho fa tsy hisy hahasaraka antsika amin'ny fitiavana asehon'Andriamanitra antsika; eny, na ny fahafatesana, na fiainana, na anjely, na ireo fanapahana na ireo hery eny ana habakabaka, na zavatra ankehitriny na zavatra ho avy,
45N	8	39	0,00000	na zavaboaary inona, dia tsy hisy hahasaraka antsika amin'ny fitiavana asehon'Andriamanitra antsika ao amin'i Kristy Jesoa Tompontsika. >
45N	9	1	0,00000	Noho izaho tafaray amin'i Kristy, dia ny marina no lazaiko ka tsy mandainga aho; ary tarihin'ny Fanahy Masina ny fieritreretako no mijoro ho vavolombelona miara-manambara amiko
45N	9	2	0,00000	fa mafy ny alaheloko ary tsy mitsahatra ny fahorian'ny foko;
45N	9	3	0,00000	eny, satriko mihitsy aza ny ho voaozon'Andriamanitra ka ho tafasaraka amin'i Kristy, hanasoavako ireo iray firazanana amiko, havako ara-nofo.
45N	9	4	0,00000	Izy ireo no Israelita: natsangan'Andriamanitra ho zanany ary nonenan'ny voninahiny, manana ireo fanekempihavanana sy ny lalana mbamin'ny fombam-pivavahana sy ireo fampanantenana;
45N	9	5	0,00000	ary koa manana ny razana niavian'i Kristy ara-nofo, dia i Kristy Ilay ambonin'ny zavatra rehetra, Andriamanitra ankalazaina mandrakizay. Amen!
45N	9	6	0,00000	Tsy milaza anefa aho fa foana ny tenin'Andriamanitra saingy izao: tsy izay rehetra nipoitra avy amin'i Israely no tena vahoaka Israely,
45N	9	7	0,00000	ary tsy izay rehetra zanak'i Abrahama no tena taranany, fa hoy Andriamanitra tamin'i Abrahama hoe: Avy amin'i Itsehaka no hiantsoana taranaka ho anao!
45N	9	8	0,00000	Izany hoe: tsy ireo zanaka teraka ara-nofo no tena zanak'Andriamanitra, fa ireo zanaka teraka araka ny fampanantenan'Andriamanitra no heverina ho tena taranaka.
45N	9	9	0,00000	Satria toy izao ny teny fampanantenana: Raha avy taona toy izao, dia hiverina aho ka hahazo zazalahy i Sara!
45N	9	10	0,00000	Ary tsy izany ihany fa tokana ny rain'ireo zanakalahin'i Rebeka, dia i Itsehaka razantsika.
45N	9	11	0,00000	Andriamanitra anefa, mba haharetan'ny fikasany, dia mifidy olona; ary ny fifidianana dia tsy miankina amin'ny asa vitan'ny olona fa miankina amin'ny fiantsoan'Andriamanitra azy. Koa tsy mbola teraka akory ireo zaza ireo ary tsy mbola nanao tsara na nanao ratsy, dia izao no tenin'Andriamanitra tamin'i Rebeka: Ny zokiny no hanompo ny zandriny!
45N	9	12	0,00000	????
45N	9	13	0,00000	Izany dia araka ny voalazan'ny Soratra Masina hoe: I Jakoba no tiako, fa i Hesao nailiko.
45N	9	14	0,00000	Inona ary no holazaintsika? Misy zavatra tsy ara-drariny ve ao amin'Andriamanitra? Sanatria izany!
45N	9	15	0,00000	Fa izao no lazain'Andriamanitra amin'i Mosesy: Hamindra fo amin'izay tiako hamindrana fo aho; ary hiantra an'izay tiako hiantrana!
45N	9	16	0,00000	Koa tsy izay fanirian'ny olona na izay fiezahany no ahazoany famindrampo fa Andriamanitra no mamindra fo aminy.
45N	9	17	0,00000	Ao amin'ny Soratra Masina dia hoy Andriamanitra amin'ny Farao, mpanjakan'i Ejipta, hoe: Izao no antony nanandratako anao ho mpanjaka, dia ny mba hanehoako ny heriko ao aminao ary mba hanambarana ny anarako eran'ny tany tontolo.
45N	9	18	0,00000	Koa izay tian'Andriamanitra hamindrana fo no amindrany fo, ary izay tiany hohamafisina fo no hamafisiny fo.
45N	9	19	0,00000	Hisy angamba hilaza amiko hoe: Raha izany no izy, inona no mbola anomezan'Andriamanitra tsiny ny olona? Iza moa no mahatohitra ny sitrapony?
45N	9	20	0,00000	Fa mba iza anefa ianao, ry olombelona, no mifamaly amin'Andriamanitra? Moa ve ny zavatra vita tamin'ny tanimanga hanao amin'ny mpanefy azy hoe: Nahoana no toy izao no nanefenao ahy?
45N	9	21	0,00000	Sa tsy manam-pahefana amin'ny tanimanga ve ny mpanefy? Moa tsy azony anaovana zavatra samihafa ve ny vongan-tanimanga anankiray: ka ny zavatra iray, fanaka mihaja; ny zavatra iray kosa, fanaka tsotsotra?
45N	9	22	0,00000	Na dia te haneho ny fahatezerany sy te hampahafantatra ny heriny aza Andriamanitra, dia be fahari-po ka nandefitra tamintsika izay fanaka mendrika hirehetan'ny fahatezerany sy tokony hosimbana.
45N	9	23	0,00000	Izany no ampahafantaran'Andriamanitra fa be voninahitra Izy ka manan-karena ho antsika izay fanaka amindrany fo sady efa voaomany rahateo hahazo voninahitra.
45N	9	24	0,00000	Isika manko dia nantsoin'Andriamanitra, tsy avy tamin'ny Jiosy ihany fa avy tamin'ny hafa firenena koa,
45N	9	25	0,00000	araka ny lazainy ao amin'ny bokin'i Hosea mpaminany hoe: Ilay tsy vahoakako dia hantsoiko hoe vahoakako; ary ilay tsy malalako dia hantsoiko hoe malalako.
45N	9	26	0,00000	Ary eo amin'ny toerana nilazana taminy hoe: 'tsy vahoakako ianareo', dia eo indrindra no hiantsoana azy hoe: 'zanak'Andriamanitra velona'.
45N	9	27	0,00000	Ary i Isaia mpaminany dia miantsoantso ny amin'i Israely hoe: Na dia mifanisa amin'ny fasika eny amoron-dranomasina aza ny Israelita, dia izay hany sisa tavela tamin'izy ireo ihany no hovonjena;
45N	9	28	0,00000	satria hampiharin'ny Tompo tanteraka sy haingana eto ambonin'ny tany ny teniny.
45N	9	29	0,00000	Ary izany dia araka izay voalazan'i Isaia taloha hoe: Raha tsy ny Tompon'izao rehetra izao no namela taranaka ho antsika, dia ho efa sahala amin'i Sodoma isika ary ho efa nanahaka an'i Gomora.
45N	9	30	0,00000	Inona ary no holazaintsika? Izao: ny hafa firenena tsy nitady ho marina teo anatrehan'Andriamanitra no neken'Andriamanitra ho marina noho ny finoana;
45N	9	31	0,00000	fa ny vahoaka Israely, izay nitady lalana hahamarina eo anatrehan'Andriamanitra, dia tsy tody tamin'izay nokendren'ny lalana.
45N	9	32	0,00000	Inona no antony? Satria tsy tamin'ny finoana fa tamin'ny asa vitany no heveriny hahamarina eo anatrehan'Andriamanitra. Ka dia solafaka tamin'ny vato mahasolafaka ny vahoaka Israely,
45N	9	33	0,00000	araka ny voalazan'ny Soratra Masina hoe: Indro Aho mametraka vato mahasolafaka sy vatolampy mampianjera ao Tsiona; kanefa izay mino Azy tsy mba hangaihay. >
45N	10	1	0,00000	Ry havana, ny irin'ny foko sy angatahiko amin'Andriamanitra ho an'ny Jiosy dia ny hahazoany famonjena.
45N	10	2	0,00000	Vavolombelona ny aminy aho fa feno zotom-po ho an'Andriamanitra izy rehetra saingy zotom-po tsy ombam-pahalalana.
45N	10	3	0,00000	Tsy nahalala ny fahamarinana omen'Andriamanitra ry zareo, ka nitady fahamarinana avy amin'ny tenany fa tsy nanaiky ny fahamarinana omen'Andriamanitra.
45N	10	4	0,00000	Eny, lany andro ny lalana nony tamy i Kristy hahatonga ny mpino rehetra ho olo-marina eo anatrehan'Andriamanitra.
45N	10	5	0,00000	Izao no voasoratr'i Mosesy momba ny fahamarinana avy amin'ny lalana: Ny olona manatanteraka ny didy amam-pitsipika dia ho velona amin'izany.
45N	10	6	0,00000	Fa izao kosa no voalaza momba ny fahamarinana avy amin'ny finoana: Aza manao anakampo hoe: Iza no hiakatra any an-danitra? (dia ny mba hampidina an'i Kristy izany).
45N	10	7	0,00000	Na hoe: Iza no hidina any amin'ny hantsana? (dia ny mba hampiakatra an'i Kristy avy any amin'ny maty).
45N	10	8	0,00000	Fa inona no voalaza? Izao: Eo akaikinao ny teny, dia eo am-bavanao sy ao am-ponao. Izany no teny momba ny finoana, izay torinay.
45N	10	9	0,00000	Satria raha manaiky ampahibemaso amin'ny vavanao ianao fa Tompo i Jesoa, ary mino ao am-ponao fa nanangana Azy ho velona avy tany amin'ny maty Andriamanitra, dia ho voavonjy.
45N	10	10	0,00000	Mino ao am-po manko ny olona mba hoeken'Andriamanitra ho marina, ary manaiky ampahibemaso amin'ny vava, mba hahazoany famonjena.
45N	10	11	0,00000	Fa hoy ny Soratra Masina hoe: Izay (rehetra) mino Azy tsy mba hangaihay.
45N	10	12	0,00000	Koa mitovy na Jiosy na hafa firenena, fa ny Tompo iray ihany ny an'ny rehetra, Tompo malala-tanana amin'izay rehetra miantso Azy.
45N	10	13	0,00000	Satria izao no tenin'ny Soratra Masina: Izay rehetra hiantso ny Tompo, dia ho voavonjy.
45N	10	14	0,00000	Hataon'ny olona ahoana ary no fiantso ny anaran'ny Tompo, raha tsy efa ninoany? Hataony ahoana no fino Azy, raha tsy efa reny? Hataony ahoana no fandre, raha tsy misy mpitoriteny?
45N	10	15	0,00000	Ary hatao ahoana no fitoriteny, raha tsy nirahina? Araka ny voalazan'ny Soratra Masina hoe: Endrey, tsara izany mahita ireo mpitondra Vaovao Mahafaly tonga hanambara teny soa!
45N	10	16	0,00000	Tsy ary nanaiky ny Vaovao Mahafaly avokoa anefa ny olona rehetra, fa hoy i Isaia hoe: Tompo o, iza no nino ny hafatra nambaranay?
45N	10	17	0,00000	Koa ny finoana dia vokatry ny hafatra ambara; ary ny hafatra ambara dia ny teny momba an'i Kristy.
45N	10	18	0,00000	Kanefa manontany aho hoe: Sao tsy nandre ny hafatra ny olona? Nandre tokoa izy rehetra, fa izao no tenin'ny Soratra Masina: Lasa nanerana ny tany tontolo ny feon'ireo mpitory, ary nipaka hatrany amin'ny faran'ny tany ny teniny!
45N	10	19	0,00000	Dia mbola nanontany aho hoe: Sao tsy azon'ny vahoaka Israely ny filazana? Valin'izany, dia i Mosesy aloha no milaza hoe: Hataoko velom-pialonana an'izay tsy firenena ianareo, hoy Andriamanitra; ary hataoko mirehi-pahatezerana amin'izay firenena tsy manan-tsaina!
45N	10	20	0,00000	Fa i Isaia aza dia sahy milaza hoe: Nanaiky ho hitan'izay tsy nitady Ahy Aho, hoy Andriamanitra, ary niseho niharihary tamin'izay tsy nanontany Ahy.
45N	10	21	0,00000	Ny amin'i Israely kosa dia hoy i Isaia hoe: Tontolo andro no nanolorako tanana izay vahoaka sady tsy manaiky no mikomy. >
45N	11	1	0,00000	Manontany ary aho hoe: Sao narian'Andriamanitra ny vahoakany? Sanatria izany! Fa izaho koa mbaIsraelita, taranak'i Abrahama sady anisan'ny fokon'i Benjamina!
45N	11	2	0,00000	Tsia, Andriamanitra tsy nanary ny vahoakany, izay efa nofidiny rahateo. Ataoko fa fantatrareo izay lazain'ny Soratra Masina ao amin'ny tantaran'i Elia, fony i Elia nitaraina tamin'Andriamanitra ny amin'i Israely nanao hoe:
45N	11	3	0,00000	Tompo o, ireo mpaminaninao novonoiny, ireo alitaranao noravany; ary izaho irery no sisa tavela, nefa dia fofoiny ho faty.
45N	11	4	0,00000	Inona kosa no avalin'Andriamanitra an'i Elia? Efa nanokana fito arivo lahy ho Ahy Aho, dia ireo tsy nandohalika tamin'ny sampy Bahala.
45N	11	5	0,00000	Toy izany koa ary amin'izao ankehitriny izao. Misy olom-bitsy sisa tavela, izay voafidy noho ny fahasoavan'Andriamanitra.
45N	11	6	0,00000	Ary raha noho ny fahasoavana, dia tsy avy amin'ny asa vitan'ny olona; fa raha avy amin'ny asa vitan'ny olona, dia tsy fahasoavana intsony ny fahasoavana.
45N	11	7	0,00000	Ahoana ary? Tsy nahazo izay nokatsahiny akory ny vahoaka Israely, fa ireo voafidin'Andriamanitra no nahazo izany. Nohamafisina kosa ny fon'ny hafa rehetra,
45N	11	8	0,00000	araka izay voalazan'ny Soratra Masina hoe: Nomen'Andriamanitra fanahy mahadonto izy ireo ka ny masony tsy mahita ary ny sofiny tsy mandre mandraka androany.
45N	11	9	0,00000	Hoy koa i Davida hoe: Ho fandrika sy ho tonta h oazy ireo anie ny sakafony, ary ho fandavoana sy ho famaizana azy.
45N	11	10	0,00000	Ho rakotry ny haizina anie ny masony ka tsy hahita; ary ho vokoka lalandava anie ny lamosiny!
45N	11	11	0,00000	Manontany ary aho hoe: Sao solafaka ny Jiosy, ka lavo tsy ho tafarina intsony? Sanatria izany! Fa ny hadisoan'ny Jiosy no ahazoan'ny hafa firenena ny famonjena mba hahavelom-pialonana ny Jiosy.
45N	11	12	0,00000	Koa raha ny fahadisoan'ny Jiosy aza tonga harena ara-panahy ho an'izao tontolo izao, ary ny fietreny tonga harena ara-panahy ho an'ny hafa firenena, vao mainka fa ny fiverenany tanteraka amin'ny famonjena!
45N	11	13	0,00000	Aminareo hafa firenena dia izao kosa no teniko: araka ny maha apostolin'ny hafa firenena ahy, dia hajaiko ny asa fanompoana nankinina tamiko;
45N	11	14	0,00000	sao mba hahavelom-pialonana ireo havako ara-nofo, ka hahavonjeko ny sasany amin'izy ireo.
45N	11	15	0,00000	Nony nailika ry zareo, dia voavitrana ny fihavanan'izao tontolo izao amin'Andriamanitra. Ka raha voaray indray ry zareo, inona no hitranga? Ny fiainana ho an'ireo efa maty!
45N	11	16	0,00000	Raha voatolotra ho an'Andriamanitra ny santatry ny mofo, dia Azy koa ny mofo rehetra. Raha voatokana ho an'Andriamanitra ny foto-kazo, dia Azy koa ny rantsany rehetra.
45N	11	17	0,00000	Ny vahoaka Israely dia toy ny hazo oliva voakolokolo, izay nanesorana rantsana sasantsasany. Fa ianao hafa firenena kosa dia toy ny rantsan'ny hazo oliva dia, izay natao grefy amin'ny hazo oliva voakolokolo, ho solon'ireo rantsana nesorina ireo; ary manjary iombonanao ilay fototra feno tsiron-tany ao amin'ny hazo oliva voakolokolo.
45N	11	18	0,00000	Koa aza mirehareha amin'ireo rantsana nesorina ireo ianao. Fa raha mirehareha aza ianao, tsy ianao no mitondra ny foto-kazo, fa ny foto-kazo no mitondra anao.
45N	11	19	0,00000	Hoy angaha ianao hoe: Nisy rantsana nesorina mba hanaovana grefy ahy!
45N	11	20	0,00000	Marina izany! Nesorina izy ireny noho ny tsy finoana. Kanefa aza miavonavona, fa matahora.
45N	11	21	0,00000	Andriamanitra tsy nitsimbina an-dry zareo Jiosy izay tena rantsana, ka tsy hitsimbina anao koa.
45N	11	22	0,00000	Jereo ary fa sady mora fo Andriamanitra no sarotiny: sarotiny amin'izay lavo Izy, fa mora fo aminao kosa raha mitoetra ao amin'ny hamoram-pony ianao; fa raha tsy mitoetra ao ianao, dia hoesorina koa.
45N	11	23	0,00000	Fa raha miala amin'ny tsy finoana ry zareo Jiosy, dia hatao grefy indray, satria vitan'Andriamanitra ny manao grefy azy indray.
45N	11	24	0,00000	Eny, raha ianao hafa firenena aza, nesorina tamin'ny hazo oliva dia, ka natao grefy amin'ny hazo oliva voakolokolo izay tsy nipoiranao; mainka fa ireo Jiosy, tena rantsan'ilay hazo oliva voakolokolo, no hatao grefy indray amin'ny hazo oliva nipoirany.
45N	11	25	0,00000	Izao tsiambaratelo izao, ry havako, dia tiako ho fantatrareo tokoa, fandrao hihevi-tena ho hendry ianareo: misy mafy fo ny sasany amin'ny vahoaka Israely, mandrapiditry ny hafa firenena rehetra amin'ny famonjena.
45N	11	26	0,00000	Toy izany no hahavonjy an'i Israely manontolo araka ny voalazan'ny Soratra Masina hoe: Hiainga avy ao Tsiona ny mpanafaka, dia hanala ny haratsiam-panahy amin'ny taranak'i Jakoba.
45N	11	27	0,00000	Izany no fanekempihavanana hataoko aminy, rehefa voaesotro ny fahotany.
45N	11	28	0,00000	Raha ny amin'ny Vaovao Mahafaly, dia fahavalon'Andriamanitra ny Jiosy noho ny aminareo; fa raha ny amin'ny fifidianana kosa, dia malalan'Andriamanitra izy ireo noho ny amin'ny razany.
45N	11	29	0,00000	Satria tsy anenenan'Andriamanitra ny fanomezam-pahasoavany sy ny fiantsoany.
45N	11	30	0,00000	Fa ianareo tsy nanaiky an'Andriamanitra fahiny, nefa nahazo famindrampo kosa ankehitriny noho ny tsy faneken'ny Jiosy.
45N	11	31	0,00000	Toy izany koa: tsy manaiky an'Andriamanitra ny Jiosy ankehitriny, mba hahazoany famindrampo koa any aoriana any noho ny famindrampo azonareo.
45N	11	32	0,00000	Eny, nohidin'Andriamanitra tanatin'ny tsy fanekena avokoa ny olon-drehetra mba hanehoany famindrampo amin'izy rehetra.
45N	11	33	0,00000	Endrey tsy hita pesimpesenina ny haren'Andriamanitra sy ny fahendreny ary ny fahalalany! Endrey tsy takatry ny saina ny fitsarany ary tsy azo fantarina ny lalany! Ka hoy ny Soratra Masina hoe:
45N	11	34	0,00000	Iza no mahalala ny hevitry ny Tompo, ary zovy no mpanolo-tsaina Azy?
45N	11	35	0,00000	Iza no nanome zavatra Azy voalohany mba handray valiny avy aminy?
45N	11	36	0,00000	Fa Izy no iavian'ny zavatra rehetra, Izy no mihazona azy, ary Izy no iafarany. Ho Azy mandrakizay anie ny voninahitra! Amen. >
45N	12	1	0,00000	Ry havana, satria efa nanehoan'Andriamanitra ny hatsaram-pony isika, dia manainga anareo aho, mba samy hanolotra ny tenanareo ho sorona velona, voatokana ho an'Andriamanitra sady ankasitrahany. Izany no fanompoam-pivavahana tokony hataonareo.
45N	12	2	0,00000	Aza miray lasitra amin'izao tontolo izao; fa meteza hovan'Andriamanitra ka hihavao saina tanteraka, mba hahaizanareo mamantatra ny sitrapon'Andriamanitra: dia izay tsara sy ankasitrahiny ary lavorary.
45N	12	3	0,00000	Noho ny tombon-tsoa nomen'Andriamanitra ahy, dia izao lazaiko aminareo tsirairay avy: aza mihevi-tena mihoatra ny tokony hiheverana ny tena, fa aoka samy hihevi-tena amim-pahendrena, araka ny anjara finoana nomen'Andriamanitra azy avy.
45N	12	4	0,00000	Eny, ao amin'ny vatana iray, dia misy zavatra maro anisan'izany vatana izany kanefa tsy mitovy asa avokoa ireo.
45N	12	5	0,00000	Dia toy izany koa: na maro aza isika, dia vatana iray ihany noho isika tafaray amin'i Kristy, ka mifampiankina toy ny ifampiankinan'ireo zavatra anisan'ny vatana iray ihany.
45N	12	6	0,00000	Manana fanomezana samihafa isika, araka ny tombon-tsoa nomen'Andriamanitra antsika. Raha misy manana ny fanomezana hilaza hafatra avy amin'Andriamanitra, dia aoka hanao izany mifanaraka amin'ny finoana.
45N	12	7	0,00000	Raha misy manana ny fanomezana hanompo, dia aoka hanompo. Ny mpampianatra, aoka hampianatra.
45N	12	8	0,00000	Ny mpananatra, aoka hananatra. Ny mpizara, aoka hizara amim-pahatsoram-po. Ny mpahafoy harena, aoka hahafoy amin-jotom-po. Ny mpanao asa fiantrana, aoka hanao ny asany an-kafaliana.
45N	12	9	0,00000	Aoka ny fitiavana tsy hisy fihatsarambelatsihy. Mankahala ny ratsy; mifikira amin'ny tsara.
45N	12	10	0,00000	Mifankatiava toy ny mpiray tampo; miezaha amin'ny fifanajana.
45N	12	11	0,00000	Mazotoa fa aza malaina.
45N	12	12	0,00000	Aoka hafana fo amin'ny fanompoana ny Tompo.
45N	12	13	0,00000	Mifalia amin'ny fanantenana, mandraisa anjara amin'ny fanampiana ireo sahirana amin'ny samy vahoakan'Andriamanitra; mazotoa mandray vahiny.
45N	12	14	0,00000	Miraria soa an'izay manenjika anareo; miraria soa fa aza manozona.
45N	12	15	0,00000	Miaraha mifaly amin'izay mifaly, miaraha mitomany amin'izay mitomany.
45N	12	16	0,00000	Miraisa hina; aza matimatim-boninahitra fa ny fanetren-tena ankamamiana. Aza manao ny tenanareo ho hendry.
45N	12	17	0,00000	Aza mamaly ratsy ny ratsy, na amin'iza na amin'iza. Miezaha hanao ny tsara eo imason'ny olona rehetra.
45N	12	18	0,00000	Ary raha azo atao, dia ataovy izay hihavananareo amin'ny olona rehetra.
45N	12	19	0,00000	Aza mamaly faty, ry hava-malala, fa ny fahatezeran'Andriamanitra no avelao hiasa, satria izao no voalazan'ny Soratra Masina: Ahy ny famaliana, Izaho no hamaly, hoy ny Tompo.
45N	12	20	0,00000	Fa raha noana ny fahavalonao, dia omeo hanina; raha mangetaheta, dia omeo rano hosotroiny; fa raha manao izany ianao, dia hanangona vainafo eo an-dohany.
45N	12	21	0,00000	Aza mety ho resin'ny ratsy, fa reseo amin'ny tsara ny ratsy. >
45N	13	1	0,00000	Aoka ny olona rehetra samy hanaiky ny manampahefana ara-panjakana; fa tsy misy fahefana tsy avy amin'Andriamanitra, ary ny fahefana izay misy dia voatendrin'Andriamanitra avokoa.
45N	13	2	0,00000	Koa izay manohitra ny fahefana dia manda ny fandaharan'Andriamanitra; ary izay manda dia mihantsy fanamelohana ho an'ny tenany.
45N	13	3	0,00000	Fa ny mpitondra dia tsy natao hampitahorana izay manao ny tsara, fa izay manao ny ratsy. Satrinao ve ny tsy hatahotra ny manampahefana? Manaova ny tsara, fa dera no ho azonao avy amin'ny manampahefana.
45N	13	4	0,00000	Satria mpanompon'Andriamanitra natao hahasoa anao izy. Raha ratsy kosa no ataonao, dia matahora azy; fa afaka mampihatra famaizana tokoa ny manampahefana, satria mpanompon'Andriamanitra natao haneho ny fahatezeran'Andriamanitra izy amin'ny fanasaziana ny mpanao ratsy.
45N	13	5	0,00000	Noho izany, dia ilaina ny manaiky, tsy dia noho ny fahatezeran'Andriamanitra fotsiny fa noho ny baikon'ny fieritreretana koa.
45N	13	6	0,00000	Izany ihany koa no antony andoavanareo hetra; fa ny mpiasam-panjakana miandraikitra izany dia mpandraharahan'Andriamanitra mitozo amin'io asa io.
45N	13	7	0,00000	Aloavy amin'ny olona rehetra izay tokony haloha aminy avy: ny hetra amin'izay tokony handoavan-ketra, ny fadintseranana amin'izay tokony handoavam-padintseranana. Atahory izay tokony hatahorana; hajao izay tokony hohajaina.
45N	13	8	0,00000	Aoka tsy hananan'olon-trosa ianareo, afa-tsy momba ny fifankatiavana ihany; fa izay tia namana no mahatanteraka ny lalana.
45N	13	9	0,00000	Satria ny hoe aza maka vadin'olona, aza mamono olona, aza mangalatra, aza mitsiriritra, mbamin'ny didy hafa rehetra, dia samy efa voafintina amin'ilay teny manao hoe: Tiavo ny namanao tahaka ny itiavanao ny tenanao.
45N	13	10	0,00000	Izay tia dia tsy manisy ratsy ny namana; koa izay tia no mahatanteraka ny lalana.
45N	13	11	0,00000	Fantatrareo rahateo indrindra koa ny andro diavintsika. Izao no fotoana tokony hifohazanareo amin'ny torimaso; satria ankehitriny antomotra antsika kokoa ny famonjena, fa tsy tahaka ny tamin'ny andro vao ninoantsika.
45N	13	12	0,00000	Madiva ho lasa ny alina, ary mby akaiky ny andro. Ialao ary ny asa fanao amin'ny maizina, ka itafio ny fiadiana fampiasa amin'ny mazava.
45N	13	13	0,00000	Aoka isika hahay hitondra tena tsara toy ny amin'ny antoandro, ka hifady ny fanaranam-po sy ny fidorohana, ny fijangajangana sy ny fihetsika tsy maotina, ny adiady sy ny fifampialonana.
45N	13	14	0,00000	Fa itafio ny fiadian'i Jesoa Kristy Tompo, ka aza mety hotarihin'ny maha olona mpanota ho amin'ny filandratsy. >
45N	14	1	0,00000	Raiso ny malemy finoana, fa aza melohina ny heviny.
45N	14	2	0,00000	Misy manana finoana matotra ka mihinana ny zavatra rehetra; misy kosa malemy finoana ka tsy mihinana afa-tsy zavamaniry.
45N	14	3	0,00000	Izay mihinana ny zavatra rehetra, aoka tsy hanamavo izay mifady ny sasany; ary izay mifady kosa, aoka tsy hanameloka izay mihinana; fa Andriamanitra no efa nandray azy.
45N	14	4	0,00000	Fa iza moa ianao no manameloka ny mpanompon'olon-kafa? Na mijoro izy na lavo, dia raharahan'ny tompony ihany izany. Hijoro anefa izy satria mahay mampijoro azy ny Tompo.
45N	14	5	0,00000	Misy indray manavakavaka ny andro, misy kosa manao ny andro rehetra ho mitovy: aoka samy hatoky tsara ny ao amin'ny sainy avy.
45N	14	6	0,00000	Izay mitandrina ny andro, dia ho an'ny Tompo no itandremany izany; izay mihinana, dia ho an'ny Tompo no ihinanany, satria misaotra an'Andriamanitra koa izy.
45N	14	7	0,00000	Fa tsy misy amintsika velon-ko an'ny tenany ary tsy misy maty ho an'ny tenany.
45N	14	8	0,00000	Eny, velona isika, dia velona ho an'ny Tompo; maty isika, dia maty ho an'ny Tompo: koa na velona isika na maty, dia mbola an'ny Tompo ihany.
45N	14	9	0,00000	Satria maty i Kristy dia velona indray, mba ho Tompon'ny maty sy ny velona.
45N	14	10	0,00000	Ianao kosa, nahoana no melohinao ny namanao? Ary ianao, nahoana no hamavoinao ny namanao? Fa samy hiseho eo anoloan'ny fitsaran'Andriamanitra isika rehetra,
45N	14	11	0,00000	satria izao no voalazan'ny Soratra Masina: Raha velona koa Aho, hoy ny Tompo, dia handohalika eo anatrehako ny olombelona rehetra ary hiloa-bava avokoa hiaiky Ahy ho Andriamanitra!
45N	14	12	0,00000	Noho izany, dia samy hampamoahin'Andriamanitra ny amin'ny tenantsika avy isika.
45N	14	13	0,00000	Aoka mba tsy hifampitsara intsony ary isika. Fa aoka ianareo ho tapa-kevitra hanao izay tsy hahasolafaka ny namana amin'ny ratsy na izay tsy hitaomana azy amin'ny fahotana.
45N	14	14	0,00000	Tafaray amin'i Jesoa Tompo aho ka fantatro ary azoko antoka fa tsy misy zavatra maloto fotsiny amin'izao, fa izay heverin'ny olona ho maloto no maloto aminy.
45N	14	15	0,00000	Raha miteraka alahelo ho an'ny namanao ny fihinananao zavatra, dia tsy mizotra araka ny fitiavana intsony ianao. Aza simbanao amin'ny fihinananao zavatra ilay namanao fa efa maty i Kristy ho famonjena azy.
45N	14	16	0,00000	Aoka tsy hampiteny ratsy ny sasany izay heverinao ho soa ho anao.
45N	14	17	0,00000	Fa tsy izay mihinana na misotro no manana ny Fanjakan'Andriamanitra, fa izay manao ny marina sy mikatsaka fiadanana ary mifaly ao amin'ny Fanahy Masina.
45N	14	18	0,00000	Ka izay manompo an'i Kristy araka izany no sitrak'Andriamanitra sady ankatoavin'ny olombelona.
45N	14	19	0,00000	Izay mampitombo ny fiadanana ary no aoka hokatsahintsika, mbamin'izay ifanampiantsika hiorina amin'ny finoana;
45N	14	20	0,00000	fa aza izay sakafo no handravanao ny asan'Andriamanitra. Eny, madio ka azo hanina avokoa ny zavatra rehetra, nefa kosa ratsy ny mihinan-javatra raha mahasolafaka namana amin'ny ratsy izany.
45N	14	21	0,00000	Ny tsara dia ny tsy mihinan-kena na misotro divay na mikasika akory izay mahasolafaka ny namanao amin'ny ratsy.
45N	14	22	0,00000	Tano ho anao eo anatrehan'Andriamanitra izay itokianao ho marina. Sambatra izay tsy melohin'ny eritreriny amin'ny zavatra ankatoaviny.
45N	14	23	0,00000	Fa izay miahanahana dia melohin'Andriamanitra, raha mihinana, satria tsy vokatry ny finoana no ihinanany. Fa izay rehetra tsy vokatry ny finoana dia fahotana avokoa. >
45N	15	1	0,00000	Adidintsika izay matanjaka ara-pinoana ny mizaka ny fahosan'ny malemy, fa tsy dia hanao izay mahafaly ny tenantsika fotsiny.
45N	15	2	0,00000	Samia isika manao izay mahafaly ny namantsika amin'izay mahasoa ka mampiorina azy amin'ny finoana.
45N	15	3	0,00000	Satria i Kristy koa tsy nikatsaka izay hahafaly ny tenany, fa araka ny voalazan'ny Soratra Masina hoe: Ny latsa nataon'izay nandatsa Anao dia nihatra tamiko.
45N	15	4	0,00000	Eny, izay rehetra hitantsika ao amin'ny Soratra Masina dia voasoratra ho fampianarana antsika mba hananantsika ny fanantenana no ho ny faharetana sy ny fampaherezana avy amin'ny Soratra Masina.
45N	15	5	0,00000	Ary Andriamanitra loharanon'ny faharetana sy ny fampaherezana anie hampiray hina anareo, hanaraka ny ohatra nomen'i Kristy Jesoa.
45N	15	6	0,00000	Ka mba hiray feo ianareo hiara-manome voninahitra an'Andriamanitra, Rain'i Jesoa Kristy Tompontsika.
45N	15	7	0,00000	Koa mifandraisa tsara ianareo, tahaka ny nandraisan'i Kristy anareo koa ho voninahitr'Andriamanitra.
45N	15	8	0,00000	Fa izao no ambarako aminareo: Tonga mpanompon'ny Jiosy i Kristy mba hahatanteraka ny fampanantenana natao tamin'ny razan'izy ireo ka anehoana fa azo antoka Andriamanitra.
45N	15	9	0,00000	Ary izany koa dia mba hahazoan'ny hafa firenena manome voninahitra an'Andriamanitra noho ny famindrampony, araka izay voalazan'ny Soratra Masina hoe: Izany no hiderako Anao any amin'ny hafa firenena sy hihirako ho voninahitry ny anaranao.
45N	15	10	0,00000	Ary hoy indray ny Soratra Masina hoe: Miaraha miravo amin'ny vahoakan'ny Tompo, ry hafa firenena!
45N	15	11	0,00000	Ary koa hoe: Derao ny Tompo, ry firenena rehetra; ankalazao Izy, ry vahoaka rehetra!
45N	15	12	0,00000	Ary hoy indray i Isaia hoe: Ho avy ilay solofon'i Jisay, dia ilay hitsangana hifehy ny firenena: Izy no hitokian'ireo firenena!
45N	15	13	0,00000	Ilay Andriamanitra loharanon'ny fanantenana anie hameno fifaliana sy fiadanana tanteraka anareo noho ny finoanareo, mba hampitomboina be dia be ao aminareo ny fanantenana noho ny herin'ny Fanahy Masina!
45N	15	14	0,00000	Fa raha ny aminareo, ry havako, dia matoky koa aho fa feno hatsaram-po ianareo ary henika ny fahalalana rehetra sady mahay mifananatra koa.
45N	15	15	0,00000	Kanefa, mba ho toy ny hamohafohazana ny fahalalana efa ao aminareo no nanoratako taminareo tamin-kasahiana ihany ombieny ombieny, noho ilay tombon-tsoa nomen'Andriamanitra ahy;
45N	15	16	0,00000	fa izaho dia natokan'Andriamanitra ho mpanompon'i Kristy Jesoa eo amin'ny hafa firenena. Manatontosa fanompoana toy ny mpisorona aho, amin'ny itoriako ny Vaovao mahafaly avy amin'Andriamanitra, mba ho zary fanatitra ankasitrahin'Andriamanitra ireo hafa firenena, rehefa voatokana ho azy noho ny asan'ny Fanahy Masina.
45N	15	17	0,00000	Koa satria tafaray amin'i Kristy Jesoa aho, dia afaka mirehareha ny amin'ny asa ataoko ho an'Andriamanitra.
45N	15	18	0,00000	Fa tsy misy sahiko lazaina, raha tsy izay notontosain'i Kristy tamin'ny alalako mba hitaomana ny hafa firenena hanaiky an'Andriamanitra: dia izay notontosain'i Kristy tamin'ny teny sy asa,
45N	15	19	0,00000	tamin'ny herin'ny famantarana sy zava-mahagaga ary tamin'ny herin'ny Fanahin'Andriamanitra. Hany ka feno tokoa ny fitoriako ny Vaovao Mahafaly momba an'i Kristy, hatrany Jerosalema sy ny manodidina ka hatrany amin'ny faritany Iliria.
45N	15	20	0,00000	Ary tamin'izany, dia nataoko ho voninahitra ny mitory ny Vaovao Mahafaly tamin'izay toerana tsy mbola nandrenesan'olona ny momba an'i Kristy; fa tsy tiako ny hanorina eo amin'ny fototra nataon'ny sasany,
45N	15	21	0,00000	araka ny voalazan'ny Soratra Masina hoe: Ireo tsy mbola nilazana Azy dia hahita; ary ireo tsy mbola nandre dia hahalala!
45N	15	22	0,00000	Ary izany no nahasampona ahy matetika tsy ho tonga hatraty aminareo.
45N	15	23	0,00000	Ankehitriny anefa, tsy misy raharaha mitana ahy amin'ireto faritany ireto intsony, sady naniry hankaty aminareo hatramin'ny taona maro aho.
45N	15	24	0,00000	Koa manantena aho fa amin'ny diako hankany Espaina, dia handalo eo aminareo ka hahita anareo; ary dia hampianareo ho any amin'io tany io, rehefa fenofeno ny hafaliako aminareo.
45N	15	25	0,00000	Izao anefa aho dia hankany Jerosalema hitondra fanampiana ho an'ny vahoakan'Andriamanitra any.
45N	15	26	0,00000	Fa sitraky ny any Masedonia sy Akaia ny namory vola hanasoavana ireo mahantra amin'ny vahoakan'Andriamanitra any Jerosalema.
45N	15	27	0,00000	Eny, sitrapony tokoa izany, sady adidiny amin'ireo mahantra ireo: satria ny kristianina jiosy tany Jerosalema dia nizara ny harena ara-panahy nananany tamin'ireo hafa firenena; ka adidin'ny kristianina hafa firenena kosa ny manompo azy ireo amin'ny harena ara-nofo.
45N	15	28	0,00000	Koa rehefa vitako io raharaha io ary voatolotro ny vokatr'izany famoriam-bola izany, dia hiainga ho any Espaina aho ka handalo aty aminareo.
45N	15	29	0,00000	Ary fantatro fa rehefa mankaty aminareo aho, dia ho tonga miaraka amin'ny fitahian'i Kristy feno dia feno.
45N	15	30	0,00000	Noho ny amin'i Jesoa Kristy Tompontsika ary noho ny fitiavana avy amin'ny Fanahy Masina, dia izao, ry havana, no angatahiko aminareo: aoka hiara-miady amiko ianareo ka hivavaka amin'Andriamanitra ho ahy.
45N	15	31	0,00000	Mivavaha mba hahafahako amin'ny tanan'ny tsy mpino any Jodea ary mba hankasitrahin'ny vahoakan'Andriamanitra ilay fanampiana hoentiko any Jerosalema.
45N	15	32	0,00000	Ary dia ho faly tonga aty aminareo aho, raha sitrak'Andriamanitra izany, ka hiala sasatra eo afovoanareo.
45N	15	33	0,00000	Homba anareo rehetra anie ilay Andriamanitra loharanon'ny fiadanana! Amen. >
45N	16	1	0,00000	Anafatrafarako anareo fa i Feba havantsika, diakonin'ny Fiangonana any Senkrea.
45N	16	2	0,00000	Noho ianareo tafaray amin'ny Tompo, dia raiso tsara izy araka izay mendrika ny samy vahoakan'Andriamanitra, ary ampio amin'izay raharaha ilany anareo; fa izy rahateo dia mpiahy ny maro mbamin'ny tenako manokana aza.
45N	16	3	0,00000	Veloma any amin-dry i Prisila sy i Akoila, mpiara-miasa tamiko teo amin'ny fanompoana an'i Kristy Jesoa.
45N	16	4	0,00000	Nanao vy very ny ainy hamonjena ahy izy mivady, ary tsy izaho ihany no misaotra azy roa fa ny Fiangonana rehetra any amin'ny hafa firenena koa.
45N	16	5	0,00000	Veloma any amin'ny Fiangonana mivory ao an-tranony. Veloma any amin'i Epeneto malalako, izay kristianina voalohany tany Azia.
45N	16	6	0,00000	Veloma any amin'i Maria izay nisahirana fatratra ho anareo.
45N	16	7	0,00000	Veloma any amin-dry i Andronika sy i Jonia havako niara-nigadra tamiko, izay sady tsara laza eo amin'ireo apostoly no tonga kristianina talohako aza.
45N	16	8	0,00000	Veloma any amin'i Ampliato malalako, izay tafaray amin'ny Tompo.
45N	16	9	0,00000	Veloma any amin'i Orbano, mpiara-miasa taminay teo amin'ny fanompoana an'i Kristy, ary koa any amin'i Staky malalako.
45N	16	10	0,00000	Veloma any amin'i Apela, mpiasa azo antoka amin'ny fanompoana an'i Kristy. Veloma any amin'ny ankohonan'i Aristobola.
45N	16	11	0,00000	Veloma any amin'i Herodiona havako. Veloma any amin'ireo tafaray amin'ny Tompo ao amin'ny ankohonan'i Narsisy.
45N	16	12	0,00000	Veloma any amin-dry i Trifena sy i Trifosa izay misahirana ho an'ny Tompo. Veloma any amin'i Persida malala izay nisahirana fatratra ho an'ny Tompo.
45N	16	13	0,00000	Veloma any amin'i Rofosy, izay namiratra tokoa tamin'ny fanompoana ny Tompo, ary any amin'ny reniny izay reny ho ahy koa.
45N	16	14	0,00000	Veloma any amin'i Asinkrito, i Flegona, i Hermesy, i Patroba, i Herma, mbamin'ny havana mpino miaraka amin'izy ireo.
45N	16	15	0,00000	Veloma any amin'i Filologo sy i Jolia, i Nerea sy ny anabaviny, ary i Olimpa, mbamin'izay rehetra vahoakan'Andriamanitra miaraka amin'izy ireo.
45N	16	16	0,00000	Mifanaova veloma amin'ny fanoroham-pihavanana. Manao veloma anareo avokoa ny Fiangonan'i Kristy.
45N	16	17	0,00000	Manainga anareo aho, ry havana, hitandrin-tena amin'ireo mahatonga fisarahana sy mitaona amin'ny ratsy ka manohitra ny fampianarana noraisinareo; halaviro ireny.
45N	16	18	0,00000	Satria tsy i Kristy Tompontsika no tompoin'ny toy ireny, fa izay danin'ny kibony, ary teny malefaka sy tsara lahatra no amitahany an'ireo tso-po.
45N	16	19	0,00000	Efa malaza amin'ny olona rehetra manko fa manaiky an'i Kristy ianareo; ary faly aminareo aho, ka ny iriko ho toetranareo dia izao: ho kinga raha ny amin'ny tsara ary tsy hiray petsapetsa amin'ny ratsy.
45N	16	20	0,00000	Ilay Andriamanitra loharanon'ny fiadanana kosa hanorotoro faingana an'i Satana eo ambany tongotrareo! Homba anareo anie ny fahasoavan'i Jesoa Tompontsika!
45N	16	21	0,00000	Manao veloma anareo i Timoty mpiara-miasa amiko; manao veloma anareo i Losio sy i Jasona ary i Sosipatera izay samy havako.
45N	16	22	0,00000	Noho isika tafaray amin'ny Tompo, izaho Tersy izay nanao an-tsoratra ity taratasy ity dia manao veloma anareo.
45N	16	23	0,00000	Manao veloma anareo i Gaio, ilay mampiantrano ahy sady ivorian'ny Fiangonana manontolo. Manao veloma anareo i Erasta mpitahiry ny volam-panjakana eto an-tanana; ary manao veloma anareo i Koarta havantsika.
45N	16	24	0,00000	Homba anareo rehetra anie ny fahasoavan'i Jesoa Kristy Tompontsika! Amen.]
45N	16	25	0,00000	Ho an'Andriamanitra anie ny voninahitra! Fa Izy no mahay mampahery anareo araka ny Vaovao Mahafaly ambarako, araka ny hafatra toriko momba an'i Jesoa Kristy, araka ny fanehoana tamiko ny tsiambaratelo takona hatrizay tao amin'Izy Andriamanitra.
45N	16	26	0,00000	Ankehitriny kosa, izany tsiambaratelo izany dia naharihary tamin'ny alalan'ny soratr'ireo mpaminany, araka ny didin'ilay Andriamanitra mandrakizay, ary nampahafantarina ny firenen-drehetra mba hitarihana azy ireo hino sy hanaiky an'i Kristy.
45N	16	27	0,00000	Eny, ho an'Andriamanitra hany manam-pahendrena anie ny voninahitra, amin'ny alalan'i Jesoa Kristy, mandrakizay mandrakizay! Amen. >
46N	1	1	0,00000	Avy amiko Paoly ity taratasy ity, dia izaho voaantso ho apostolin'i Kristy Jesoa noho ny sitrapon'Andriamanitra. Mamangy anareo isan'ny Fiangonan'Andriamanitra aty Korinto aho, ary mamangy anareo koa i Sostena havantsika. Voatokana ho an'Andriamanitra sy voaantso ho anisan'ny vahoakany ianareo satria efa tafaray amin'i Kristy Jesoa. Eny, anisan'ny vahoakan'Andriamanitra ianareo miaraka amin'izay rehetra miantso ny anaran'i Jesoa Kristy Tompontsika, na aiza na aiza, fa sady Tompon'izy rehetra i Kristy no Tompontsika koa.
46N	1	2	0,00000	????
46N	1	3	0,00000	Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
46N	1	4	0,00000	Velom-pisaorana mandrakariva an'Andriamanitro ny aminareo aho noho ny fahasoavana efa nomeny anareo izay tafaray amin'i Kristy Jesoa.
46N	1	5	0,00000	Eny, noho ianareo tafaray amin'i Kristy Jesoa no mampanankarena anareo amin'ny fanomezana rehetra, dia ny teny sy ny fahalalana rehetra.
46N	1	6	0,00000	Izay nijoroana ho vavolombelona momba an'i Kristy dia efa tafaorina mafy ao aminareo,
46N	1	7	0,00000	ka tsy misy fanomezam-pahasoavana tsy anananareo eo am-piandrasana ny hisehoan'i Jesoa Kristy Tompontsika.
46N	1	8	0,00000	Andriamanitra koa no hampiorina anareo hatramin'ny farany, ka tsy hanananareo tsiny amin'ny andro hiavian'i Jesoa Kristy Tompontsika.
46N	1	9	0,00000	Mitana ny toky nomeny Andriamanitra Izay niantso anareo hiombona amin'ny Zanany, dia i Jesoa Kristy Tompontsika.
46N	1	10	0,00000	Ry havako, izao no iangaviako anareo amin'ny anaran'i Jesoa Kristy Tompontsika: mifanaraha ianareo rehetra, ary aza mifanao an-kolafiny; aoka hiray saina sy hevitra ianareo ka hivondrona tsara.
46N	1	11	0,00000	Nisy avy tamin'ny ankohonan'i Kloa manko efa nitatitra tamiko ny aminareo, fa hoe misy adiady eo aminareo.
46N	1	12	0,00000	Izao no tiako holazaina: Samy miteny izay teneninareo ianareo, ka ny anankiray manao hoe: Izaho an'i Paoly; ary hoy kosa ny anankiray: Izaho an'i Apolao; misy kosa manao hoe: Izaho an'i Petera; ary hoy indray ny hafa: Izaho an'i Kristy.
46N	1	13	0,00000	Heverinareo ve fa voazarazara i Kristy? I Paoly ve no voahombo teo amin'ny hazofijaliana ho famonjena anareo? Sa tamin'ny anaran'i Paoly no nanaovana batisa anareo?
46N	1	14	0,00000	Isaorako Andriamanitra fa tsy nisy nataoko batisa ianareo, afa-tsy i Krispo sy i Gaio.
46N	1	15	0,00000	Ka tsy afaka milaza ianareo fa vita batisa tamin'ny anarako.
46N	1	16	0,00000	(Hay koa moa nataoko batisa ny ankohonan'i Stefanasy; afa-tsy ireo, dia tsy misy hafa tsaroako ho nataoko batisa.)
46N	1	17	0,00000	Izaho manko tsy nirahin'i Kristy hanao batisa fa hitory ny Vaovao Mahafaly; ary tsy tamin'ny fahendren'olombelona asehon'ny lahateny kanto no nitoriako mba tsy ho foana ny herin'i Kristy voahombo teo amin'ny hazofijaliana.
46N	1	18	0,00000	Eny, ny fitoriana momba an'i Kristy voahombo teo amin'ny hazofijaliana dia fahadalana amin'izay ho very, fa herin'Andriamanitra kosa amintsika izay hovonjena.
46N	1	19	0,00000	Fa izao no ambaran'ny Soratra Masina: Hofoanako ny fahendren'ny hendry, holaviko ny fahaizan'ny mahay.
46N	1	20	0,00000	Aiza ny olon-kendry? Aiza ny mpahay lalana? Aiza ny mpiady hevitra avy amin'izao tontolo izao? Tsy efa nahariharin'Andriamanitra ho fahadalana ve ny fahendren'izao tontolo izao?
46N	1	21	0,00000	Fa ny fahendren'olombelona dia tsy nahalalan'izao tontolo izao an'Andriamanitra na dia teo amin'izay nihariharian'ny fahendren'Andriamanitra aza. Noho izany, dia sitrak'Andriamanitra ho tamin'ny alalan'ny hafatra miendrika fahadalana izay torinay no hamonjena ny olona izay mino.
46N	1	22	0,00000	Eny, mitaky famantarana avy amin'Andriamanitra ny Jiosy, ary ny Grika mitady fahendrena;
46N	1	23	0,00000	izahay kosa dia i Kristy voahombo teo amin'ny hazofijaliana no torinay: fanafintohinana ho an'ny Jiosy izany ary fahadalana ho an'ny hafa firenena.
46N	1	24	0,00000	Kanefa ho an'izay voaantson'Andriamanitra, na Jiosy na hafa firenena, dia i Kristy no herin'Andriamanitra sy fahendren'Andriamanitra;
46N	1	25	0,00000	satria izay toa fahadalan'Andriamanitra dia hendry noho ny fahendren'olombelona, ary izay toa fahalemen'Andriamanitra dia mahery noho ny herin'olombelona.
46N	1	26	0,00000	Mba mijere tena ange ianareo izay voaantson'Andriamanitra, ry havako: araka ny maha olombelona, dia tsy misy firy ianareo no olon-kendry, tsy misy firy no mahery, tsy misy firy no avo razana.
46N	1	27	0,00000	Kanefa izay noheverin'izao tontolo izao ho adala no voafidin'Andriamanitra hampahamenatra ny hendry; izay noheverin'izao tontolo izao ho osa no voafidin'Andriamanitra hampahamenatra ny matanjaka;
46N	1	28	0,00000	ary izay noheverin'izao tontolo izao ho ambany sy fanaratsy, dia izay ataony tsy ho zavatra, no voafidin'Andriamanitra hahatsinontsinona izay ataon'izao tontolo izao ho zavatra,
46N	1	29	0,00000	mba tsy hisy mihitsy olombelona mahazo mirehareha eo anatrehan'Andriamanitra.
46N	1	30	0,00000	Fa nataon'Andriamanitra tafaray amin'i Kristy ianareo, ka dia i Kristy no fahendrena avy aminy ho antsika: i Kristy no andraisantsika ny fahamarinan'Andriamanitra ary anafahan'Andriamanitra antsika amin'ny fahotana.
46N	1	31	0,00000	Noho izany, araka ny voalazan'ny Soratra Masina, izay mirehareha, dia ny nataon'ny Tompo no aoka hireharehany. >
46N	2	1	0,00000	Ry havako, fony tonga tany aminareo aho mba hitory ny tsiambaratelo momba amin'Andriamanitra, dia tsy nampiasa lahateny marevaka na fahendrena mampitolagaga.
46N	2	2	0,00000	Teo aminareo aho dia ninia tsy nahafantatra na inona na inona afa-tsy i Jesoa Kristy, indrindra fa Izy voahombo teo amin'ny hazofijaliana.
46N	2	3	0,00000	Izany no nahatonga ahy ho osa sy natahotra ary nangovitra teo anoloanareo;
46N	2	4	0,00000	ny fampianarako sy ny toriteniko dia tsy tamin'ny lahateny mampiaiky volana araka ny fahendren'olombelona, fa tamin'ny fandresen-dahatra araka ny herin'ny Fanahy Masina.
46N	2	5	0,00000	Ka dia tsy fahendren'olombelona fa herin'Andriamanitra no iorenan'ny finoanareo.
46N	2	6	0,00000	Fahendrena no torinay amin'ny kristianina efa matotra ara-panahy. Saingy tsy ilay fahendren'izao tontolo izao na ny an'ireo mpifehy an'izao tontolo izao, izay olona voalahatra ho ringana.
46N	2	7	0,00000	Fa ny torinay kosa dia fahendrena miafina ao amin'Andriamanitra: fahendrena izay takona amin'ny olombelona, kanefa voatendrin'Andriamanitra talohan'ny nisian'izao tontolo izao mba hahazoantsika voninahitra.
46N	2	8	0,00000	Tsy nisy nahafantatra izany fahendrena izany ireo mpifehy an'izao tontolo izao; satria raha mba nahafantatra izany izy ireo, dia tsy ho nampanombo ny Tompo be voninahitra teo amin'ny hazofijaliana.
46N	2	9	0,00000	Saingy izao no voalazan'ny Soratra Masina: Zavatra tsy mbola hitan'olona maso na ren'ny sofiny na tafiditra tao am-pony akory, no efa nomanin'Andriamanitra ho an'izay tia Azy.
46N	2	10	0,00000	Izahay kosa no nanehoan'Andriamanitra izany tsiambaratelo izany tamin'ny alalan'ny Fanahy Masina. Fa ny Fanahy Masina dia afaka mandinika ny zavatra rehetra, na dia izay lalina indrindra ao amin'Andriamanitra aza.
46N	2	11	0,00000	Raha samy olombelona izao, dia ny fanahin'ny olona ao anatiny ao ihany no mahalala izao ao am-pon'ilay olona; ary toy izany koa, ny Fanahin'Andriamanitra ihany no mahafantatra izay ao am-pon'Andriamanitra.
46N	2	12	0,00000	Raha izahay, dia tsy nandray ny fanahin'izao tontolo izao fa ny Fanahy avy amin'Andriamanitra, mba hahalalanay ny tombon-tsoa rehetra efa nomen'Andriamanitra anay.
46N	2	13	0,00000	Ary tsy teny ampianarin'ny fahendren'olombelona no itenenanay momba izany, fa teny ampianarin'ny Fanahin'Andriamanitra; ka izay manana io Fanahin'Andriamanitra io no anazavanay ny zavatra ampitain'ny Fanahin'Andriamanitra.
46N	2	14	0,00000	Fa ny olona tsy manana ny Fanahin'Andriamanitra dia tsy mahay mandray ny fanomezana ampitain'izany Fanahy izany; fa ataony ho fahadalana izany, sady tsy hainy fantarina velively, satria ny Fanahin'Andriamanitra ihany no ahafantarana izany.
46N	2	15	0,00000	Afaka mitsara ny zavatra rehetra ny olona manana ny Fanahin'Andriamanitra kanefa tsy azon'olona tsaraina.
46N	2	16	0,00000	Fa hoy ny Soratra Masina hoe: Iza moa no mahafantatra ny fisainan'ny Tompo, ka ho afaka hanolo-tsaina Azy? Fa izahay kosa dia manana ny fisainan'i Kristy! >
46N	3	1	0,00000	Koa izaho, ry havako, dia tsy afaka niteny taminareo toy ny amin'ny olona manana ny Fanahin'Andriamanitra; fa toy ny amin'ny olona mbola fehezin'ny maha olombelona no nitenenako taminareo, toy ny amin'ny olona zazavao amin'ny maha kristianina.
46N	3	2	0,00000	Dia ronono no namahanako anareo fa tsy ventin-kanina, satria tsy mbola nozakanareo. Na ankehitriny izao aza, dia tsy mbola zakanareo
46N	3	3	0,00000	noho ianareo mbola fehezin'ny maha olombelona. Matoa fialonana sy adiady no mahazo laka eo aminareo, tsy miharihary ve fa fehezin'ny maha olombelona ianareo ka mitondra tena araka ny filamatr'olombelona?
46N	3	4	0,00000	Raha hoy ny anankiray hoe: Izaho an'i Paoly, ary hoy kosa ny anankiray hoe: Izaho an'i Apolao, moa tsy ny fanaon'olombelona ve no ataonareo?
46N	3	5	0,00000	Fa inona moa i Apolao, ary inona moa i Paoly? Mpanompon'Andriamanitra fotsiny izahay, ka nahatonga anareo ho mpino samy araka izay nomen'ny Tompo hataonay avy:
46N	3	6	0,00000	izaho moa namboly, ary i Apolao kosa nanondraka, fa Andriamanitra no nampitsimoka.
46N	3	7	0,00000	Tsy izay mamboly na izay manondraka no tena zavatra, fa Andriamanitra Izay mampitsimoka.
46N	3	8	0,00000	Mitovy ihany izay mamboly sy izay manondraka; ary samy homen'Andriamanitra ny valisoa tandrify azy arakaraka ny fisasarany avy.
46N	3	9	0,00000	Fa izahay dia mpiara-miasa amin'Andriamanitra ary ianareo no sahan'Andriamanitra. Trano aorin'Andriamanitra koa ianareo.
46N	3	10	0,00000	Araka ny tombon-tsoa nomen'Andriamanitra ahy, dia nametraka ny fototra toy ny mpita-marika mahay aho; ary olon-kafa no mandrafitra eo ambonin'izany. Kanefa aoka samy hitandrina tsara ny fomba andrafetany;
46N	3	11	0,00000	satria tsy misy mahazo mametraka fototra hafa, ankoatra ilay efa eo, dia i Jesoa Kristy.
46N	3	12	0,00000	Ny arafitra eo ambonin'izany fototra izany dia mety ho volamena, na volafotsy, na vatosoa, na hazo, na bozaka, na mololo;
46N	3	13	0,00000	kanefa dia hiseho ny asan'ny tsirairay amin'ilay andro fitsarana izay hampiharihary izany. Fa amin'ny afo no hisehoan'izany andro izany, ka dia hosedrain'io afo io ny asa vitan'ny tsirairay hahitana izay hamafiny.
46N	3	14	0,00000	Raha asa mahatanty afo moa no narafiny teo ambony fototra, dia handraisany valisoa.
46N	3	15	0,00000	Raha asa kilan'ny afo kosa, dia hahafaty antoka azy; kanefa ny tenany dia hovonjena ihany, saingy toy ny namakivaky afo.
46N	3	16	0,00000	Tsy fantatrareo ve fa tempolin'Andriamanitra ianareo ary ao aminareo ny Fanahin'Andriamanitra?
46N	3	17	0,00000	Raha misy olona manimba ny tempolin'Andriamanitra, dia mba hosimban'Andriamanitra koa. Fa masina ny tempolin'Andriamanitra, ary ianareo no tempoliny!
46N	3	18	0,00000	Aoka tsy hisy hamita-tena. Raha misy aminareo mihevi-tena ho hendry araka ny filamatr'izao tontolo izao, aoka hanjary adala izy mba ho hendry.
46N	3	19	0,00000	Fa ny fahendrena araka ny filamatr'izao tontolo izao dia fahadalana eo imason'Andriamanitra; satria izao no voalazan'ny Soratra Masina: Ny hafetsen'ny olon-kendry no amandrihan'Andriamanitra azy;
46N	3	20	0,00000	ary izao koa: Fantatry ny Tompo ny fisainan'ny olon-kendry fa zava-poana izany.
46N	3	21	0,00000	Noho izany, aoka tsy hisy hanao olona ho reharehany. Fa anareo ny zavatra rehetra,
46N	3	22	0,00000	na i Paoly, na i Apolao, na i Petera, na izao tontolo izao, na fiainana, na fahafatesana, na zavatra ankehitriny, na zavatra ho avy: anareo avokoa izany rehetra izany;
46N	3	23	0,00000	ianareo kosa an'i Kristy, ary i Kristy an'Andriamanitra. >
46N	4	1	0,00000	Aoka izahay hoheverina ho mpanompon'i Kristy sy ho mpitantana ireo tsiambaratelo momba an'Andriamanitra.
46N	4	2	0,00000	Ny hany takina amin'ny mpitantana dia ny ho hita fa olona mahatoky.
46N	4	3	0,00000	Raha izaho dia tsy mampaninona ahy velively na hotsarainareo, na handia fitsaran'olombelona; fa na ny mitsara ny tenako aza tsy ataoko.
46N	4	4	0,00000	Tsy manome tsiny ahy velively ny eritreritro, nefa tsy mahamarina ahy izany fa ny Tompo no mpitsara ahy.
46N	4	5	0,00000	Noho izany, aza mitsara olona alohan'ny fotoana, dia mandra-piavin'ny Tompo: Izy no hampiharihary ireo zavatra afenina anatin'ny maizina sy hampiseho ireo hevitry ny fon'ny olombelona. Ka amin'izay dia samy homen'Andriamanitra ny dera tandrify azy avy ny tsirairay.
46N	4	6	0,00000	Ry havako, nampihariko tamin'ny tenako sy tamin'i Apolao izany zavatra izany, noho ny aminareo. Ka dia ny tenanay roa lahy no hianaranareo ny dikan'ilay ohabolana hoe: Aza mihoatra ny faritra izay efa voasoratra. Aoka ianareo tsy hirehareha miandany amin'olona anankiray ka hanabanty anankiray hafa.
46N	4	7	0,00000	Iza moa no nanondrotra anao ho ambonin'ny sasany? Inona no anananao ka tsy noraisinao tamin'Andriamanitra? Ary raha nandray tamin'Andriamanitra ianao, nahoana no dia mirehareha hoatra ny tsy nandray?
46N	4	8	0,00000	Efa tapi-java-nirina ianareo, efa manankarena, tonga mpanjaka, saingy toa tsy noho ny nataonay! Satriko ho tonga mpanjaka tokoa ianareo, mba hiarahanay manjaka aminareo.
46N	4	9	0,00000	Noheveriko fa izahay apostoly dia nasehon'Andriamanitra ho olona faraidiny mihitsy: mova tsy olona voaheloko ho faty ampahibemaso ka natao ho fizahan'izao tontolo izao na anjely na olona.
46N	4	10	0,00000	Izahay moa adala noho ny amin'i Kristy, fa ianareo kosa hendry satria tafaray amin'i Kristy; izahay osa, fa ianareo kosa matanjaka; izahay tsy misy hajany, fa ianareo kosa heni-boninahitra.
46N	4	11	0,00000	Mandraka ankehitriny, dia mijalin'ny hanoanana sy hetaheta izahay; tsy manan-kitafy, velesina, tsy manana antom-ponenana.
46N	4	12	0,00000	Miasa mafy izahay mba hahavita tena; raha ozonin'olona, dia mirary soa; raha enjehina, dia miaritra;
46N	4	13	0,00000	raha endrikendrehina, dia mamaly teny malefaka. Mova tsy tonga fakofakon'izao tontolo izao sy faraidin'ny olona rehetra izahay, mandraka ankehitriny.
46N	4	14	0,00000	Tsy ny hanome henatra anareo no anoratako izany, fa ny hananatra anareo, araka ny maha zanaka malalako anareo.
46N	4	15	0,00000	Na dia miisa iray alina aza ny mpanabe anareo amin'izao maha kristianina anareo izao, dia tsy maro ray tsy akory ianareo: izaho no rainareo ka nahatonga anareo ho tafaray amin'i Kristy Jesoa tamin'ny alalan'ny Vaovao Mahafaly.
46N	4	16	0,00000	Koa miangavy anareo aho: manahafa ahy.
46N	4	17	0,00000	Noho izany, dia alefako aty aminareo i Timoty, zanaka malalako sady mahatoky amin'ny fanompoana ny Tompo. Izy no hampahatsiaro anareo ireo lalana nodiaviko nahatafaray ahy amin'i Kristy Jesoa, araka izay ampianariko amin'ny Fiangonana rehetra hatraiza hatraiza.
46N	4	18	0,00000	Nisy manko taminareo nirehareha hoatra ny tsy ho tonga hitsidika anareo iny aho.
46N	4	19	0,00000	Kanefa ho avy faingana hitsidika anareo aho, raha sitrapon'ny Tompo; ary tsy izay tenin'ireo mpirehareha no hofantariko fa izay zavatra vitany.
46N	4	20	0,00000	Ny Fanjakan'Andriamanitra dia tsy teny foana fa hery mahavita zavatra.
46N	4	21	0,00000	Ka asa izay tianareo: ho avy hitsidika anareo aho, ka tsorakazo ve no hoentiko sa fo feno fitiavana sy fahalemem-panahy? >
46N	5	1	0,00000	Re laza hatraiza hatraiza ankehitriny fa misy fanambadiana mifotitra ao aminareo, dia fanambadiana mifotitra mahatsiravina izay tsy fahita na dia any amin'ny hafa firenena akory aza: misy anankiray ainareo manambady renikely.
46N	5	2	0,00000	Nefa ianareo mbola mirehareha ihany. Tsy tokony ho feno alahelo ve ianareo, ka ilay lehilahy namoafady nahavita izany dia ho nakifakareo tsy ho eo aminareo?
46N	5	3	0,00000	Fa izaho, na dia lavitra anareo am-batana aza, dia akaikinareo am-panahy; ka tamin'ny anaran'i Jesoa Tompontsika no nitsarako sahady an'ilay namoa-tsampona. Raha hivory ianareo ka ho tafaraka aminareo am-panahy aho, dia homba antsika ny herin'i Jesoa Tompontsika:
46N	5	4	0,00000	????
46N	5	5	0,00000	koa atolory an'i Satana izany lehilahy izany, mba horavana ny maha olona mpanota azy ka hovonjena ny fanahiny amin'ilay andro hiavian'ny Tompo.
46N	5	6	0,00000	Tsy mety ve ny fireharehanareo! Tsy fantatrareo ve ilay ohabolana hoe: Leviora kely foana dia mampibohaka ny koba manontolo?
46N	5	7	0,00000	Esory io leviora tranainy io, izany hoe ny fahotana, mba ho madio tokoa ianareo; dia ho tonga koba vaovao tsy misy leviora, satria izany rahateo ianareo. Eny, efa voavono i Kristy ilay Zanakondrin'ny Paska ho antsika:
46N	5	8	0,00000	ka dia aoka isika hankalaza ny Paska tsy amin'ny mofo misy leviora tranainy, dia ny leviora manambara fitondrantena tsy valahara sy toe-dratsy; fa amin'ny mofo tsy misy leviora, dia ny mofo manambara fitondrantena madio sy toetra mahitsy.
46N	5	9	0,00000	Tao amin'ilay taratasy nalefako taminareo, dia izao no voasoratro: aoka ianareo tsy hifanerasera amin'ny olona mpijangajanga.
46N	5	10	0,00000	Tsy hoe izay mpijangajanga, na mpitia harena, na mpanao an-keriny, na mpanompo sampy eto amin'izao tontolo izao amin'ny ankapobeny; fa raha izany, dia tsy maintsy miala amin'izao tontolo izao ianareo.
46N	5	11	0,00000	Fa izao kosa no voasoratro: aoka ianareo tsy hifanerasera amin'olona mitonon-tena ho kristianina nefa mpijangajanga, na mpitia harena, na mpanompo sampy, na mpanendrikendrika, na mpidoroka, na mpanao an-keriny; aoka ianareo tsy hiara-misakafo amin'ny kristianina toy izany.
46N	5	12	0,00000	Tsy anjarako ny hanafay an'izay tsy kristianina, fa Andriamanitra no hanafay azy ireo. Tsy hofaizinareo kosa ve ny kristianina namanareo? Fa izao no tenin'ny Soratra Masina: Esory aminareo ilay olon-dratsy. >
46N	6	1	0,00000	Raha misy aminareo manana fifanolanana amin'ny havana kristianina, ahoana no dia ahasahiany mangataka fitsarana amin'ny olona tsy mpino fa tsy amin'ny vahoakan'Andriamanitra?
46N	6	2	0,00000	Sa tsy fantatrareo ve fa ny vahoakan'Andriamanitra no hitsara izao tontolo izao? Ka raha izao tontolo izao aza hotsarainareo, dia tsy mendrika anareo ve ny fitsarana izay raharaha madinika indrindra.
46N	6	3	0,00000	Tsy fantatrareo ve fa hitsara anjely aza isika? Mainka fa izay raharaha momba izao fiainana izao!
46N	6	4	0,00000	Koa raha zavatra momba izao fiainana izao no ilanareo fitsarana, dia olona ivelan'ny Fiangonana ve no tendrenareo ho mpitsara?
46N	6	5	0,00000	Hampahamenatra anareo no itenenako izany. Hay ve tsy misy olon-kendry na dia anankiray aza eo aminareo mba afaka handamina ny fifanolanan'ny samy kristianina?
46N	6	6	0,00000	Sady kristianina ve dia hanana ady amina kristianina ary izay indray tsaraina eo anatrehan'ny tsy mpino?
46N	6	7	0,00000	Efa tena mikorosy fahana ianareo matoa misy fifanolanana samy ianareo. Tsy aleonareo ve mizaka ny tsy rariny? Tsy aleonareo ve miaritra ny fanambakana?
46N	6	8	0,00000	Kanefa dia ianareo indray no manao ny tsy rariny sy manambaka, ary dia ny havanareo iray finoana ihany no anaovanareo izany.
46N	6	9	0,00000	Tsy fantatrareo ve fa tsy hanana anjara amin'ny Fanjakan'Andriamanitra ny mpanao ratsy. Aza mety hofitahina ianareo! Fa na ny mpijangajanga, na ny mpanompo sampy, na ny mpaka vadin'olona, na ny maloto fihetsika, na ny mpifampila samy lehilahy,
46N	6	10	0,00000	na ny mpangalatra, na ny mpitia harena, na ny mpidoroka, na ny mpanendrikendrika, na ny mpanao an-keriny, dia samy tsy hanana anjara amin'ny Fanjakan'Andriamanitra.
46N	6	11	0,00000	Tahaka izany taloha ny sasany taminareo; saingy efa voasasa ho afaka tamin'ny fahotana ianareo, efa voatokana ho an'Andriamanitra ary efa nekeny ho marina tamin'ny anaran'i Jesoa Kristy Tompo sy tamin'ny Fanahin'ilay Andriamanitsika.
46N	6	12	0,00000	Azoko atao ny zavatra rehetra, hoy aho, kanefa tsy dia ary mahasoa avokoa. Azoko atao ny zavatra rehetra, hoy aho, kanefa tsy misy na inona na inona avelako hanandevo ahy.
46N	6	13	0,00000	Ny hanina fanao an-kibo ary ny kibo fasian-kanina, hoy ianareo, kanefa samy zavatra horavan'Andriamanitra izy roroa. Ny tenantsika kosa tsy natao ho an'ny fijangajangana fa ho an'ny Tompo; ary ny Tompo ho an'ny tenantsika.
46N	6	14	0,00000	Efa nanangana ny Tompo ho velona Andriamanitra, ary isika koa dia hatsangany ho velona araka ny heriny.
46N	6	15	0,00000	Tsy fantatrareo ve fa anisan'ny tenan'i Kristy ny tenanareo? Ka dia hoesoriko ve ny anisan'ny tenan'i Kristy hatao ho anisan'ny tenan'ny vehivavy mpijangajanga? Sanatria!
46N	6	16	0,00000	Sa tsy fantatrareo fa ny lehilahy mikambana amin'ny vehivavy mpijangajanga dia iray tena aminy? Hoy manko ny Soratra Masina: Ho tena iray izy roroa.
46N	6	17	0,00000	Fa izay mikambana amin'ny Tompo kosa dia fanahy iray aminy.
46N	6	18	0,00000	Andosiro ny fijangajangana! Ny fahotana hafa rehetra ataon'ny olona dia ivelan'ny tenany avokoa; fa izay mijangajanga kosa dia manao fahotana mihatra amin'ny tenany.
46N	6	19	0,00000	Sa tsy fantatrareo fa ny tenanareo dia tempolin'ny Fanahy Masina, Ilay ao anatinareo sady noraisinareo tamin'Andriamanitra? Tsy anareo ny tenanareo,
46N	6	20	0,00000	fa novidin'Andriamanitra lafo ho fananany ianareo. Noho izany, ampiasao hanomezam-boninahitra an'Andriamanitra ny tenanareo. >
46N	7	1	0,00000	Ary ny amin'ireo anton-javatra nanoratanareo tamiko dia izao: Tsara ny tsy anambadian'ny lehilahy.
46N	7	2	0,00000	Kanefa, noho ny fijangajangana mananontanona, dia aoka ny lehilahy samy hanana ny vadiny avy ary aoka ny vehivavy samy hanana ny vadiny avy.
46N	7	3	0,00000	Aoka ny lehilahy hanefa ny adidiny amin'ny vadiny, ary toy izany koa ny vehivavy amin'ny vadiny.
46N	7	4	0,00000	Ny vavy tsy manam-pahefana amin'ny tenany, fa an'ny lahy izany; toy izany koa, ny lahy tsy manam-pahefana amin'ny tenany, fa an'ny vavy izany.
46N	7	5	0,00000	Aza misara-pandriana ianareo raha tsy amin'ny vanim-potoana ifanarahanareo hatokana ho an'ny fivavahana; avy eo dia miraisa indray, sao tsy mahafehy tena ianareo ka halain'i Satana fanahy.
46N	7	6	0,00000	Saingy tsy mandidy anareo aho milaza izany fa mamela malalaka.
46N	7	7	0,00000	Satriko ho tahaka ahy avokoa ny olona; kanefa moa samy manana ny fanomezam-pahasoavana manokana noraisiny tamin'Andriamanitra, ka ny anankiray toy izao, ary ny anankiray toy izao.
46N	7	8	0,00000	Fa hoy aho amin'ny olona tsy manambady sy ny vehivavy mpitondratena: tsara ho anareo ny mitoetra ho tokan-tena tahaka ahy.
46N	7	9	0,00000	Kanefa raha tsy mahafehy tena ianareo, dia manambadia; fa aleo manambady toy izay maimay.
46N	7	10	0,00000	Ny kristianina manambady kosa, dia izao no andidiako azy (tsy izaho fa ny Tompo): aoka ny vehivavy tsy hisaraka amin'ny vadiny;
46N	7	11	0,00000	fa raha sendra misaraka amin'ny lahy izy, dia aoka tsy hanambady intsony, na aoka hody amin'ny vadiny. Ary ny lehilahy kosa, aoka tsy hanary vady.
46N	7	12	0,00000	Ary amin'ireo sisa dia izao no teniko (izaho fa tsy ny Tompo): raha misy lehilahy kristianina manambady vehivavy tsy mpino, ka te hiara-mitoetra aminy ravehivavy, dia aoka izy tsy hanary an-dravehivavy;
46N	7	13	0,00000	ary raha misy vehivavy kristianina manambady lehilahy tsy mpino, ka te hiara-mitoetra aminy ralehilahy, dia aoka izy tsy hanary an-dralehilahy.
46N	7	14	0,00000	Fa ny lahy tsy mpino dia atokan'Andriamanitra ho Azy, noho ny vadiny kristianina; ary ny vavy tsy mpino dia atokan'Andriamanitra ho Azy, noho ny vadiny kristianina. Raha tsy izany, dia ho tsy mpino ny zanak'izy roa, kanefa izao dia voatokana ho an'Andriamanitra.
46N	7	15	0,00000	Fa raha ilay tsy mpino kosa no te hisaraka amin'ny vadiny kristianina, dia aoka izy hisaraka. Amin'izany, dia malalaka ny lafiny kristianina, na ny lahy na ny vavy, satria efa nantsoin'Andriamanitra ho velona finaritra isika.
46N	7	16	0,00000	Ahoana moa no ahafantaranao, ramatoa, na hahavonjy ny vadinao tsy mpino ianao na tsia? Ary ahoana moa no ahafantaranao, andriamatoa, na hahavonjy ny vadinao tsy mpino ianao na tsia?
46N	7	17	0,00000	Ankoatra izany, aoka samy hitondra tena araka izay anjara nomen'ny Tompo azy avy, sy araka izay niantsoan'Andriamanitra azy avy. Izany rahateo dia fepetra ataoko ho an'ny Fiangonana rehetra.
46N	7	18	0,00000	Olona voafora ve no nantsoin'Andriamanitra? Aoka izy tsy hanafoana izany famantarana izany; olona tsy voafora kosa ve no nantsoin'Andriamanitra? Aoka izy tsy hoforana.
46N	7	19	0,00000	Tsinontsinona ny hoe voafora ary tsinontsinona koa ny hoe tsy voafora fa ny fanatanterahana ny didin'Andriamanitra no tena zavatra.
46N	7	20	0,00000	Aoka samy hipetraka amin'izay toetra nisy azy avy fony nantsoin'Andriamanitra.
46N	7	21	0,00000	Mpanompo ve ianao fony nantsoin'Andriamanitra? Aoka tsy hampaninona anao ny maha mpanompo; kanefa raha misy ahafahanao miavotra, aleo hararaotina izany.
46N	7	22	0,00000	Fa ny olona mpanompo voaantso ho tafaray amin'ny Tompo dia nafahan'ny Tompo tamin'ny fahotana; ary ny olona tsy mpanompo voaantso ho tafaray amin'i Kristy dia mpanompon'i Kristy.
46N	7	23	0,00000	Novidin'Andriamanitra lafo ianareo mba ho fananany; noho izany, aza mety handevozin'olona.
46N	7	24	0,00000	Ry havako, eo anatrehan'Andriamanitra dia aoka samy hipetraka amin'izay toetra nisy azy avy fony nantsoina.
46N	7	25	0,00000	Ary ny amin'ny olona tsy manambady, dia tsy nahazoako didy avy amin'ny Tompo; fa manolotra ny hevitro kosa aho, toy ny olona efa nahazo famindrampo tamin'ny Tompo ka azo itokiana.
46N	7	26	0,00000	Izao ary no hevitro: noho ny fahasahiranana ankehitriny dia tsara ny tsy manambady; eny, tsara ho an'ny olona ny toy izany.
46N	7	27	0,00000	Lehilahy efa manambady ve ianao? Aza mitady izay hisarahana. Lehilahy tsy mbola manambady ve ianao? Aza mitady vady.
46N	7	28	0,00000	Kanefa, tsy manota ianao raha manambady. Ary raha manambady tovovavy, dia tsy manota; saingy ny manambady dia tsy ilaozam-pijaliana amin'ny fiainana andavanandro, ka tiako tsy hiharan'izany ianareo.
46N	7	29	0,00000	Izao no teniko, ry havako: Efa fohy ny andro, ka amin'izao sisa izao, dia aoka ireo manambady ho toy ny tsy manambady;
46N	7	30	0,00000	ireo mitomany dia aoka ho toy ny tsy mitomany; ireo mifaly dia aoka ho toy ny tsy mifaly; ireo mividy zavatra dia aoka ho toy ny tsy manan-javatra;
46N	7	31	0,00000	ireo fatra-pikirakira ny zavatr'izao tontolo izao dia aoka ho toy ny tsy mikirakira izany, fa mihelina ny endrik'izao tontolo izao.
46N	7	32	0,00000	Tiako ho afaka amin'ny fanahiana ianareo. Ny lehilahy tokan-tena dia miahy ny raharahan'ny Tompo, manao izay hahafaly ny Tompo.
46N	7	33	0,00000	Fa ny lehilahy manambady kosa dia miahy ny raharahan'izao tontolo izao, manao izay hahafaly ny vadiny,
46N	7	34	0,00000	ka dia miroa fo. Ary ny vehivavy tokan-tena sy ny virijiny dia miahy ny raharahan'ny Tompo, hany ka voatokana ho Azy Tompo vatana amam-panahy. Fa ny vehivavy manambady kosa dia miahy ny raharahan'izao tontolo izao, manao izay hahafaly ny vadiny.
46N	7	35	0,00000	Ny hahasoa anareo no ilazako izany: tsy hoe hamela-pandrika aminareo, fa hanaovanareo ny mendrika sy hifikiranareo amin'ny Tompo tsy misy manembantsembana.
46N	7	36	0,00000	Izao kosa ny amin'ireo efa mpifamofo talohan'ny nahatonga azy ho kristianina. Raha miredareda-paniriana razazalahy, ka mihevitra fa tsy hahafehy tena manoloana ny fofombadiny ary mihevitra fa tokony hotanterahina ny raharaham-panambadiana, dia aoka ilay tovolahy hanao izay iriny fa tsy manota izy amin'izany: aoka hifanambady izy roa!
46N	7	37	0,00000	Kanefa raha tapa-kevitra tao am-pony razazalahy fa hanaja ny fofombadiny, ka tsy nisy nanery azy tamin'izany fa tena safidiny malalaka no nahatapa-kevitra azy tao am-pony, dia tsara ny ataony.
46N	7	38	0,00000	Koa tsara ny ataon'ilay tovolahy mampakatra ny fofombadiny; fa tsaratsara kokoa ny ataony tsy mampakatra ny fofombadiny.
46N	7	39	0,00000	Ny vehivavy manambady dia voafehy amin'ny vadiny raha mbola velona ralehilahy; fa raha maty kosa izy, dia mahazo manambady izay tiany ravehivavy, saingy tsy maintsy ho lehilahy kristianina.
46N	7	40	0,00000	Kanefa, araka ny hevitro, sambatra kokoa ravehivavy raha mitoetra amin'izao. Ary ataoko fa manana ny Fanahin'Andriamanitra koa aho. >
46N	8	1	0,00000	Momba ny hena natao sorona tamin'ny sampy dia izao: Fantatsika fa samy manana fahalalana daholo isika. Saingy ny fahalalana dia mampieboebo, fa ny fitiavana kosa mampandroso amin'ny finoana.
46N	8	2	0,00000	Raha misy mihevi-tena ho mahalala zavatra, dia mbola tsy mahalala araka izay tokony hahalalany azy akory izy.
46N	8	3	0,00000	Fa izay manam-pitiavana an'Andriamanitra kosa dia fantatr'Andriamanitra.
46N	8	4	0,00000	Koa azo hanina ve ny hena natao sorona tamin'ny sampy? Fantatsika fa tsinontsinona ny sampy eo amin'izao tontolo izao, ary tsy misy Andriamanitra afa-tsy ilay Andriamanitra tokana.
46N	8	5	0,00000	Na dia misy aza izay atao hoe andriamanitra any an-danitra sy ety an-tany toy ny misy andriamanitra maro sy tompo maro,
46N	8	6	0,00000	amintsika kosa tokana ihany Andriamanitra, dia ny Ray Izy niavian'ny zavatra rehetra sady iafarantsika; ary tokana ihany ny Tompo, dia i Jesoa Kristy Izay nahariana ny zavatra rehetra sady nahariana antsika.
46N	8	7	0,00000	Kanefa tsy ary manana izany fahalalana izany avokoa ny olona. Ny sasany, zatra nanatona ny sampy taloha, dia voarohin'izany mandraka ankehitriny, ka homana ny hena toy ny zavatra natao sorona tamin'ny sampy; osa ny fieritreretany, ka dia voaloton'izany hanina izany.
46N	8	8	0,00000	Tsy izay hanina akory no hahasoa na haharatsy antsika eo anatrehan'Andriamanitra: raha tsy homana isika, tsy maty antoka; ary raha homana isika, tsy mahazo tombony.
46N	8	9	0,00000	Tandremo anefa ny fahafahanareo sao dia mitarika ny malemy ara-pinoana amin'ny fahotana.
46N	8	10	0,00000	Satria raha ianao izay manam-pahalalana no hitan'ny malemy ara-pinoana mihinana ao amin'ny trano fanompoan-tsampy, moa tsy hampirisika azy ao amin'ny fieritreretany koa ve izany hihinana ny hena natao sorona tamin'ny sampy?
46N	8	11	0,00000	Ka verin'ny fahalalanao ilay malemy ara-pinoana, dia ilay havana izay nahafoizan'i Kristy ny ainy.
46N	8	12	0,00000	Raha manota toy izany amin'ny havanareo iray finoana ianareo ka manimba ny fieritreretan'izy ireo mbola osa, dia i Kristy no anotanareo.
46N	8	13	0,00000	Koa raha izay hanina ary no hitarika ny havako amin'ny fahotana, dia tsy hihinan-kanina mandrakizay aho mba tsy hitarika ny havako amin'ny fahotana. >
46N	9	1	0,00000	Tsy olona afaka ve aho? Tsy apostoly ve aho? Tsy efa nahita an'i Jesoa Tompontsika ve aho? Tsy vokatry ny asako amin'ny fanompoako ny Tompo ve ianareo?
46N	9	2	0,00000	Na dia tsy apostoly aza aho ho an'ny sasany, dia apostoly tokoa ho anareo. Satria noho ianareo tafaray amin'ny Tompo, dia ianareo mihitsy no porofon'ny maha apostoly ahy.
46N	9	3	0,00000	Izao no avaliko an'ireo izay mitsikera ahy:
46N	9	4	0,00000	Moa tsy zonay ve ny mandray izay hohanina sy hosotroina avy aminareo?
46N	9	5	0,00000	Moa tsy zonay ve ny mitondra vehivavy kristianina toy ny ataon'ireo apostoly sy ny rahalahin'ny Tompo ary i Petera?
46N	9	6	0,00000	Sa izahay sy i Barnaba no hany tsy manan-jo hamela ny asa fivelomana?
46N	9	7	0,00000	Iza no miaramila hianto-tena rehefa miantafika? Iza no mpamboly voaloboka tsy mihinana ny vokatr'izay namboleny? Iza no mpiandry ondry aman'osy tsy mivelona amin'ny rononon'ny biby andrasany?
46N	9	8	0,00000	Tsy hoe araka ny fiheveran'ny besinimaro ihany no itenenako izany fa na ny lalanan'i Mosesy koa aza dia milaza izany.
46N	9	9	0,00000	Fa izao no voasoratra ao amin'io lalana io: Aza fehezina ny vavan'ny omby mively vary. Moa dia ny omby ve no ahin'Andriamanitra,
46N	9	10	0,00000	sa noho ny aminay indrindra no ilazany an'izany? Eny, noho ny aminay no nanoratana izany: ny mpiasa tany sy ny mpively vary manko dia samy tsy maintsy manatontosa ny asany amim-panantenana ny anjarany avy.
46N	9	11	0,00000	Raha namafy taminareo ny soa avy amin'ny Fanahy Masina izahay, moa tafahoatra raha mba mijinja ny anjaranay amin'izay fanananareo ara-nofo?
46N	9	12	0,00000	Raha ny olon-kafa aza manana izany zo izany, tsy mainka ve fa izahay? Kanefa tsy nampiasa izany zo izany izahay, fa dia nihafy tamin'ny zavatra rehetra, mba tsy hisakantsakanana ilay Vaovao Mahafaly momba an'i Kristy.
46N	9	13	0,00000	Tsy fantatrareo ve fa ireo manao ny raharaha masina ao an-tempoly dia mahazo hanina avy amin'ny zavatry ny tempoly, ary ireo miasa eo amin'ny alitara fisoronana dia mahazo anjara avy amin'ny zavatra atao sorona?
46N	9	14	0,00000	Toy izany koa no nameperan'ny Tompo fa izay mitory ny Vaovao Mahafaly dia hahazo fivelomana avy amin'izany asa izany.
46N	9	15	0,00000	Raha izaho anefa dia tsy nampiasa velively ireny zoko ireny; ary tsy hitaky ny hampiharana azy amiko no anoratako ny amin'izany. Fa aleoko maty toy izay... Tsy ekeko hofoanan'olona ny reharehako!
46N	9	16	0,00000	Tsy hoe ny fitoriako ny Vaovao Mahafaly no ireharehako; adidy napetraka amiko izany ka lozako raha tsy mitory ny Vaovao Mahafaly aho.
46N	9	17	0,00000	Raha safidim-poko no anaovako izany, dia tokony hahazo valisoa aho; fa raha baiko no anaovako izany, dia andraikitra nankinin'Andriamanitra tamiko.
46N	9	18	0,00000	Inona ary no mba valisoa azoko? Dia izao: afa-manolotra maimaimpoana ny Vaovao Mahafaly izay toriko aho, ka tsy mampiasa ny zo omen'ny Vaovao Mahafaly.
46N	9	19	0,00000	Olona tsy mpanompon'iza na iza tokoa aho, kanefa dia nilatsaka ho mpanompon'ny olona rehetra hahazoako maro araka izay tratra.
46N	9	20	0,00000	Tamin'ireo Jiosy, dia nanao tahaka ny Jiosy aho hahazoako azy ireo; na dia olona tsy fehezin'ny lalanan'i Mosesy intsony aza aho, dia nanao tahaka ireo fehezin'ny lalana hahazoako azy ireo.
46N	9	21	0,00000	Tamin'ireo tsy mahalala ny lalanan'i Mosesy, dia nanao tahaka ireo tsy mahalala io lalana io aho hahazoako azy ireo; tsy hoe tsy fehezin'ny lalanan'Andriamanitra aho, fa manoa ny lalanan'i Kristy.
46N	9	22	0,00000	Tamin'ireo malemy finoana, dia nanao tahaka ny malemy aho hahazoako azy ireo. Amin'ny olona rehetra, dia efa tonga zavatra rehetra aho hamonjeko mihitsy ny sasany.
46N	9	23	0,00000	Izany rehetra izany dia ataoko noho ny Vaovao Mahafaly mba hahatonga ahy ho mpiombona anjara amin'ny soa ampanantenainy.
46N	9	24	0,00000	Tsy fantatrareo ve fa ny mpihazakazaka eo amin'ny kianja fifaninanana dia samy mihazakazaka daholo, nefa tokana ihany no mahazo ny loka? Mihazakazaha toy izany mba hahazoanareo loka.
46N	9	25	0,00000	Izay rehetra mpanao fanatanjahan-tena dia mahonon-tena fatratra. Ataony izany mba hahazoany satroboninahitra mety simba; fa ny antsika kosa dia ataontsika mba hahazoana satroboninahitra tsy mety simba.
46N	9	26	0,00000	Koa raha izaho, dia manao toy ny mpihazakazaka aho ka mikendry ny tanjona; mamely toy ny mpanao totohondry aho ka tsy mikapo-drivotra.
46N	9	27	0,00000	Folahiko mafy ny tenako ary feheziko fatratra, fandrao izaho efa nitory tamin'ny hafa indray no tonga voailika. >
46N	10	1	0,00000	Tiako hotsarovanareo, ry havako, izay nanjo ireo razantsika niara-dia tamin'i Mosesy. Tambanin'ny rahona izy rehetra; ary namakivaky ny Ranomasina Mena izy rehetra.
46N	10	2	0,00000	Natao batisa tao amin'izany rahona sy ranomasina izany izy rehetra mba ho tafaray amin'i Mosesy.
46N	10	3	0,00000	Nihinana sakafom-panahy iray ihany izy rehetra;
46N	10	4	0,00000	ary nisotro fisotrom-panahy iray ihany izy rehetra; satria nisotro teo amin'ilay vatolampy ara-panahy tafara-dia taminy: ka izany vatolampy izany dia i Kristy.
46N	10	5	0,00000	Kanefa tsy sitrak'Andriamanitra ny ankabeazan-dry zareo ka maty ripaka tany an-taniefitra.
46N	10	6	0,00000	Nitranga ireny zavatra ireny ho ohatra fananarana antsika, mba tsy hitsiriritantsika ny ratsy tahaka ny nahavoa an-dry zareo.
46N	10	7	0,00000	Aoka ianareo tsy ho mpanompo sampy toy ny nataon'ny sasany tamin'ireny, araka ny voalazan'ny Soratra Masina hoe: Nipetraka hihinana sy hisotro ny olona ary dia nitsangana hilalao.
46N	10	8	0,00000	Aoka isika tsy ho mpijangajanga toy ny nataon'ny sasany tamin'ireny, izay nahafatesana 23 000 indray andro monja.
46N	10	9	0,00000	Aoka isika tsy haka fanahy ny Tompo toy ny nataon'ny sasany tamin'ireny, izay maty voakaikitry ny bibilava.
46N	10	10	0,00000	Aoka ianareo tsy himonomonona toy ny nataon'ny sasany tamin'ireny, izay maty naripak'ilay anjely mpandringana.
46N	10	11	0,00000	Izany fahoriana rehetra izany dia nihatra tamin'izy ireny ho ohatra fananarana, ary natao an-tsoratra ho fampitandremana antsika izay mby eo an-katoky ny andro farany.
46N	10	12	0,00000	Koa amin'izany, izay manao ny tenany ho mijoro tsara, dia aoka izy hitandrina sao lavo.
46N	10	13	0,00000	Tsy nisy fakampanahy nianjady taminareo afa-tsy izay mpahazo ny olombelona. Fa mitana ny toky nomeny Andriamanitra ka tsy hamela anareo halaim-panahy mihoatra noho izay zakan'ny herinareo. Rehefa ianjadian'ny fakampanahy kosa ianareo, dia homeny hery hahazakanareo sy homeny lalana hahafahanareo.
46N	10	14	0,00000	Noho izany, ry hava-malalako, andosiro ny fanompoan-tsampy.
46N	10	15	0,00000	Olona manan-tsaina ianareo no itenenako, ka tsaraonareo izay lazaiko.
46N	10	16	0,00000	Ny fisotro isaorantsika an'Andriamanitra, moa tsy mampiombona antsika amin'ny ran'i Kristy ve izany? Ary ny mofo izay ifanapahantsika, moa tsy mampiombona antsika amin'ny tenan'i Kristy ve izany?
46N	10	17	0,00000	Satria iray ihany ny mofo, dia tena iray ihany isika na dia maro aza, noho isika rehetra miombona anjara amin'ny mofo iray ihany.
46N	10	18	0,00000	Jereo ny vahoaka Israely ara-tantara: Ireo mihinana amin'ny fanatitra atao sorona dia miombona amin'Andriamanitra Izay nanokanana ny alitara fisoronana.
46N	10	19	0,00000	Inona ary no holazaiko? Moa tena zavatra ihany ve ny sampy na ny hena atao sorona ho an'ny sampy?
46N	10	20	0,00000	Tsia, fa ny zavatra atao sorona amin'ny sampy dia aterina ho an'ny demony fa tsy ho an'Andriamanitra; ka tsy tiako ho mpiombona amin'ny demony ianareo.
46N	10	21	0,00000	Tsy azonareo atao ny hisotro ny fisotro aroson'ny Tompo no sady hisotro ny fisotro aroson'ny demony; tsy azonareo atao ny hiombona anjara amin'ny sakafo aroson'ny Tompo no sady hiombona anjara amin'ny sakafo aroson'ny demony.
46N	10	22	0,00000	Sa te hampahasaro-piaro ny Tompo ve isika? Mihevitra ho mahery noho Izy Tompo ve isika?
46N	10	23	0,00000	Azo atao ny zavatra rehetra, hoy aho, kanefa tsy ary mahasoa avokoa. Azo atao ny zavatra rehetra, hoy aho, kanefa tsy ary mampandroso amin'ny finoana avokoa.
46N	10	24	0,00000	Aza ny soa ho an'ny tena no katsahina fa ny ho an'ny namana.
46N	10	25	0,00000	Hano avokoa izay hena amidy eny an-tsena, fa aza velom-panontaniana akory noho ny fieritreretana;
46N	10	26	0,00000	satria an'ny Tompo izao tany izao sy ny zavatra rehetra ao aminy, hoy ny Soratra Masina.
46N	10	27	0,00000	Raha asain'ny tsy mpino hisakafo ianareo, ka manaiky hankany, dia hano izay arosony anareo fa aza velom-panontaniana akory noho ny fieritreretanareo.
46N	10	28	0,00000	Kanefa raha ilazan'olona ianareo hoe: Hena natao fanatitra tany amin'ny sampy io, dia aza homana, noho ilay nilaza sy noho ny fieritreretana;
46N	10	29	0,00000	tsy ny fieritreretanareo tsy akory izany lazaiko izany, fa ny an'ilay niteny taminareo. Fa nahoana kosa moa, hoy ny sasany, no hofeperan'izay fieritreretan'olon-kafa ny fahafahako?
46N	10	30	0,00000	Raha isaorako an'Andriamanitra izany sakafo haniko izany, nahoana no dia hanomezan-tsiny ahy amin'ny hanina izay isaorako an'Andriamanitra?
46N	10	31	0,00000	Koa na mihinana na misotro ianareo, eny, na inona na inona ataonareo, dia ataovy ho voninahitr'Andriamanitra ny zavatra rehetra.
46N	10	32	0,00000	Aza manao izay hahasolafaka olona amin'ny ratsy, na Jiosy izy na hafa firenena na ny Fiangonan'Andriamanitra.
46N	10	33	0,00000	Mba manaova tahaka ahy, fa iezaho izay hahafaly ny olona rehetra amin'ny zavatra rehetra; ka tsy ny soa ho an'ny tenako no katsahiko, fa ny ho an'ny besinimaro, mba ho voavonjy izy rehetra. >
46N	11	1	0,00000	Manafahy ahy ianareo, tahaka ny anafahako an'i Kristy!
46N	11	2	0,00000	Deraiko ianareo, fa tsarovanareo aho amin'ny zavatra rehetra sady tandrovinareo tsara ny fampianarana nampitaiko araka ny nampitako azy taminareo.
46N	11	3	0,00000	Saingy ity misy zavatra tiako ho fantatrareo: I Kristy no mpifehy ny lehilahy rehetra; ny lehilahy no mpifehy ny vadiny; ary Andriamanitra no mpifehy an'i Kristy.
46N	11	4	0,00000	Raha misy lehilahy misaron-doha rehefa mivavaka na rehefa milaza hafatra avy amin'Andriamanitra mandritra ny fanompoam-pivavahana, dia manala baraka an'i Kristy!
46N	11	5	0,00000	Fa raha misy vehivavy tsy misaron-doha rehefa mivavaka na rehefa milaza hafatra avy amin'Andriamanitra mandritra ny fanompoam-pivavahana, dia manala baraka ny vadiny; satria toy ny vehivavy noharatana volon-doha izy!
46N	11	6	0,00000	Raha tsy misaron-doha ny vehivavy, dia aoka izy hohetezana volon-doha. Fa raha mahamenatra ny vehivavy ny hetezana na haratana volon-doha, dia aoka izy hisaron-doha.
46N	11	7	0,00000	Ny lehilahy dia tokony tsy hisaron-doha, satria mitaratra ny endrika amam-boninahitra izy. Ny vehivavy kosa mitaratra ny voninahitry ny lehilahy:
46N	11	8	0,00000	satria tsy avy amin'ny vehivavy no nakana ny lehilahy, fa avy amin'ny lehilahy no nakana vehivavy;
46N	11	9	0,00000	ary tsy ny lehilahy no noarina ho an'ny vehivavy; fa ny vehivavy no noarina ho an'ny lehilahy.
46N	11	10	0,00000	Noho ny amin'ny anjely ary, dia tokony hanao saron-doha ny vehivavy hahafantarana fa manaiky ny fahefam-badiny izy.
46N	11	11	0,00000	Kanefa moa ho antsika tafaray amin'ny Tompo dia natao hifameno ny vehivavy sy ny lehilahy:
46N	11	12	0,00000	satria toy ny nakana ny vehivavy avy amin'ny lehilahy no iterahan'ny vehivavy ny lehilahy; fa Andriamanitra kosa no iavian'ny zavatra rehetra.
46N	11	13	0,00000	Ianareo ihany no aoka hitsara: mety ve raha tsy misaron-doha ny vehivavy no mivavaka amin'Andriamanitra mandritra ny fanompoam-pivavahana?
46N	11	14	0,00000	Na dia ny toetra voajanahary izao aza ve tsy mampianatra antsika fa henatra ho an'ny lehilahy ny lava volo,
46N	11	15	0,00000	saingy voninahitra ho an'ny vehivavy kosa ny lava volo? Ny volo lava manko dia nomena ny vehivavy mba ho saron-dohany.
46N	11	16	0,00000	Kanefa raha misy olona mbola liana ady hevitra, dia aoka ho fantany fa tsy mba fanaontsika izany na fanaon'ny Fiangonan'Andriamanitra.
46N	11	17	0,00000	Ary amin'izao fepetra hataoko izao, dia tsy hidera anareo aho tsy akory satria ny fiarahanareo miangona dia tsy mampandroso amin'ny tsara fa vao mainka manimba.
46N	11	18	0,00000	Voalohany indrindra dia reko fa rehefa miara-miangona ao am-piangonana ianareo, dia mifanao ankolafiny, ary mba inoako kely ihany izany.
46N	11	19	0,00000	(Tsy maintsy misy moa ny fitsitokotokoana eo aminareo mba hahitana tsara izay mahafatra-po eo aminareo.)
46N	11	20	0,00000	Rehefa miara-miangona ary ianareo, dia tsy ny hihinana ny Fanasan'ny Tompo velively;
46N	11	21	0,00000	satria ny samy hihinana izay sakafony avy aloha no imasoan'ny tsirairay, ka dia ao ny noana ary ao kosa ny mamo.
46N	11	22	0,00000	Tsy manana tokantrano hihinanana sy hisotroana ve ianareo? Sa dia satrinareo hanazimbazimba ny Fiangonan'Andriamanitra sy hanome henatra ny tsy manana? Inona re no holazaiko aminareo? Hidera anareo ve aho? Tsia, tsy hidera anareo amin'izany aho!
46N	11	23	0,00000	Fa izao no hafatra noraisiko tamin'ny Tompo ary nampitaiko taminareo: I Jesoa Tompo tamin'ilay alina nanolorana Azy, dia nandray mofo;
46N	11	24	0,00000	ary nisaorany an'Andriamanitra izany, dia notapatapahiny ka nataony hoe: Ny tenako ity, izay ho anareo. Izao no ataovy ho fahatsiarovana Ahy.
46N	11	25	0,00000	Taorian'ny sakafo, dia noraisiny toy izany koa ny kaopy masina sady nataony hoe: Ity kaopy ity dia ilay fanekempihavanana vaovao, aorin'Andriamanitra amin'ny rako. Izao no ataovy ho fahatsiarovana Ahy, isaky ny misotro amin'ny kaopy masina ianareo.
46N	11	26	0,00000	Koa mandra-piavin'ny Tompo, dia manambara ny fahafatesany ianareo, isaky ny mihinana izany mofo izany sy misotro izany fisotro izany.
46N	11	27	0,00000	Noho izany na zovy na zovy mihinana ny mofo na misotro ny fisotro aroson'ny Tompo ka tsy amin-toe-panahy mendrika, dia ho meloka amin'ny tenan'ny Tompo sy ny rany.
46N	11	28	0,00000	Aoka ny olona handini-tena vao mihinana amin'izany mofo izany sy misotro amin'izany kalisy izany;
46N	11	29	0,00000	satria izay mihinana amin'izany mofo izany ary misotro amin'izany kalisy izany nefa sy mamantatra ny tenan'ny Tompo, dia mihinana sy misotro hihantsiana ny sazin'Andriamanitra.
46N	11	30	0,00000	Izany no mampisy ny marary sy farofy betsaka eo aminareo ary maro aza no maty.
46N	11	31	0,00000	Fa raha mba mandini-tena isika, dia tsy hosazin'Andriamanitra.
46N	11	32	0,00000	Sazin'ny Tompo sy faiziny kosa isika mba tsy ho voaheloka miaraka amin'izao tontolo izao.
46N	11	33	0,00000	Noho izany, ry havako, rehefa miara-miangona handray ny Fanasan'ny Tompo ianareo, dia mba mifampiandrasa;
46N	11	34	0,00000	raha misy noana, aoka izy hihinana any an-tokantranony mba tsy hihantsianareo ny sazin'Andriamanitra amin'ny fiarahanareo miangona. Ary ny zavatra sisa dia halamiko rehefa tonga aho. >
46N	12	1	0,00000	Izaho kosa, ry havako, ny amin'ireo fanomezan'ny Fanahy Masina: Iriko ny hahalalanareo ireo fanomezana ireo.
46N	12	2	0,00000	Fantatrareo fa fony mbola tsy kristianina ianareo, dia voasintona tany amin'ny sampy moa araka izay nitaomana anareo.
46N	12	3	0,00000	Koa ampahafantariko anareo fa tsy misy olona tarihin'ny Fanahin'Andriamanitra ka hiteny hanao hoe: Voaozona i Jesoa! Ary tsy misy koa afaka hilaza hoe: I Jesoa no Tompo, raha tsy tarihin'ny Fanahy Masina.
46N	12	4	0,00000	Voazarazara ho samy hafa ny fanomezam-pahasoavana, nefa ny Fanahy Masina dia iray ihany.
46N	12	5	0,00000	Voazarazara ho samy hafa ny fanompoana, nefa ny Tompo dia iray ihany.
46N	12	6	0,00000	Voazarazara ho samy hafa ny asa, nefa Andriamanitra dia iray ihany, loharano ipoiran'ny asa rehetra ao amin'ny olona rehetra.
46N	12	7	0,00000	Samy omena fanomezana maneho ny Fanahy Masina ny olona tsirairay ho fanasoavana ny daholobe.
46N	12	8	0,00000	Ny anankiray dia omen'ny Fanahy teny feno fahendrena; ary ny anankiray omen'izany Fanahy izany teny feno fahalalana.
46N	12	9	0,00000	Ny anankiray omen'izany Fanahy izany finoana; ary ny anankiray omen'izany Fanahy izany fanomezam-pahasoavana hanasitrana marary.
46N	12	10	0,00000	Ny anankiray, hanao asa mahagaga; ny anankiray, hilaza hafatra avy amin'Andriamanitra; ny anankiray, hahay manavaka ny Fanahy Masina sy ny fanahy manodoka; ny anankiray, hiteny amin'ny fiteny samy hafa tsy fantatra; ary ny anankiray, hanazava ny fiteny tsy fantatra.
46N	12	11	0,00000	Izany Fanahy iray izany ihany no loharano ipoiran'ireo fanomezana rehetra ireo, ka mizarazara azy, araka izay sitrapony, amin'ny olona tsirairay.
46N	12	12	0,00000	Eny, iray ny tena kanefa misy zavatra maro ao aminy: dia toy izany koa i Kristy. Fa ireo zavatra rehetra anisan'ny tena ireo, na maro aza, dia tena iray ihany.
46N	12	13	0,00000	Isika rehetra manko, na Jiosy na hafa firenena, na mpanompo na tsy mpanompo, dia iray ny Fanahy Masina nanaovana batisa antsika mba ho tena iray ihany isika; ary iray ny Fanahy Masina nampisotroana antsika rehetra.
46N	12	14	0,00000	Eny, ny tena dia tsy zavatra karazana iray monja no mamorona azy fa maro.
46N	12	15	0,00000	Raha ny tongotra hanao hoe: Tsy tanana aho ka tsy mba isan'ny tena, dia tsy izay akory no tsy haha isan'ny tena azy.
46N	12	16	0,00000	Raha ny sofina hanao hoe: Tsy maso aho, ka tsy mba isan'ny tena, dia tsy izay akory no tsy haha isan'ny tena azy.
46N	12	17	0,00000	Raha maso ny tena manontolo, ahoana no handrenesany? Ary raha sofina ny tena manontolo, ahoana no hanamboloany?
46N	12	18	0,00000	Eny, efa voalahatr'Andriamanitra araka izay nitiavany azy avy eo amin'ny tena ireo zavatra anisan'ny tena ireo.
46N	12	19	0,00000	Tsy ho nisy ny tena, raha karazana iray monja ny zavatra rehetra anisan'ny tena.
46N	12	20	0,00000	Eny, maro ny zavatra anisan'ny tena, kanefa ny tena dia iray ihany.
46N	12	21	0,00000	Ny maso tsy afaka hilaza amin'ny tanana ila hoe: Tsy ilaiko ianao! Ary ny loha tsy afaka hilaza amin'ny tongotra roa hoe: Tsy ilaiko ianareo!
46N	12	22	0,00000	Fa vao mainka aza ireo heverina ho osa kokoa amin'ny zavatra anisan'ny tena no ilaina kokoa;
46N	12	23	0,00000	ireo zavatra anisan'ny tena heverintsika ho kely voninahitra kokoa no omentsika voninahitra kokoa; ary ny tsy misy haja amin'ny zavatra anisan'ny tenantsika no hajaintsika kokoa;
46N	12	24	0,00000	fa ny misy haja amin'ny zavatra anisan'ny tenantsika dia tsy mila izany. Fa tamin'ny nanamboaran'Andriamanitra ny tenantsika, dia izay kely voninahitra kokoa amin'ny zavatra anisan'ny tena no efa nataony homem-boninahitra kokoa;
46N	12	25	0,00000	hany ka tsy misy fisaratsarahana eo amin'ny tena, fa mifampiahy avokoa ny zavatra rehetra anisan'ny tena.
46N	12	26	0,00000	Koa raha mijaly ny zavatra anankiray anisan'ny tena, dia miara-mijaly avokoa ny zavatra rehetra anisan'ny tena; fa raha omem-boninahitra ny zavatra anankiray anisan'ny tena, dia miara-mifaly avokoa ny zavatra rehetra anisan'ny tena.
46N	12	27	0,00000	Ianareo rehetra no tenan'i Kristy; ianareo tsirairay kosa dia anisan'io tenany io araka ny anjaranareo avy.
46N	12	28	0,00000	Ary ao amin'ny Fiangonana dia izao no nandaharan'Andriamanitra ny olona: voalohany, ireo apostoly; faharoa, ireo mpilaza hafatra avy amin'Andriamanitra; fahatelo, ireo mpampianatra; manaraka izany, ireo mandray fanomezam-pahasoavana hanao asa mahagaga, hanasitrana marary, hanampy olona, hitondra olona ary hiteny fiteny samy hafa tsy fantatra.
46N	12	29	0,00000	Izy rehetra tsy akory tsy hoe apostoly avokoa na mpilaza hafatra avy amin'Andriamanitra, na mpampianatra. Izy rehetra tsy akory tsy hoe nandray fanomezam-pahasoavana hanao asa mahagaga avokoa,
46N	12	30	0,00000	na hiteny amin'ny fiteny tsy fantatra na hanazava izany.
46N	12	31	0,00000	Kanefa ireo fanomezam-pahasoavana lehibe indrindra no irio fatratra. Ary dia ny lalana faran'izay tsara indrindra no hatoroko anareo izao: >
46N	13	1	0,00000	Na dia miteny amin'ny fitenin'ny olona sy ny fitenin'ny anjely aza aho, saingy tsy manam-pitiavana, dia zary varahina maneno sy kipantsona mikarantsana fotsiny.
46N	13	2	0,00000	Na dia manana ny fanomezana hilaza hafatra avy amin'Andriamanitra aza aho ka hahatakatra ny zava-miafina rehetra sady ho feno ny fahaizana rehetra, ary na dia manana ny finoana rehetra ilaina mba hahafindra tendrombohitra aza aho, saingy tsy manam-pitiavana, dia tsinontsinona ihany.
46N	13	3	0,00000	Na dia mizara ny fananako rehetra amin'ny mahantra sy mahafoy ny tenako mba hireharehako aza aho, saingy tsy manam-pitiavana, dia tsy misy mahasoa ahy akory izany.
46N	13	4	0,00000	Mahari-po ny fitiavana; be hamoram-po ny fitiavana; tsy mialona ny fitiavana, tsy mirehareha, tsy mieboebo,
46N	13	5	0,00000	tsy manao ny tsy mendrika, tsy mitady ny ho azy, tsy mora sosotra, tsy manao an-dolompo,
46N	13	6	0,00000	tsy mifaly amin'ny tsy rariny ataon'ny olona, fa mifaly amin'ny marina ataon'ny olona.
46N	13	7	0,00000	Ny fitiavana no ahazakana ny zavatra rehetra ka ananana finoana sy fanantenana ary fandeferana amin'ny zavatra rehetra.
46N	13	8	0,00000	Tsy manam-pahataperana ny fitiavana. Ho foana kosa rahatrizay ny filazana hafatra avy amin'Andriamanitra, hitsahatra ny fitenenana fiteny tsy fantatra, ho foana koa ny fahaizana;
46N	13	9	0,00000	satria sombiny no zavatra haintsika, sombiny no hafatr'Andriamanitra voalazantsika.
46N	13	10	0,00000	Fa rehefa mby amin'ny tanteraka, dia ho foana ny sombintsombiny.
46N	13	11	0,00000	Fony mbola zaza aho, dia niteny toy ny zaza, nihevitra toy ny zaza, nisaina toy ny zaza; rehefa tonga olondehibe aho, dia nariako avokoa ny fanaon-jaza.
46N	13	12	0,00000	Ankehitriny tokoa dia mahita manjavozavo toy ny amin'ny fitaratra isika, fa rahatrizay vao hahita mifanatrika. Ankehitriny dia sombiny no zavatra fantatro, fa rahatrizay aho vao hahafantatra tsara toy ny ahafantaran'Andriamanitra ahy.
46N	13	13	0,00000	Izao kosa dia ireto telo ireto no mitoetra: ny finoana, ny fanantenana, ny fitiavana; fa ny fitiavana no lehibe indrindra amin'ireo! >
46N	14	1	0,00000	Iezaho hatrany izay hananana ny fitiavana; nefa irio fatratra koa ny fanomezam-pahasoavana avy amin'ny Fanahy Masina, indrindra fa ny milaza hafatra avy amin'Andriamanitra.
46N	14	2	0,00000	Izay miteny amin'ny fiteny tsy fantatra dia tsy miteny miantefa amin'ny olona fa miantefa amin'Andriamanitra, satria tsy azon'olona izay teneniny fa herin'ny Fanahy Masina no anambarany zava-miafina;
46N	14	3	0,00000	fa izay milaza hafatra avy amin'Andriamanitra kosa dia miteny miantefa amin'ny olona mba hampandroso azy ireo amin'ny finoana ary koa hankahery sy hampionona azy ireo.
46N	14	4	0,00000	Izay miteny amin'ny fiteny tsy fantatra dia ny tenany fotsiny no ampandrosoiny amin'ny finoana; fa izay milaza hafatra avy amin'Andriamanitra kosa dia ny fiangonana no ampandrosoiny amin'ny finoana.
46N	14	5	0,00000	Satriko ny samy hitenenanareo rehetra amin'ny fiteny tsy fantatra, nefa aleoko ny hilazanareo hafatra avy amin'Andriamanitra. Fa izay milaza hafatra avy amin'Andriamanitra dia ambony kokoa noho izay miteny amin'ny fiteny tsy fantatra, raha tsy hoe misy olona afaka manazava izay lazainy mba hampandroso ny mpiangona amin'ny finoana.
46N	14	6	0,00000	Koa manontany anareo aho, ry havako: raha mankaty aminareo aho ka fiteny tsy fantatra no itenenako aminareo, moa hahasoa anareo ve aho? Tsy hahasoa anareo aho raha tsy fanambarana, na teny feno fahalalana, na hafatra avy amin'Andriamanitra, na fampianarana no itenenako aminareo.
46N	14	7	0,00000	Raiso ho ohatra ireo zavamaneno tsy manana aina, toy ny sodina na ny valiha. Raha tsy re mazava sady miavaka tsara ny feo avoakany, moa ve hisy hahalalana ny hira atao aminy avy?
46N	14	8	0,00000	Ary raha manao feo hafahafa ny trompetra, iza no hioman-kiady?
46N	14	9	0,00000	Dia toy izany koa ianareo: ahoana no hahazoan'ny olona izay lazainareo, raha tsy mazava ny hafatra ambaranareo amin'ny fiteny tsy fantatra? Dia hanao teny entin-drivotra ianareo!
46N	14	10	0,00000	Maro samy hafa ny fiteny eto amin'izao tontolo izao, kanefa samy misy heviny avokoa.
46N	14	11	0,00000	Ka raha tsy fantatro ary ny hevitry ny fiteny iresahan'olona amiko, dia ho vahiny amin'ilay olona miresaka amiko aho ary ho vahiny amiko ilay olona miresaka amiko.
46N	14	12	0,00000	Dia toy izany koa ianareo: satria fatra-paniry ny fanomezam-pahasoavana avy amin'ny Fanahy Masina ianareo, dia ireo hampandroso ny fiangonana amin'ny finoana no aoka hotadiavinareo hananana be dia be.
46N	14	13	0,00000	Noho izany, izay miteny amin'ny fiteny tsy fantatra dia aoka hangataka amin'Andriamanitra mba ho afaka hanazava izany koa.
46N	14	14	0,00000	Raha mivavaka amin'ny fiteny tsy fantatra manko aho, dia ny fanahiko no hany mivavaka fa tsy mba mandray anjara ny saiko.
46N	14	15	0,00000	Ahoana ary no hataoko? Hivavaka amin'ny fanahiko aho no sady hivavaka amin'ny saiko ihany koa; hihira amin'ny fanahiko aho no sady hihira amin'ny saiko ihany koa.
46N	14	16	0,00000	Raha am-panahy fotsiny no isaoranao an'Andriamanitra, hataon'izay mpiangona sarambabe ahoana no famaly Amen ny vavaka fisaorana vitanao? Tsy fantany akory manko izay lazainao.
46N	14	17	0,00000	Raha ianao, dia vavaka fisaorana kanto no vitanao, fa ny hafa kosa tsy nampandrosoinao amin'ny finoana.
46N	14	18	0,00000	Misaotra an'Andriamanitra aho fa miteny amin'ny fiteny tsy fantatra mihoatra noho ianareo rehetra.
46N	14	19	0,00000	Kanefa, ao am-piangonana, dia aleoko manao teny dimy mazava amin'ny saiko mba hampianarako ny hafa toy izay teny arivoarivo amin'ny fiteny tsy fantatra.
46N	14	20	0,00000	Ry havako, aoka tsy ho zaza ianareo amin'ny fisainana; eny, raha momba ny ratsy dia aoka ho zaza ianareo, fa raha amin'ny fisainana dia aoka ho olondehibe.
46N	14	21	0,00000	Fa izao no voalaza ao amin'ny Soratra Masina: Olona hafa fiteny no hitenenako amin'ity vahoaka ity, hoy ny Tompo, vavan'ny vahiny no hiresahako aminy! Nefa, na dia amin'izany aza, dia tsy hohenoiny Aho.
46N	14	22	0,00000	Koa ny fanomezana hiteny amin'ny fiteny tsy fantatra dia famantarana ho an'ny tsy mpino, fa tsy famantarana ho an'ny mpino; ny fanomezana hilaza hafatra avy amin'Andriamanitra kosa dia famantarana ho an'ny mpino, fa tsy famantarana ho an'ny tsy mpino.
46N	14	23	0,00000	Koa raha vory daholo ny mpiangona, ka fiteny tsy fantatra no itenenan'ny olona rehetra, ary misy miditra ao aminareo ny mbola tsy mahalala na ny tsy mpino, tsy holazainy ve fa very saina ianareo?
46N	14	24	0,00000	Fa raha samy milaza hafatra avy amin'Andriamanitra kosa ny olona rehetra, ka miditra ny tsy mpino na ny mbola tsy mahalala, dia hiaiky ho diso sy meloka izy noho ny anatra ataon'ny olona rehetra;
46N	14	25	0,00000	hiseho miharihary ny zavatra takona ao am-pony, ka hiankohoka hivavaka amin'Andriamanitra izy sady hilaza fa eo aminareo tokoa Andriamanitra.
46N	14	26	0,00000	Ahoana ary no izy, ry havako? Raha miangona ianareo, dia misy manana hira, misy manana fampianarana, misy manana fanambarana, misy milaza hafatra amin'ny fiteny tsy fantatra ary misy manazava izany: aoka ny zavatra rehetra hatao mba hampandroso ny mpiangona amin'ny finoana.
46N	14	27	0,00000	Raha misy miteny amin'ny fiteny tsy fantatra, dia aoka ho roa na telo raha be dia be, ka hifandimby; ary aoka hisy anankiray manazava izany.
46N	14	28	0,00000	Fa raha tsy misy olona manazava, dia aoka samy hangina izy ireo mandritra ny fiaraha-miangona, ka ny tenany sy Andriamanitra ihany no hitenenany.
46N	14	29	0,00000	Ary ny amin'ireo mpilaza hafatra avy amin'Andriamanitra kosa, dia aoka ho roa na telo no hiteny fa ny sisa kosa mamantatra izay lazainy.
46N	14	30	0,00000	Raha misy mahazo fanambarana avy amin'Andriamanitra anefa amin'ireo izay mipetraka, dia aoka hangina ilay efa miteny.
46N	14	31	0,00000	Mahazo mifandimby milaza hafatra avy amin'Andriamanitra ianareo rehetra, mba hahazoan'ny daholobe fampianarana sy fampirisihana.
46N	14	32	0,00000	Ireo mpilaza hafatra avy amin'Andriamanitra dia aoka hifehy ny fanomezana voarainy,
46N	14	33	0,00000	satria Andriamanitra tsy mba loharanon'ny fikorontanana fa loharanon'ny fiadanana. Araka ny fanaon'ny Fiangonana rehetra eo amin'ny vahoakan'Andriamanitra,
46N	14	34	0,00000	dia aoka hangina ireo vehivavy mandritra ny fiaraha-miangona, satria tsy azony atao ny miteny; fa aoka hanoa izy ireo araka ny voalazan'ny bokin'ny lalana rahateo.
46N	14	35	0,00000	Raha te hamotopoto-javatra izy, dia aoka samy hanontany ny vadiny any an-trano; fa tsy sahaza raha vehivavy no hiteny mandritra ny fiaraha-miangona.
46N	14	36	0,00000	Ianareo ve no nipoiran'ny tenin'Andriamanitra sa ianareo no hany nahatongavany?
46N	14	37	0,00000	Raha misy mihambo ho mpilaza hafatra avy amin'Andriamanitra na mpanana fanomezana avy amin'ny Fanahy Masina, dia aoka ho fantany tsara fa didin'ny Tompo izao soratako aminareo izao.
46N	14	38	0,00000	Fa raha misy tsy miraharaha izany, dia tsy miraharaha azy ny Tompo.
46N	14	39	0,00000	Koa amin'izany, ry havako, irio mafy ny hilaza hafatra avy amin'Andriamanitra, saingy aza rarana ny miteny amin'ny fiteny tsy fantatra.
46N	14	40	0,00000	Aoka hatao amim-pahamendrehana sy filaminana avokoa ny zavatra rehetra. >
46N	15	1	0,00000	Tiako hampahatsiahivina anareo, ry havako, ilay Vaovao Mahafaly izay notoriko taminareo ka noraisinareo sady ifikiranareo.
46N	15	2	0,00000	Izany Vaovao Mahafaly izany no amonjena anareo koa, raha tananareo araka ny nitoriako azy; raha tsy izany kosa dia ninonino foana ianareo.
46N	15	3	0,00000	Izao no fampianarana isan'ny voalohany indrindra voaraiko ary nampitaiko taminareo: i Kristy dia maty ho fanalana ny fahotantsika araka ny voalazan'ny Soratra Masina,
46N	15	4	0,00000	nalevina, nitsangana velona tamin'ny andro fahatelo araka ny voalazan'ny Soratra Masina,
46N	15	5	0,00000	ary niseho tamin'i Petera, vao tamin'ny 12 lahy.
46N	15	6	0,00000	Manaraka izany, dia mpianany mihoatra ny 500 no indray nisehoany: mbola velona mandraka androany ny ankamaroany amin'ireo, fa ny sasany ihany no efa nodimandry.
46N	15	7	0,00000	Taorian'izay, dia nisehoany koa i Jakoba, vao ny apostoly rehetra.
46N	15	8	0,00000	Ary faran'izy rehetra, mba nisehoany koa aho, izay toy ny zaza tsy tonga volana.
46N	15	9	0,00000	Raha izaho manko dia faraidiny amin'ny samy apostoly, ka tsy mendrika hantsoina hoe apostoly satria efa nanenjika ny Fiangonan'Andriamanitra.
46N	15	10	0,00000	Saingy ny fahasoavan'Andriamanitra no nahatoy izao ahy, ary tsy very maina tao amiko ny fahasoavana nomena ahy; fa niasa mihoatra noho ny apostoly rehetra aho, kanefa tsy izaho, fa ilay fahasoavan'Andriamanitra niaraka tamiko.
46N	15	11	0,00000	koa izany ary no torinay, na izaho na ry zareo; ary izany no efa ninoanareo.
46N	15	12	0,00000	Raha i Kristy no torinay fa nitsangana velona avy tany amin'ny maty, ahoana no ilazan'ny sasany aminareo fa tsy hitsangana velona ny maty?
46N	15	13	0,00000	Fa raha tsy hitsangana velona ny maty, na dia i Kristy aza dia tsy ho nitsangana velona mihitsy;
46N	15	14	0,00000	ary raha tsy nitsangana velona i Kristy, dia tsy misy fotony izay torinay, ary tsy misy fotony izay inoanareo?
46N	15	15	0,00000	Ary dia hita fa vavolombelona mandainga ny amin'Andriamanitra izahay, satria lainga no nanambaranay fa Andriamanitra dia nanangana an'i Kristy ho velona: na dia Andriamanitra aza tsy ho nanangana an'i Kristy ho velona, raha marina fa tsy mitsangana velona ny maty.
46N	15	16	0,00000	Eny, raha marina fa tsy mitsangana velona ny maty, na dia i Kristy aza dia tsy ho nitsangana velona.
46N	15	17	0,00000	Ary raha tsy nitsangana velona i Kristy, dia foana ny finoanareo ary mbola tavela ao amin'ny fahotanareo ihany ianareo.
46N	15	18	0,00000	Ary dia very koa izay efa nodimandry ka nino an'i Kristy.
46N	15	19	0,00000	Raha amin'izao fiainana izao ihany no anantenantsika an'i Kristy, dia faran'izay mahonena isika amin'ny olon-drehetra.
46N	15	20	0,00000	Efa nitsangana velona avy tany amin'ny maty tokoa anefa i Kristy, santatra ho an'ireo nodimandry.
46N	15	21	0,00000	Ary satria olona iray no niavin'ny fahafatesana, dia olona iray ihany koa no iavian'ny fitsanganan'ny maty.
46N	15	22	0,00000	Eny, toy ny ahafatesan'ny olona rehetra noho izy tafaray amin'i Adama, no ahaveloman'ny olona rehetra noho izy tafaray amin'i Kristy,
46N	15	23	0,00000	saingy manaraka ny filaharany avy: i Kristy no santatra, vao ireo voatokana ho an'i Kristy amin'ny fotoana hiavian'i Kristy.
46N	15	24	0,00000	Aorian'izany, dia ho tonga ny farany: hofoanan'i Kristy avokoa ireo fanapahana sy fahefana ary hery manohitra Azy, ka hatolony an'ilay Andriamanitra sady Ray ny Fanjakana.
46N	15	25	0,00000	Satria tsy maintsy manjaka i Kristy, ary hataon'Andriamanitra eo ambany tongotr'i Kristy avokoa ireo fahavalo rehetra.
46N	15	26	0,00000	Ny fahavalo farany hofoanana dia ny fahafatesana,
46N	15	27	0,00000	fa hoy ny Soratra Masina hoe: Ny zavatra rehetra dia nampaneken'Andriamanitra ho eo ambanin'ny tongony. Kanefa raha ny Soratra Masina milaza hoe: Nampanekena Azy ny zavatra rehetra, dia miharihary fa tsy mba isan'izany Andriamanitra Izay nampanaiky an'i Kristy ny zavatra rehetra.
46N	15	28	0,00000	Ary rehefa nampaneken'Andriamanitra an'i Kristy ny zavatra rehetra, na Izy Zanaka ihany koa aza dia hanaiky an'Andriamanitra Izay nampanaiky Azy ny zavatra rehetra; hany ka ho zavatra rehetra amin'ny olona rehetra Andriamanitra.
46N	15	29	0,00000	Raha tsy izany, inona no tadiavin'ireo olona atao batisa misolo ny maty? Raha tsy mitsangana velona mihitsy ny maty, ahoana ireo olona ireo no atao batisa misolo azy ireny?
46N	15	30	0,00000	Ary izahay koa, ahoana no dia anaovany vy very ny ainay lalandava izao?
46N	15	31	0,00000	Ry havako, hila ho faty isan'andro vaky aho: lazaiko marina aminareo izany satria ianareo no reharehako ao amin'i Kristy Jesoa Tompontsika.
46N	15	32	0,00000	Raha araka izay hevitr'olombelona fotsiny no niaretako fanenjehana mafy teto Efeso, soa inona no azoko tamin'izany? Raha tsy mitsangana velona ny maty, dia aoka hihinana sy hisotro isika, fa ho faty rahampitso.
46N	15	33	0,00000	Aoka tsy ho voafitaka ianareo, fa mamohehatra ny toetra tsara ny namana tsy valahara.
46N	15	34	0,00000	Samia tonga saina araka ny tokony ho izy, ka aza manota intsony. Misy manko aminareo tsy mahalala an'Andriamanitra akory: ny hampahamenatra anareo no ilazako izany.
46N	15	35	0,00000	Kanefa hisy hanontany hoe: Fomba ahoana no hitsanganan'ny maty ho velona? Toy inona ny tenan-javatra hananany?
46N	15	36	0,00000	Izato hadalanao! Maty aloha ny voa afafinao, vao velona indray.
46N	15	37	0,00000	Voa fotsiny ihany no afafinao, akotry na masomboly hafa, fa tsy ny tenan'izay vao hitsiry.
46N	15	38	0,00000	Andriamanitra kosa, araka izay tiany, no manome tena ilay nafafy; ary ny voa afafy rehetra dia omeny tena tandrify ny karazany avy.
46N	15	39	0,00000	Tsy mitovy nofo ny zavamananaina rehetra mitafy nofo: hafa ny an'ny olombelona, hafa ny an'ny biby, hafa ny an'ny vorona, ary hafa ny an'ny trondro.
46N	15	40	0,00000	Misy koa tenan-javatra eny amin'ny habakabaka, ary misy tenan-javatra ety an-tany; hafa ny famirapiratan'ireo tenan-javatra eny amin'ny habakabaka, ary hafa ny famirapiratan'ny tenan-javatra ety an-tany;
46N	15	41	0,00000	hafa ny famirapiratan'ny masoandro, hafa ny famirapiratan'ny volana, ary hafa ny famirapiratan'ny kintana; ary, na ny kintana anankiroa aza, dia samy hafa ny famirapiratany.
46N	15	42	0,00000	Dia ho toy izany koa rehefa hitsangana velona ny maty: vatana mety lo no afafy, fa vatana tsy mety lo intsony no hitsangana velona;
46N	15	43	0,00000	vatana mahonena no afafy, fa vatana be voninahitra no hitsangana velona; vatana malemy no afafy, fa vatana mahery no hitsangana velona;
46N	15	44	0,00000	vatana manana aina no afafy, fa vatana anjakan'ny Fanahy Masina no hitsangana ho velona. Eny, misy vatana manana aina, ary misy ny vatana anjakan'ny Fanahy Masina;
46N	15	45	0,00000	araka izany koa no voalazan'ny Soratra Masina hoe: I Adama, ilay olona voalohany, dia natao manana aina, fa ilay Adama farany kosa natao feno Fanahy mahavelona.
46N	15	46	0,00000	Kanefa tsy izay anjakan'ny Fanahy Masina no tonga mialoha fa izay manana aina; taoriana vao tonga izay anjakan'ny Fanahy Masina.
46N	15	47	0,00000	Ilay olona voalohany dia avy amin'ny tany, ka tany; fa ilay olona faharoa dia avy any an-danitra.
46N	15	48	0,00000	Ireo an'ny tany dia manahaka ilay olona avy amin'ny tany; fa ireo an'ny lanitra kosa dia manahaka ilay olona avy any an-danitra.
46N	15	49	0,00000	Tahaka ny nitondrantsika ny endrik'ilay olona avy amin'ny tany no hitondrantsika ny endrik'ilay olona avy any an-danitra.
46N	15	50	0,00000	Izao kosa no lazaiko, ry havako: ny olombelona nofo aman-dra dia tsy afaka hanana anjara amin'ny Fanjakan'Andriamanitra; ary izay tratry ny fahalovana dia tsy afaka hahazo anjara amin'ny tsy fahalovana.
46N	15	51	0,00000	Indro misy tsiambaratelo ambarako aminareo: tsy hodimandry avokoa isika rehetra;
46N	15	52	0,00000	vetivety foana, indray mipy maso, rehefa maneno ny trompetra farany, dia hovana avokoa isika rehetra. Satria haneno ny trompetra farany, dia hitsangana velona ireo maty ka tsy ho tratry ny fahalovana intsony; ary hovana isika.
46N	15	53	0,00000	Ka ity mety lo ity dia tsy maintsy hitafy ny tsy fahalovana, ary ity mety maty ity dia tsy maintsy hitafy ny tsy fahafatesana.
46N	15	54	0,00000	Fa rehefa mitafy ny tsy fahalovana ity mety lo ity, ary mitafy ny tsy fahafatesana ity mety maty ity, dia ho tanteraka ilay tenin'ny Soratra Masina hoe: Noresena ny fahafatesana ka levona!
46N	15	55	0,00000	Azia ny fandresenao, ry fahafatesana? Aiza ny lefonao maranitra, ry fahafatesana?
46N	15	56	0,00000	Fa ny fahotana no lefona maranitra anindronan'ny fahafatesana, ary ny lalana no hery ahombiazan'ny fahotana.
46N	15	57	0,00000	Kanefa hisaorana anie Andriamanitra, Izay manome antsika ny fandresena amin'ny alalan'i Jesoa Kristy Tompontsika!
46N	15	58	0,00000	Koa amin'izany, ry havako malala, aoka ianareo hiorina mafy, tsy ho voahozongozona, hahefa bebe kokoa hatrany eo amin'ny asan'ny Tompo, satria fantatrareo fa tsy foana tsy akory ny fisasaranareo amin'ny fanompoana ny Tompo. >
46N	16	1	0,00000	Momba ny famoriam-bola atao ho an'ny vahoakan'Andriamanitra any Jerosalema, dia izao: mba manaova koa ianareo, araka ireo fepetra nasaiko narahin'ny Fiangonana rehetra any Galatia.
46N	16	2	0,00000	Isan'alahady dia samia mba manokana vola ao aminy avy arakaraka izay vola miditra ka hitahiry izany, mba tsy hilaina intsony ny hamoriam-bola amin'ny fahatongavako.
46N	16	3	0,00000	Ary rehefa tonga aho, dia izay olona sitrakareo no hirahiko sy hampombaiko taratasy mba hitondra ny fanomezanareo hankany Jerosalema.
46N	16	4	0,00000	Raha ilaina moa ny handehanako any, dia hiara-dia izahay.
46N	16	5	0,00000	Hankaty aminareo aho rehefa avy niteny an'i Masedonia (fa hitety io faritany io aho).
46N	16	6	0,00000	Angamba hitoetra maharitra eo aminareo aho na handany ny ririnina mihitsy aza; ka dia ianareo no hamatsy ahy sy hanatitra ahy any amin'izay toerana tokony halehako.
46N	16	7	0,00000	Fa tsy mikasa hitsidika anareo mandalo fotsiny aho, satria manantena hitoetra eo aminareo fotoana maharitraritra raha sitrapon'ny Tompo.
46N	16	8	0,00000	Kanefa mbola hijanona eto Efeso aho mandra-piavin'ny Pentekosta;
46N	16	9	0,00000	satria varavarana lehibe no misokatra ho ahy hahazoako miasa tsara eto, na dia maro aza ny mpanohitra.
46N	16	10	0,00000	Rehefa tonga i Timoty, dia mba ataovy izay hahatsapany fa tsara fandray azy ianareo; satria miasa tahaka ahy koa izy amin'ny asan'ny Tompo.
46N	16	11	0,00000	Aoka mba tsy hisy hanao tsinontsinona azy. Omeo vatsy izy ary atero mba ho tonga soa aman-tsara aty amiko, fa miandry azy aho sy ireo havana iray finoana eto.
46N	16	12	0,00000	Fa i Apolao havantsika kosa dia nampirisihiko matetika hankaty aminareo miaraka amin'ny havana sasany iray finoana; saingy tsy tiany hatao mihitsy izany ankehitriny, fa ho avy ihany izy rehefa misy hahafahany.
46N	16	13	0,00000	Miambena ianareo, mamahara tsara amin'ny finoana, aoka hitombandahy, mahereza.
46N	16	14	0,00000	Ataovy amim-pitiavana ny zavatra rehetra.
46N	16	15	0,00000	Fantatrareo ry i Stefanasy mianakavy: ireo no kristianina voalohany tany Akaia sady nanokan-tena hanampy ny vahoakan'Andriamanitra. Mangataka anareo aho, ry havako,
46N	16	16	0,00000	mba hanaiky tsara ny olona tahaka ireny mbamin'izay rehetra miara-miasa sy miara-misasatra aminy.
46N	16	17	0,00000	Mahafaly ahy ny fahatongavan'i Stefanasy sy i Fortnato ary i Akaiko, fa ireo no nahefa ny tsy vitanareo.
46N	16	18	0,00000	Sady namelombelona ahy izy telo lahy no namelombelona anareo. Koa mahaiza mankasitraka ny olona tahaka ireny.
46N	16	19	0,00000	Manao veloma anareo ireo Fiangonana aty amin'ny faritany Azia. Noho isika tafaray amin'ny Tompo, dia manao veloma anareo i Akoila sy i Prisila mbamin'ny Fiangonana mivory ao an-tranony.
46N	16	20	0,00000	Manao veloma anareo ireo havana rehetra iray finoana eto. Mifanaova veloma amin'ny fanoroham-pihavanana.
46N	16	21	0,00000	Soratanako izao teny izao: Veloma, hoy i Paoly.
46N	16	22	0,00000	Raha misy tsy manam-pitiavana ny Tompo, aoka izy ho voaozona! Marana tha Avia, ry Tomponay o!
46N	16	23	0,00000	Homba anareo anie ny fahasoavan'i Jesoa Tompo!
46N	16	24	0,00000	Momba anareo rehetra izay tafaray amin'i Kristy Jesoa ny fitiavako! >
47N	1	1	0,00000	Avy amiko Paoly ity taratasy ity, dia izaho apostolin'i Kristy Jesoa noho ny sitrapon'Andriamanitra. Mamangy anareo isan'ny Fiangonan'Andriamanitra aty Korinto mbaminareo vahoakan'Andriamanitra rehetra manerana an'i Akaia aho. Mamangy anareo koa i Timoty havantsika.
47N	1	2	0,00000	Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
47N	1	3	0,00000	Hankalazaina anie ilay Andriamanitra sady Rain'i Jesoa Kristy Tompontsika, ilay Ray feno hatsaram-po sady Andriamanitra loharanon'ny fampaherezana rehetra.
47N	1	4	0,00000	Mampahery anay amin'ny fahoriana isan-karazany manjo anay Andriamanitra, ka ny fampaherezana azonay taminy no entinay mampahery ny olona ianjadian'ny fahoriana isan-karazany.
47N	1	5	0,00000	Miara-mijaly be dia be amin'i Kristy izahay; ary betsaka araka izany koa ny fampaherezana azonay amin'ny alalan'i Kristy.
47N	1	6	0,00000	Raha ampahorina izahay, dia ho fampaherezana anareo sy ho famonjena anareo izany; raha ampaherezina izahay, dia ho fampaherezana anareo koa izany, ka miasa hiaretanareo fijaliana mitovy indrindra amin'izay entinay.
47N	1	7	0,00000	Ary miorina mafy ny fanantenany ny aminareo, satria fantatray fa toy ny iombonanareo fijaliana aminay no iombonanareo fampaherezana aminay koa.
47N	1	8	0,00000	Tianay, ry havako, ny hahalalanareo ny fahoriana nanjo anay tany amin'ny faritany Azia; nitambesatra loatra taminay izany ary tafahoatra ny zakanay, ka tsy nanantena intsony izay hoe mbola ho velona izahay.
47N	1	9	0,00000	Tsapanay tao amin'ny tenanay fa voaheloka ho faty izahay, mba tsy hitokianay amin'ny tenanay, fa hitokianay amin'Andriamanitra Izay manangana ho velona ny efa maty.
47N	1	10	0,00000	Izy no nanafaka anay tamin'ny fahafatesana nananontanona anay, ary dia mbola hanafaka any hatrany; eny, Izy no antenainay fa hanafaka hatrany,
47N	1	11	0,00000	satria ianareo koa hanampy anay amin'ny fivavahana ataonareo ho anay. Dia ho maro ny olona hisaotra an'Andriamanitra ny aminay satria maro no nangataka mba hahazoanay izany fitahiana izany.
47N	1	12	0,00000	Izao manko no ireharehanay: ny fieritreretanay dia vavolombelona manambara fa ny fomba nitondranay tena teto amin'izao tontolo izao, indrindra teo aminareo, dia tamin'ny fahatsorana sy hitsimpo nomen'Andriamanitra; satria ny fahasoavan'Andriamanitra no nitarika anay fa tsy ny fahendren'olombelona.
47N	1	13	0,00000	Ka izay soratanay amin'ny taratasinay dia izay vakinareo sy azonareo tsara. Ary manantena aho fa araka ny efa fantapantatrareo ihany ankehitriny, dia ho fantatrareo tanteraka izao zavatra izao: amin'ny andro hiavian'i Jesoa Tompo, dia ho reharehanareo izahay toy ny maha reharehanay anareo.
47N	1	14	0,00000	????
47N	1	15	0,00000	Natoky izany tokoa aho, ka dia nikasa ho aty aminareo tam-boalohany mba hahazoanareo soa indroa miantoana.
47N	1	16	0,00000	Nokasaiko ny hihazo aty aminareo amin'ny diako hankany Masedonia, ary dia mbola hamangy anareo indray aho rehefa avy any; ka ho nanampy ahy koa ianareo hanohizako dia hankany Jodea.
47N	1	17	0,00000	Moa nanao kitoatoa ve aho raha nikasa izany? Araka ny maha olombelona fotsiny ve no nikasako izany ka hahazoako hiroa teny, sady hanao eny no hanao tsia?
47N	1	18	0,00000	Raha mahatoky koa Andriamanitra, dia tsy mandray roa ny teninay taminareo ka sady ho eny no ho tsia.
47N	1	19	0,00000	Satria i Jesoa Kristy, ilay Zanak'Andriamanitra, Izay notorinay sy i Silasy ary i Timoty teo aminareo, dia tsy hoe sady eny no tsia; fa i Jesoa Kristy dia eny hatrany hatrany:
47N	1	20	0,00000	koa Izy no ilay eny mahato ny fampanantenana rehetra nataon'Andriamanitra. Izany koa no anton'ny anononantsika ny Amen amin'ny alalan'i Jesoa Kristy ho voninahitr'Andriamanitra.
47N	1	21	0,00000	Fa Andriamanitra no manamafy ny firaisanay sy ny firaisanareo amin'i Kristy; Andriamanitra no nifidy anay hanao izao asa izao;
47N	1	22	0,00000	ary Izy no nanisy ny tombokase maha fananany antsika sy nandrotsaka ny Fanahy Masina ao am-pontsika ho antoky ny soa natokany ho antsika.
47N	1	23	0,00000	Antsoiko ho vavolombeloko Andriamanitra, satria fantany ny ato am-poko: fitsimbinako anareo no nahatapa-kevitra ahy tsy hiverina any Korinto.
47N	1	24	0,00000	Izahay dia tsy manao jadona aminareo ny amin'izay tokony hinoanareo, satria efa tsara orina amin'ny finoana ianareo; fa miara-miasa aminareo izahay hampandroso ny hafalianareo. >
47N	2	1	0,00000	Koa izao no hevitra tapaka tato am-poko: tsy hankany aminareo aho, mba tsy hampalahelo anareo indray.
47N	2	2	0,00000	Fa raha ampalaheloviko ianareo, dia mba iza indray no hampifaly ahy? Moa tsy ireo nampalaheloviko ihany ve?
47N	2	3	0,00000	Izany indrindra no nanoratako taminareo: tsy sitrako ny ho tonga aty aminareo ka hampalahelovin'ireo olona izay tokony hampifaly ahy. Matoky anareo rehetra aho fa raha faly aho, dia faly koa ianareo rehetra.
47N	2	4	0,00000	Tamin'ny fo ontsa sy ory fatratra ary tamin-dranomaso be no nanoratako taminareo, tsy hoe hampalahelo anareo fa mba hahafantaranareo izato haben'ny fitiavako anareo.
47N	2	5	0,00000	Fa raha nisy taminareo nahatonga alahelo, dia tsy izaho no nampalaheloviny fa ianareo rehetra, na aoka hatao hoe ny sasany taminareo mba tsy hanitatra.
47N	2	6	0,00000	Ampy ho an'izany olona izany ny famaizana vitan'ny maro taminareo;
47N	2	7	0,00000	ka dia aleo mamela heloka sy mankahery azy kosa ianareo, mba tsy hahatonga alahelo tafahoatra hampamoy fo azy.
47N	2	8	0,00000	Noho izany, dia miangavy anareo aho mba hanao izay hahatsapany fa tia azy ianareo.
47N	2	9	0,00000	Satria izao koa no anton'ny nanoratako taminareo: tiako ho fantatra raha voazaha toetra tokoa ianareo, ka hahitako na olona vonon-kanoa ahy amin'ny zavatra rehetra na tsia.
47N	2	10	0,00000	Izay olona avelanareo heloka dia mba avelako heloka ihany koa. Izaho anefa, raha nisy heloka navelako, dia noho ianareo no nanaovako izany teo imason'i Kristy,
47N	2	11	0,00000	fandrao ho voafitak'i Satana isika, satria fantatsika tsara ny hafetseny.
47N	2	12	0,00000	Nony tonga tany Troasy hitory ny Vaovao Mahafaly momba an'i Kristy aho, dia hitako fa efa novohan'ny Tompo varavarana sahady aho hiasa tao.
47N	2	13	0,00000	Kanefa tsy nilamin-tsaina aho satria tsy nahita an'i Tito rahalahiko. Koa nanao veloma ny olona tao Troasy aho, dia niainga nankany Masedonia.
47N	2	14	0,00000	Kanefa hisaorana anie Andriamanitra Izay mampiombona anay mandrakariva amin'ny fandresen'i Kristy. Ampiasain'Andriamanitra izahay hampiely amin'ny toerana rehetra ny fahalalana an'i Kristy, ho toy ny hanitra mamerovero hatraiza hatraiza.
47N	2	15	0,00000	Fa tahaka ny zava-manitra ataon'i Kristy fanatitra ho an'Andriamanitra izahay, na amin'ny voavonjy na amin'ny very:
47N	2	16	0,00000	fofona mahafaty tokoa izany ho an'ny very, fa fofona mahavelona tokoa ho an'ny voavonjy. Koa iza moa no antonona ho amin'izany asa izany?
47N	2	17	0,00000	Izahay dia tsy toy ny sasany manao ny tenin'Andriamanitra ho filam-bola, fa miteny toy ny olona irahin'Andriamanitra sady mahitsy fo eo anatrehan'Andriamanitra, araka ny maha mpanompon'i Kristy anay. >
47N	3	1	0,00000	Manomboka midera tena indray ve izahay amin'izany? Sa kosa toy ny sasany izahay ka mila taratasy filazan-tsoa momba anay ho anareo na avy aminareo?
47N	3	2	0,00000	Ianareo mihitsy no taratasinay, taratasy voasoratra ato am-ponay ka fantatry ny olona rehetra sady vakiny.
47N	3	3	0,00000	Miharihary fa taratasy soratanan'i Kristy ianareo, ary nampitondraina anay; kanefa tsy taratasy voasoratra tamina ranomainty fa tamin'ny alalan'ny Fanahin'ilay Andriamanitra velona, tsy taratasy voasokitra eo amina takela-bato fa ao am-pon'olombelona.
47N	3	4	0,00000	Milaza izany izahay satria Andriamanitra no itokianay tokoa amin'ny alalan'i Kristy.
47N	3	5	0,00000	Izahay dia tsy mihambo hanana fahaleovana hahahevitra asa toy izany avy amin'ny tenanay; fa avy amin'Andriamanitra ny fahaleovana ananany.
47N	3	6	0,00000	Eny, Andriamanitra no anananay fahaleovana ho mpanompon'ny Fanekempihavanana Vaovao, dia ilay Fanekempihavanana tsy miankina amin'ny lalana voasoratra fa amin'ny Fanahy Masina. Mahafaty manko ny lalana voasoratra fa ny Fanahy Masina no mahavelona.
47N	3	7	0,00000	Raha natao sokitra teo amina takela-bato ny lalana, dia niseho ny voninahitr'Andriamanitra; ary namirapiratra ny tavan'i Mosesy, ka tsy tantin'ny vahoaka Israely nobanjinina ny tavany, na dia namirapiratra nihelina ihany aza. Koa raha heni-boninahitra toy izany ary ny fanompoana teo amin'ny lalana izay mitondra fahafatesana,
47N	3	8	0,00000	tsy vao mainka ho heni-boninahitra kokoa ve ny fanompoana omban'ny Fanahy Masina?
47N	3	9	0,00000	Raha ny fanompoana nitondra fanamelohana ny olona aza nisy voninahitra, dia vao mainka hisy tombom-boninahitra kokoa ny fanompoana andraisan'ny olona ny fahamarinan'Andriamanitra;
47N	3	10	0,00000	satria ny voninahitra namirapiratra fahiny dia tsinontsinona miohatra amin'ny voninahitra ankehitriny izay tena ambony lavitra.
47N	3	11	0,00000	Eny, raha izay nihelina ihany aza nisy voninahitra, dia vao mainka ho heni-boninahitra kokoa izay maharitra mandrakizay.
47N	3	12	0,00000	Satria manana izany fanantenana izany izahay, dia be fahasahiana tokoa.
47N	3	13	0,00000	Izahay dia tsy tahaka an'i Mosesy izay nisaron-tava mba tsy hahitan'ny vahoaka Israely ny fiafaran'ilay famirapiratany mihelina.
47N	3	14	0,00000	Fa nihadonto ny sain'ny vahoaka Israely; ary mandraka androany dia tsy nesorina ny zava-manarona ny sainy, fa mbola ao ihany raha mamaky ny boky mirakitra ny Fanekempihavanana Taloha izy ireo; satria ho an'ny olona tafaray amin'i Kristy no foana izany sarona izany.
47N	3	15	0,00000	Mandraka androany, isaky ny vakina ny bokin'i Mosesy, dia mbola misarona ihany ny fon'ny vahoaka Israely.
47N	3	16	0,00000	Fa isaky ny miverina amin'ny Tompo kosa ny olona, dia miesotra izany sarona izany.
47N	3	17	0,00000	Ka ny hoe Tompo eto dia ny Fanahy; fa ao amin'izay itoeran'ilay Fanahin'ny Tompo no misy fahafahana.
47N	3	18	0,00000	Isika rehetra kosa dia tsy mba misaron-tava, fa toy ny fitaratra tarafin'ny voninahitry ny Tompo; ka dia miova endrika hanahaka ny Tompo isika, sady mitombo hatrany ny famirapiratantsika, araka ny asa tontosain'ilay Fanahin'ny Tompo. >
47N	4	1	0,00000	Izahay no manana izany fanompoana izany, dia noho ny indrafon'Andriamanitra taminay; koa tsy mety ketraka izahay.
47N	4	2	0,00000	Efa nolavinay ny asa miafina mahamenatra, ka tsy manao zavatra amin-kafetsena izahay sady tsy manatsatso ny tenin'Andriamanitra; fa asehonay mazava tsara ny marina, ka eo imason'Andriamanitra dia tonga mendrika hitokian'ny fieritreretan'ny olona rehetra izahay.
47N	4	3	0,00000	Fa raha saronan-javatra ny Vaovao Mahafaly torinay, dia saronan-javatra amin'izay ho very.
47N	4	4	0,00000	Tsy mino izy ireo, satria ny sainy efa nohajambain'i Satana zanahary tompoin'izao tontolo izao; hany ka voasakana izy ireo tsy hahita ny fahazavan'ny Vaovao Mahafaly momba ny voninahitr'i Kristy, ilay tena endrik'Andriamanitra.
47N	4	5	0,00000	Tsy ny tenanay manko no ambaranay rehefa mitoriteny izahay, fa i Jesoa Kristy Tompo; izahay kosa dia milaza ny tenanay ho mpanomponareo noho ny amin'i Jesoa.
47N	4	6	0,00000	Fa Andriamanitra, Izay nandidy hoe: Aoka ny mazava hamirapiratra avy ao anaty haizina, no nampamirapiratra ny mazava ao am-ponay, mba hampisehoanay ny fahalalana ny voninahitr'Andriamanitra, izay hita eo amin'ny tavan'i Jesoa Kristy.
47N	4	7	0,00000	Izahay mitondra izany raki-tsoa izany kosa dia toy ny vilany tany ihany, mba hahitana tsara fa izao hery tsy manan-tsahala izao dia an'Andriamanitra fa tsy anay.
47N	4	8	0,00000	Ifandaharam-pahoriana izahay, nefa tsy voapotsitra; very hevitra, nefa tsy mamoy fo;
47N	4	9	0,00000	enjehin'olona, nefa tsy ilaozan'Andriamanitra; azera, nefa tsy maty.
47N	4	10	0,00000	Entinay mandrakariva ao amin'ny tenanay koa fa velona i Jesoa;
47N	4	11	0,00000	satria, eo amin'ny fiainanay, dia ny fahafatesana no mananontanona anay lalandava noho ny amin'i Jesoa mba haseho ao amin'ny tenanay mety maty koa fa velona i Jesoa,
47N	4	12	0,00000	hany ka ny fahafatesana no miasa ao aminay, fa ny fiainana no miasa ao aminareo.
47N	4	13	0,00000	Hoy ny Soratra Masina: Nino aho, ka izany no nitenenako. Noho izahay manana io finoana omen'ny Fanahy Masina io, dia mino koa izahay ka izany no itenenanay.
47N	4	14	0,00000	Fantatray fa Andriamanitra, Izay nanangana an'i Jesoa Tompo ho velona, dia hanangana anay koa ho velona miaraka amin'i Jesoa, ary hametraka anay mbaminareo ho eo akaikiny.
47N	4	15	0,00000	Eny, noho ny aminareo avokoa izany rehetra izany, ka dia mihamaro ny olona tratran'ny fahasoavana mba hitomboan'ny vavaka fisaorana ho voninahitr'Andriamanitra.
47N	4	16	0,00000	Izany no tsy mahaketraka anay, fa na dia mihalevona aza ny maha olona eto ivelany, dia mihavao isan'andro kosa ny maha olona ao anaty:
47N	4	17	0,00000	satria ny fahoriana maivana sy mandalo mihatra aminay dia miasa manomana voninahitra lehibe mihoa-pampana sady maharitra mandrakizay,
47N	4	18	0,00000	raha tsy mibanjina ny hita izahay, fa ny tsy hita. Ny hita manko dia miserana ihany, fa ny tsy hita no maharitra mandrakizay. >
47N	5	1	0,00000	Eny, fantatsika fa raha rava ny tranolay itoerantsika eto an-tany (izany hoe ity vatantsika ity), dia manan-trano izay tsy nataon-tanan'olona fa narafitr'Andriamanitra isika, dia trano maharitra mandrakizay any an-danitra.
47N	5	2	0,00000	Koa misento anatin'ity tranolay ity isika fa maniry mafy hitafy ny tranontsika, dia ilay trano avy any an-danitra;
47N	5	3	0,00000	satria rehefa itafiantsika izany, dia ho hita ho manana vatana vaovao isika.
47N	5	4	0,00000	Eny, raha mbola amin'ity tranolay ity isika, dia misento tahaka ny itambesaran'entana. Tsy hoe satrintsika hendahana ity vatana ity fa satrintsika ny hitafy ilay vatana vaovao, mba hatelin'ny fiainana ny mety maty.
47N	5	5	0,00000	Andriamanitra mihitsy no manomana antsika ho amin'izany fanovana izany, ka nanome antsika ny Fanahiny ho antoky ny soa natokany ho antsika.
47N	5	6	0,00000	Koa feno toky mandrakariva isika, na dia fantatsika aza fa raha mbola mitoetra ao amin'ity vatana ity isika, dia lavitry ny fonenan'ny Tompo,
47N	5	7	0,00000	(satria finoana no andehanantsika fa tsy hoe efa mahita sahady).
47N	5	8	0,00000	Feno toky isika, koa aleontsika ny miala amin'ity vatana ity mba hitoetra eo anilan'ny Tompo.
47N	5	9	0,00000	Fa ny hankasitrahin'ny Tompo no irintsika voalohany indrindra, na mbola mitoetra ao amin'ity vatana ity isika na miala ao;
47N	5	10	0,00000	satria tsy maintsy hiseho eo anatrehan'i Kristy mba hotsarainy isika rehetra, ka handraisan'ny tsirairay avy ny tandrify azy araka izay nataony na tsara na ratsy fony mbola velona tao amin'ity vatana ity.
47N	5	11	0,00000	Fantatray ny atao hoe fahatahorana ny Tompo, ka miezaka hampanaiky ny olona izahay. Tena mahalala anay Andriamanitra, ary antenaiko fa mahalala ahy ao amin'ny fieritreretanareo koa ianareo.
47N	5	12	0,00000	Tsy hoe midera tena indray aminareo izahay, fa manome anareo izay hahazoanareo mirehareha ny aminay; ka dia mba hisy havalinareo ny olona mirehareha amin'ny zavatra eto ivelany fa tsy amin'ny zavatra ao am-po.
47N	5	13	0,00000	Raha marina fa very saina izahay, dia ho an'Andriamanitra izany; raha mitombin-tsaina izahay, dia ho anareo izany.
47N	5	14	0,00000	Fa ny fitiavan'i Kristy no manery anay, satria izao no hevitray: maty hamonjy ny olona rehetra ny olona anankiray; noho izany, nandalo fahafatesana koa izy rehetra.
47N	5	15	0,00000	Maty hamonjy ny olona rehetra ny olona anankiray, mba tsy ho velona ho an'ny tenany intsony ireo velona, fa ho an'Ilay efa maty sy nitsangana velona hamonjy azy.
47N	5	16	0,00000	Ka hatramin'ny naha kristianina anay, dia tsy mihevitra na iza na iza araka ny fisainan'olombelona intsony izahay. Na dia nihevitra an'i Kristy araka ny fisainan'olombelona aza izahay fahiny, dia tsy manao toy izany intsony ankehitriny.
47N	5	17	0,00000	Raha misy olona tafaray amin'i Kristy, dia olom-baovao izy; efa lasa ny zavatra tranainy, ary efa mby eo ny zavatra vaovao.
47N	5	18	0,00000	Izany rehetra izany dia avy amin'Andriamanitra, Izay nampihavana antsika aminy indray tamin'ny alalan'i Kristy sady nanome anay ny fanompoana hitaona ny hafa hihavana aminy.
47N	5	19	0,00000	Eny, Andriamanitra tsy nitana ny fahotan'ny olona fa nampihavana ny olona rehetra aminy indray tamin'ny alalan'i Kristy; ary efa napetrak'Andriamanitra taminay izany teny mitory fampihavanana izany.
47N	5	20	0,00000	Koa dia iraka solotenan'i Kristy izahay, ka tahaka ny hoe Andriamanitra mihitsy no mananatra anareo amin'ny alalanay. Solotenan'i Kristy izahay no miangavy anareo hoe: meteza hampihavanina amin'Andriamanitra ianareo.
47N	5	21	0,00000	Tsy mba nanota na oviana na oviana i Kristy, nefa ny otantsika dia nampitondrain'Andriamanitra Azy ho famonjena antsika, mba hahatonga antsika handray ny fahamarinana omen'Andriamanitra noho ny firaisana amin'i Kristy. >
47N	6	1	0,00000	Mpiara-miasa amin'Andriamanitra izahay, ka mananatra anareo mba tsy hamela ho very maina ny fahasoavana voarainareo taminy.
47N	6	2	0,00000	Fa hoy Andriamanitra ao amin'ny Soratra Masina: Tamin'ny fotoana mety, dia namaly ny antsonao Aho; ary tamin'ny androm-pamonjena, dia tonga namonjy anao Aho. Indro ankehitriny no fotoana mety amin'Andriamanitra; indro ankehitriny no androm-pamonjena.
47N	6	3	0,00000	Mba tsy hahazoan'ny olona manakiana ny fanompoana sahaninay, dia tsy avelanay hisy zavatra mahasolafaka ny olona, na amin'inona na amin'inona.
47N	6	4	0,00000	Fa ahariharinay kosa amin'ny zavatra rehetra fa mpanompon'Andriamanitra izahay, ka dia zakainay amim-pandeferana tokoa ny fahoriana sy ny fahaterena ary ny tebiteby:
47N	6	5	0,00000	nokapohina izahay, nahiboka am-ponja, nianjadian-korontana, nampanaovina asa mafy, niari-tory ary nifady hanina.
47N	6	6	0,00000	Ahariharinay fa mpanompon'Andriamanitra izahay amin'ny fahadiovan'ny toetranay, amin'ny fahalalanay, amin'ny faharetanay, amin'ny hamoram-ponay, amin'ny Fanahy Masina manentana anay, amin'ny fitiavana tsy mihatsaravelatsihy asehonay,
47N	6	7	0,00000	amin'ny fitorianay ny marina ary amin'ny hery omen'Andriamanitra anay. Izay rariny no fiadiana ampiasainay hanafihana sy hiarovan-tena,
47N	6	8	0,00000	na omem-boninahitra izahay na alam-baraka, na ratsy laza izahay na tsara laza. Atao ho mpamitaka izahay nefa mpanambara ny marina,
47N	6	9	0,00000	atao ho tsy fantatra nefa fantatra tsara, atao ho efa maty nefa dia izao velona izao. Faizina izahay, nefa tsy vonoina ho faty;
47N	6	10	0,00000	na dia ampalahelovina aza izahay, dia faly mandrakariva; toa mahantra izahay nefa mampanan-karena olona maro; toa tsy manana na inona na inona, nefa manana ny zavatra rehetra.
47N	6	11	0,00000	Niteny tsotra taminareo Korintianina izahay; nosokafanay malalaka taminareo ny fonay.
47N	6	12	0,00000	Tsy tery fo taminareo izahay, fa ianareo no tery fo taminay.
47N	6	13	0,00000	Miteny aminareo toy ny amin'ny zanaka aho: mba ho setrin'ny ataonay, halalaho koa re ny fonareo aminay!
47N	6	14	0,00000	Aza miray petsapetsa amin'ny tsy mpino, fa tsy sahaza anareo ny miara-dia aminy. Satria ahoana no ikambanan'ny marina amin'ny ratsy fanahy? Ahoana no hiombonan'ny mazava amin'ny maizina?
47N	6	15	0,00000	Ahoana no hifanarahan'i Kristy amin'i Beliala? Anjara inona no hiraisan'ny mpino amin'ny tsy mpino.
47N	6	16	0,00000	Ahoana no hifandraisan'ny tempolin'Andriamanitra amin'ny sampy? Fa isika no tempolin'Andriamanitra velona, araka ny voalazan'Andriamanitra hoe: Honina eo aminy Aho ary handeha eo afovoany, dia ho Andriamaniny Aho ary izy ireo ho vahoakako.
47N	6	17	0,00000	Izany no ilazan'ny Tompo hoe: Miala teo aminy ka misaraha aminy; aza mikasika zavatra tsy madio, dia horaisiko ianareo.
47N	6	18	0,00000	Ka ho Rainareo Aho, ary ianareo ho zanako lahy sy ho zanako vavy, hoy ny Tompo Tsitoha. >
47N	7	1	0,00000	Koa raha manana ireo fampanantenana ireo isika, ry hava-malala, dia aoka isika hitandrin-tena hadio sy ho afaka amin'ny fahalotoana rehetra na ara-batana na ara-panahy, ka hiezaka ho masina tanteraka amin'ny fahatahorana an'Andriamanitra.
47N	7	2	0,00000	Mba ataovy omby anay ny fonareo. Tsy nanisy ratsy olona izahay, na nanimba olona, na nanambaka olona.
47N	7	3	0,00000	Tsy ny hanameloka anareo no ilazako izany; fa efa voalazako rahateo fa lalainay ao am-ponay ianareo, ka ho tafaraka aminay hatrany na velona na maty.
47N	7	4	0,00000	Lehibe ny fahatokiako anareo, tena reharehako tokoa ianareo; ka feno fampaherezana aho sady tsy omby tratra ny hafaliako amin'ny fahoriana rehetra manjo anay.
47N	7	5	0,00000	Na dia tonga tany Masedonia tokoa aza izahay, dia tsy nisy hilaminanay mihitsy, fa nifandafaram-pahoriana izahay: teo ivelany, nisy ady namelezana anay; tao anatinay, nisy tahotra.
47N	7	6	0,00000	Kanefa Andriamanitra, Izay mampahery ny ory fo, dia nampahery anay tamin'ny nahatongavan'i Tito;
47N	7	7	0,00000	ary tsy ny nahatongavany ihany no nampahery anay, fa ny fampaherezana azony taminareo koa: notantarainy taminay fa maniry mafy hihaona amiko indray ianareo, sady nitomany noho ny zava-nitranga ary nazoto hanaiky ahy; ka dia vao mainka faly aho.
47N	7	8	0,00000	Fa na dia nampalahelo anareo aza ny taratasy nosoratako, dia tsy anenenako ankehitriny. Nanenenako ihany izany nony hitako fa noseranin'alahelo ianareo.
47N	7	9	0,00000	Kanefa mifaly aho ankehitriny, tsy noho ny nampalahelovako anareo, fa noho ny alahelonareo nahatonga anareo hiala amin'ny toe-dratsy. Eny, alahelo araka an'Andriamanitra ny anareo, ka tsy nitondra fatiantoka avy aminay ianareo.
47N	7	10	0,00000	Satria ny alahelo araka an'Andriamanitra dia mahatonga hiala amin'ny toe-dratsy, mba hiroso amin'ny famonjena tsy anenenana; fa ny alahelon'izao tontolo iza kosa dia mahatonga fahafatesana.
47N	7	11	0,00000	Jereo tokoa ny vokatr'izany alahelo araka an'Andriamanitra izany teo aminareo: He izato fahazotoana hanova ny toe-javatra! He izato ezaka hanala tsiny ny tenanareo! He izato fahatezerana noho ny zava-nitranga! He izato tahotra ny famaizan'Andriamanitra! He izato faniriana hihaona amiko indray! He izato zotompo hanaiky ahy! He izato finiavana hanafay ny ratsy! Izany rehetra izany no nampisehoanareo fa tsy misy tsininareo mihitsy amin'iny raharaha iny.
47N	7	12	0,00000	Koa raha nanoratra taminareo aho, dia tsy noho ilay nahavita ratsy na noho ilay nasian-dratsy; nanoratra taminareo aho mba hampiharihary aminareo fa eo anatrehan'Andriamanitra dia mazoto hanaiky ahy ianareo.
47N	7	13	0,00000	Nampahery anay izany fihetsikareo izany. Ankoatra ny fampaherezana azonay, dia vao mainka safononoka ny hafalianay tamin'ny nahitanay fa faly aoka izany i Tito satria namelombelona aina azy ianareo rehetra.
47N	7	14	0,00000	Eny, nirehareha teo anatrehan'i Tito aho ny aminareo, ary dia tsy nandiso fanantenana ahy tokoa ianareo; fa tahaka ny nilazanay marina taminareo ny zavatra rehetra, dia tonga marina koa ny reharehanay teo anatrehan'i Tito ny aminareo.
47N	7	15	0,00000	Vao mainka nitombo ny fankamamian'i Tito anareo, rehefa tsaroany fa vonon-kanoa ianareo rehetra, sady tamin-tahotra sy hovitra tokoa no nandraisanareo azy.
47N	7	16	0,00000	Faly aho fa mahazo matoky anareo amin'ny zavatra rehetra. >
47N	8	1	0,00000	Tianay hampahafantarina anareo, ry havana, ny fahasoavana nomen'Andriamanitra tao amin'ireo Fiangonana any Masedonia.
47N	8	2	0,00000	Voasedra mafy tamin'ny fahoriana nahazo azy ny mpino, kanefa lehibe tokoa ny hafaliany ary nahafoy mihitsy izy ireo tamin'ny famoriam-bola, na dia tena mahantra aza.
47N	8	3	0,00000	Vavolombelona nahita aho fa nanome araka izay zakany ry zareo, eny mihoatra noho izay zakany aza; nahim-pony
47N	8	4	0,00000	no niangaviany mafy taminay mba hahazo tombon-tsoa handray anjara amin'ny fanasoavana ny vahoakan'Andriamanitra any Jodea.
47N	8	5	0,00000	Nanao mihoatra noho izay nantenainay izy ireo, fa nanolo-tena ho an'ny Tompo aloha, ary ho anay koa noho ny sitrapon'Andriamanitra.
47N	8	6	0,00000	Ka dia niangavianay i Tito hankaty aminareo hahatomombana izany asa fanasoavana izany, araka ny efa nanombohany azy teo aloha.
47N	8	7	0,00000	Manam-be tokoa ianareo amin'ny zavatra rehetra: dia amin'ny finoana, amin'ny teny, amin'ny fahalalana, amin'ny fahazotoana isan-karazany, ary amin'ilay fitiavana raisinareo avy aminay; araka izany koa no aoka hahafoizanareo be amin'izao asa soa izao.
47N	8	8	0,00000	Tsy milaza izany ho didy aho, fa ny fahazotoana asehon'ny sasany no hitsapako raha fitiavana mangarangarana ny anareo.
47N	8	9	0,00000	Satria fantatrareo ny fahasoavan'i Jesoa Kristy Tompontsika: fa na dia nanankarena aza Izy, dia tonga mahantra noho ny aminareo, mba hampanankarena anareo ny fahantrany.
47N	8	10	0,00000	Ambarako aminareo izay hevitro ny amin'izany raharaha izany: mahasoa anareo izany, satria lohalaharana ianareo tsy tamin'ny firotsahana hanao azy fotsiny fa tamin'ny fanapahan-kevitra hanao azy koa.
47N	8	11	0,00000	Ankehitriny kosa dia tontosay ny fanaovana azy. Nanana risi-po ianareo raha nanapa-kevitra hanao azy, ka dia aoka hanana risi-po tahaka izany koa hanatontosa azy araka izay anananareo.
47N	8	12	0,00000	Fa raha misy ny risi-po hanome, dia ny manome araka izay ananana ihany no ankasitrahin'Andriamanitra, fa tsy hoe ny manome araka izay tsy ananana.
47N	8	13	0,00000	Izany no atao, tsy sanatria ny hahaory anareo ka hiadanan'ny sasany, fa ny mba hisian'ny fitoviana.
47N	8	14	0,00000	Amin'izao ankehitriny izao, dia manam-be ianareo mba hanafa-pahasahiranana azy ireo. Any kosa andro hahatonga azy ireo hanam-be mba hanafa-pahasahiranana anareo. Amin'izany no hisian'ny fitoviana,
47N	8	15	0,00000	araka ny voalazan'ny Soratra Masina hoe: Izay nanangona be tsy nanana amby, ary izay nanangona kely tsy nanana ny tsy ampy.
47N	8	16	0,00000	Hisaorana anie Andriamanitra Izay nahatonga an'i Tito ho mazoto miasa ho anareo tahaka ny ataonay koa!
47N	8	17	0,00000	Nanaiky ny fiangavianay azy i Tito; nefa tena nazoto rahateo izy, ka dia nahim-pony no nankanesany tany aminareo.
47N	8	18	0,00000	Nalefanay hiaraka aminy koa ilay rahalahy derain'ny Fiangonana rehetra amin'ny asa fitoriana ny Vaovao Mahafaly;
47N	8	19	0,00000	ary tsy izany ihany, fa notendren'ireo Fiangonana mba hiara-dia aminay koa io rahalahy io amin'izao asa fanasoavana ilofosanay izao, ho voninahitr'Izy Tompo ary ho mariky ny risi-ponay hanasoa ny hafa.
47N	8	20	0,00000	Tandremanay mba tsy hisy hanome tsiny anay amin'izao famoriana vola be ilofosanay izao:
47N	8	21	0,00000	satria mikendry hanao ny tsara izahay, tsy eo anatrehan'ny Tompo ihany, fa eo anatrehan'ny olona koa.
47N	8	22	0,00000	Nalefanay hiaraka amin'izy ireo ilay rahalahinay izay efa nosedrainay matetika tamin-javatra maro ka hitanay fa mazoto; kanefa vao mainka mazoto kokoa izy ankehitriny, satria be ny fahatokiany anareo.
47N	8	23	0,00000	Raha ny amin'i Tito, dia namako izy sady mpiara-miasa amiko ho fanasoavana anareo; fa iretsy roa lahy rahalahinay kosa dia irak'ireo Fiangonana ary miasa ho voninahitr'i Kristy.
47N	8	24	0,00000	Koa asehoy azy telo lahy fa tia azy tokoa ianareo, mba ho fantatr'ireo Fiangonana fa rariny raha ataonay reharehanay ianareo. >
47N	9	1	0,00000	Momba ny fanampiana ho an'ny vahoakan'Andriamanitra any Jodea, dia tsy misy tokony hanoratako aminareo.
47N	9	2	0,00000	Fantatro manko ny risi-ponareo ka nataoko rehareha ny aminareo teo anoloan'ny Masedonianina; fa hoy aho taminy: Efa vonona hatry ny taona itsy ry zareo any Akaia! Nanaitaitra ny maro ny zotomponareo.
47N	9	3	0,00000	Kanefa dia nalefako ho any aminareo ihany ireto rahalahy ireto mba tsy ho foana ilay reharehanay ny aminareo momba izany; satriko ho vonona tokoa ianareo, araka izay voalazako.
47N	9	4	0,00000	Fa raha tahiny misy tafara-dia amiko ny avy aty Masedonia, ka mahita anareo tsy mbola vonona, dia hahamenatra anay izany fahatokianay anareo izany! Aoka tsy hoteneniko ny hoe hahamenatra anareo!
47N	9	5	0,00000	Noheveriko ary fa tena ilaina ny niangaviako ireto rahalahy ireto handeha hialoha ho any aminareo mba hampanomana rahateo ny fanomezana be nampanantenainareo teo aloha; dia ho vonona izany, ka ho fanomezana be tokoa fa tsy ho fanomezana mahihitra.
47N	9	6	0,00000	Izao no tsarovy: izay mamafy kely dia hijinja kely; izay mamafy be dia hijinja be.
47N	9	7	0,00000	Aoka samy hanome araka izay nokasain'ny fony avy, tsy amin'alahelo na an-terivozona, satria ny mpanome an-kafaliana no tian'Andriamanitra.
47N	9	8	0,00000	Ary hain'Andriamanitra omena mitafotafo anareo ny soa isan-karazany, ka hanana ny ampy mandrakariva amin'ny zavatra rehetra ianareo, sady hanana mitafotafo hoentinareo manao asa soa isan-karazany,
47N	9	9	0,00000	araka ny voalazan'ny Soratra Masina hoe: Malala-tanana izy nanome ny mahantra; maharitra mandrakizay ny asa fiantrany.
47N	9	10	0,00000	Andriamanitra, Izay miantoka masomboly ho an'ny mpamafy sy hanin-kohanina, no hiantoka masomboly ho anareo sy hampitombo azy, ka hampamokatra be dia be ny asa fiantrana ataonareo.
47N	9	11	0,00000	Hataon'Andriamanitra hanan-karena amin'ny zavatra rehetra ianareo mba hahafoy be amin'ny fanasoavana isan-karazany; ka hahatonga ny olona hisaotra an'Andriamanitra noho ny fanomezanareo entinay ho azy ireo.
47N	9	12	0,00000	Satria ny fanaovana izao asa famoriam-bola izao dia tsy hoe mahafa-pahasahiranana ny vahoakan'Andriamanitra any Jodea fotsiny, fa mahabe ny fisaoran'ny maro an'Andriamanitra koa.
47N	9	13	0,00000	Misy vidiny tokoa izao asa fanasoavana izao, ka maro no hanome voninahitra an'Andriamanitra noho ny fanoavana anehoanareo fa inoanareo ny Vaovao Mahafaly nentin'i Kristy; maro koa no hanome voninahitra an'Andriamanitra noho ianareo nahafoy be nizara harena tamin-dry zareo any Jodea sy tamin'ny olona rehetra.
47N	9	14	0,00000	Hivavaka ho anareo izy rehetra, fa ankamamiany tokoa ianareo satria nihoa-pampana ny fahasoavana nomen'Andriamanitra anareo.
47N	9	15	0,00000	Hisaorana anie Andriamanitra noho ny fanomezany tsy hay visavisaina! >
47N	10	1	0,00000	Izaho Paoly mihitsy no manainga anareo, dia izaho izay lazaina fa manetry tena rehefa manoloana anareo, nefa henjana aminareo rehefa lavitra anareo. Miangavy anareo amin'ny fahalemem-panahy sy hamoram-pon'i Kristy aho:
47N	10	2	0,00000	aoka re aho mba tsy ho voatery hanao teny henjana amin'ny hahatongavako aty aminareo; fa mikasa hihenjana amim-pahasahiana tokoa aho amin'ny olona sasany, izay mihevitra fa manao fitondrantena araka ny fisainan'olombelona izahay.
47N	10	3	0,00000	Na dia ao anatin'ny fiainana maha olombelona aza izahay, dia tsy araka ny fisainan'olombelona no iadianay;
47N	10	4	0,00000	satria tsy fitaovam-piadiana malemy, araka ny an'ny olombelona, no entinay miady; fa fitaovam-piadiana mahery, araka an'Andriamanitra, mba hoenti-mandrava manda. Ravanay ny hevitra diso
47N	10	5	0,00000	sy feno avonavona rehetra, izay atsangana hanohitra ny fahalalana an'Andriamanitra; ary babonay hanaiky an'i Kristy ny olona rehetra mahitsy fieritreretana.
47N	10	6	0,00000	Vonona hanafay ny tsy mpanota rehetra izahay, rehefa mampiseho fanoavana tanteraka ianareo.
47N	10	7	0,00000	Mijery zavatra araka ny fisehony ivelany ihany ianareo! Raha misy olona matoky tena fa an'i Kristy, dia izao indray no aoka hosaintsaininy: tahaka ny maha an'i Kristy azy no maha an'i Kristy anay koa.
47N	10	8	0,00000	Ary tsy hahazo henatra aho na dia ireharehako somary tafahoatra aza ny fahefana nomen'ny Tompo anay, dia fahefana hampandrosoana ny Fiangonanareo fa tsy handravana azy.
47N	10	9	0,00000	Tsy te hiseho ho toy ny hoe mampitahotra anareo aho amin'ireto taratasy soratako; fa misy manao hoe:
47N	10	10	0,00000	Mafonja sy mahery vaika ireo taratasin'i Paoly; nefa rehefa mby eto aminay izy tenany, dia olona osa ary ny teniny dia tsinontsinona.
47N	10	11	0,00000	Izao no aoka hosaintsainin'ilay miteny toy izany: sahala amin'izay soratanay an-taratasy raha lavitra izahay, no hataonay rehefa tonga izahay.
47N	10	12	0,00000	Marina tokoa fa tsy sahinay ny hampitovy na hampitaha ny tenanay amin'ny olona sasany midera tena; satria tsy hendry ireny, fa manohatra tena amin'ny tenany ihany ary mampitaha tena amin'ny tenany ihany.
47N	10	13	0,00000	Izahay kosa tsy mba hirehareha mihoa-pampana, fa dia araka ny fenitry ny asa voafaritr'Andriamanitra ho anjaranay, ka nahatongavanay hatraty aminareo.
47N	10	14	0,00000	Fa tsy toy ny olona tsy tonga hatraty aminareo izahay, ka hoe nihoatra ny faritra natao ho anay; tonga hatraty aminareo tokoa izahay nitondra ny Vaovao Mahafaly momba an'i Kristy.
47N	10	15	0,00000	Tsy mirehareha mihoa-pampana izahay, ka hirehareha amin'ny asa nataon'ny sasany; fa izao no antenainay: rehefa mitombo ny finoanareo, dia hitatra hatrany hatrany eo aminareo koa ny asanay, araka ny fenitra napetrak'Andriamanitra ho anay.
47N	10	16	0,00000	Avy eo dia hitory ny Vaovao Mahafaly amin'ireo faritany ivelan'ny anareo izahay, ka tsy hirehareha amin'izay efa vitan'ny sasany eo amin'ny faritra sahaniny.
47N	10	17	0,00000	Fa hoy ny Soratra Masina hoe: Izay mirehareha dia ny nataon'ny Tompo no aoka hireharehany;
47N	10	18	0,00000	satria tsy izay midera tena no olona voazaha toetra, fa izay derain'ny Tompo. >
47N	11	1	0,00000	Enga anie ka mba handefitra amiko ianareo amin'izao hadalana kely izao! Eny, mandefera amiko ianareo!
47N	11	2	0,00000	Saro-piaro momba anareo aho, ary fahasaro-piaro avy amin'Andriamanitra izany; satria ianareo dia toy ny virijiny madio atolotra ho fofombadin'ny lehilahy anankiray, dia i Kristy.
47N	11	3	0,00000	Saingy atahorako fandrao hihasimba ny toe-tsainareo, ka hilaozanareo ny firaiketam-po mahitsy sy madio amin'i Kristy, tahaka ny nahavoafitaka an'i Eva tamin'ny lainga tsara lahatra nataon'ny bibilava.
47N	11	4	0,00000	Eny, leferinareo tsara raha misy olona tonga mitory Jesoa hafa noho ilay Jesoa notorinay; ary ianareo toa vonon-kandray fanahy hafa noho ilay Fanahy Masina efa azonareo, na vonon-kandray vaovao mahafaly hafa noho ilay Vaovao Mahafaly efa noraisinareo.
47N	11	5	0,00000	Heveriko fa tsy misy mahalatsa-danja ahy velively amin'ireo apostoly fanaperana ireo.
47N	11	6	0,00000	Na tsy ampy fahaiza-mandahateny aza aho, dia ampy fahalalana; nasehonay mazava tsara mandrakariva tamin'ny zavatra rehetra izany mba hahasoa anareo.
47N	11	7	0,00000	Fony aho nitory taminareo ny Vaovao Mahafaly avy amin'Andriamanitra, dia nanao izany maimaimpoana aho; moa diso ve aho, raha nanetry tena mba hisandratanareo?
47N	11	8	0,00000	Nekeko ny nandoavan'ny Fiangonana sasany vola tamiko, ka tahaka ny hoe nandroba azy ireo aho mba hanampiako anareo.
47N	11	9	0,00000	Fony teo aminareo aho, dia tsy nanahirana na iza na iza raha nisy zavatra nilaiko, satria ireo havana kristianina avy any Masedonia no nanome ahy ny zavatra nilaiko; ary tamin'ny zavatra rehetra dia nitandrina tsara izay tsy hanahirana anareo aho sady mbola hitandrina izany ihany.
47N	11	10	0,00000	I Kristy Izay ato amiko dia milaza ny marina hatrany, ka milaza marina aho fa tsy azo esorina amiko izany reharehako izany eran'ny faritany Akaia.
47N	11	11	0,00000	Ahoana moa no ilazako izany? Satria tsy tiako ve ianareo? Andriamanitra no mahalala fa tiako ianareo!
47N	11	12	0,00000	Hataoko hatrany izao fanaoko izao, mba tsy hanan-kolazaina ry zareo te ho hita fa manahaka anay amin'izay ireharehany.
47N	11	13	0,00000	Apostoly sandoka izy ireny, milaza lainga momba izay ataony, ka miova endrika ho apostolin'i Kristy.
47N	11	14	0,00000	Tsy mahagaga izany satria hain'i Satana aza ny miova endrika ho anjely mamirapiratra.
47N	11	15	0,00000	Koa tsy sarotra ho an'ireo mpanompon'i Satana ny miova endrika ho mpanompon'ilay Andriamanitra marina; kanefa ny hiafaran'ireo dia ho araka ny asany ihany.
47N	11	16	0,00000	Antitranteriko ihany: aoka tsy hisy hanao ahy ho adala! Kanefa raha izany no iheveranareo ahy, dia raiso toy ny adala aho, mba hahazoako mirehareha kely koa.
47N	11	17	0,00000	Izay lazaiko izao dia tsy araka ny Tompo no ilazako azy; fa miteny toy ny adala aho amin'izao toe-javatra ireharehako izao.
47N	11	18	0,00000	Satria maro no mirehareha araka ny maha olombelona, dia mba hirehareha araka izany koa aho.
47N	11	19	0,00000	Fa hendry ianareo ka sitrakareo ny handefitra amin'ireo adala.
47N	11	20	0,00000	Eny, leferinareo raha misy manandevo anareo, raha misy mandany anareo, raha misy maka ny anareo, raha misy manao zinona anareo, raha misy mamely ny tavanareo.
47N	11	21	0,00000	Hanalam-baraka ny tenanay no ilazako ho: osa loatra izahay ka tsy nahavita izany! Kanefa izay sahin'ny olona lazaina miteny toy ny adala aho dia mba sahiko lazaina koa.
47N	11	22	0,00000	Hebreo ve ireo apostoly sandoka ireo? Izaho koa! Israelita ve izy ireo? izaho koa! Taranak'i Abrahama ve izy ireo? Izaho koa.
47N	11	23	0,00000	Mpanompon'i Kristy ve izy ireo? Hiteny toy ny very saina aho: eny, mpanompon'i Kristy koa aho, ary mihoatra noho izy ireo; fa nisasatra mafy kokoa aho, natao am-ponja matetika kokoa, nokapohina bebe kokoa, tambavahoana imbetsaka kokoa.
47N	11	24	0,00000	Indimy nokapohin'ny Jiosy aho, ka nandalasina in-39 misesy isaky ny mandeha;
47N	11	25	0,00000	intelo nokaravasin'ny Romanina aho, ary indray maka saika matin'ny tora-bato; intelo vaky sambo aho, ary efa tavela teo anivon-dranomasina indray andro sy indray alina maninjitra.
47N	11	26	0,00000	Matetika nanao dia an-tongotra aho ka efa tojo ny loza isan-karazany: loza tamin'ny ony tondraka, loza tamin'ny jiolahy, loza avy amin'ny Jiosy mpiray firenena amiko, loza avy amin'ny hafa firenena, loza tao an-tanana, loza tany an-taniefitra, loza teny an-dranomasina, loza teo anivon'ny misandoka ho havana kristianina.
47N	11	27	0,00000	Niasa mafy sy nisasatra aho, niari-tory matetika, nijalin'ny hanoanana sy hetaheta, tsy nitendry hanina matetika, niaritra hatsiaka sady tsy nanan-kitafy.
47N	11	28	0,00000	Ankoatra izay tsy voalaza, dia mbola mitambesatra amiko isan'andro vaky ny fiahiana ny Fiangonana rehetra.
47N	11	29	0,00000	Iza no malemy, ka tsy malemy aho? Iza no lavo tamin'ny fahotana, ka tsy malahelo mafy aho?
47N	11	30	0,00000	Raha tsy maintsy mirehareha aho, dia ireo zavatra mampiharihary ny fahalemeko no hataoko rehareha.
47N	11	31	0,00000	Andriamanitra, Rain'i Jesoa Tompo, Ilay ankalazaina mandrakizay, dia mahalala fa tsy mandainga aho.
47N	11	32	0,00000	Fony tany Damasy aho, ny governora notendren'i Hareta mpanjaka dia nampiambina ny tanana Damasy mba hisamborana ahy.
47N	11	33	0,00000	Fa nisy nampidina ahy an-tsobika avy teo amin'ny varavarankelin'ny manda, ka dia afa-nandositra ny tanan'i Hareta aho. >
47N	12	1	0,00000	Tsy maintsy mirehareha aho, na dia tsy mahasoa aza izany; fa hiroso aho hilaza fahitana sy fanambarana nomen'ny Tompo ahy.
47N	12	2	0,00000	Fantatro fa tokony ho 14 taona lasa izay, dia nisy kristianina anankiray nakarina tany amin'ny lanitra fahatelo. (Asa moa raha nakarina tokoa izy na nisehoam-pahitana fotsiny, Andriamanitra no mahalala.)
47N	12	3	0,00000	Fantatro fa nakarina hatrany Paradisa izany lehilahy izany (asa moa raha nakarina tokoa izy na nisehoam-pahitana fotsiny, Andriamanitra no mahalala); ary tao Paradisa no nandrenesany teny tsy hay lazaina sady tsy azon'olombelona tenenina.
47N	12	4	0,00000	????
47N	12	5	0,00000	Ny amin'izany lehilahy izany no hataoko rehareha, fa ny amin'ny tenako dia tsy misy hataoko rehareha afa-tsy ny fahalemeko ihany.
47N	12	6	0,00000	Satria na dia te hirehareha aza aho, dia tsy ho adala fa ny marina no holazaiko; kanefa tsy manao izany aho, fandrao hisy olona hihevitra ahy ho mihoatra noho izay hitany amiko na reny avy amiko.
47N	12	7	0,00000	Fa mba tsy hampieboebo ahy noho ireo fanambarana tsy manan-tsahala voaraiko, dia navelan'Andriamanitra hisy zava-mampijaly ahy tao amin'ny tenako; toy ny irak'i Satana mamely ahy izany ka misakana ahy tsy hieboebo.
47N	12	8	0,00000	Intelo aho no niangavy ny Tompo mba hialan'izany aretina izany amiko;
47N	12	9	0,00000	nefa hoy ny Tompo tamiko: Ampy ho anao ny fahasoavako, satria ao amin'ny fahalemenao no isehoan'ny heriko tanteraka. Koa vao mainka sitrako mihitsy ny hirehareha amin'ny fahalemeko, mba hambomba ahy ny herin'i Kristy.
47N	12	10	0,00000	Ka dia ifaliako ny fahalemena, ny fanevatevana, ny fahaterena, ny fanenjehana ary ny tebiteby, izay manjo ahy noho ny amin'i Kristy; fa rehefa malemy iny indrindra aho no mahery.
47N	12	11	0,00000	Efa lasa adala aho, satria noterenareo. Ianareo ange no tokony hidera ahy e! Fa na dia tsinontsinona aza aho, dia tsy misy mahalatsa-danja ahy velively amin'ireo apostoly fanaperana.
47N	12	12	0,00000	Notontosaina teo aminareo avokoa ny marika manaporofo ny maha apostoly ahy: dia faharetana lehibe sy famantarana ary zava-mahatalanjona aman'asa mahagaga.
47N	12	13	0,00000	Fa inona moa no mahalatsa-danja anareo noho ny Fiangonana hafa, afa-tsy hoe angaha tsy nanahirana anareo aho? Mamela ny hadisoako fa tsy rariny tokoa izany!
47N	12	14	0,00000	Indro fa vonona aho izao ny hankaty aminareo fanintelony, nefa tsy hanahirana anareo. Ianareo manko no katsahiko fa tsy ny fanananareo; satria tsy ny zanaka no tokony hitady vola hikarakarana ny ray aman-dreniny, fa ny ray aman-dreniny no tokony hitady vola hikarakarana ny zanany.
47N	12	15	0,00000	Raha ny amiko, dia sitrako mihitsy ny handany manontolo ny fananako sy ny aiko hamonjena anareo. Koa raha manao lanja miakatra ny fitiavako anareo, dia hanao lanja midina ve ny fitiavanareo ahy?
47N	12	16	0,00000	Ekenareo fa tsy nanahirana anareo tokoa aho; kanefa nanao hafetsena, hono, aho mba hahazoako anareo am-pitaka.
47N	12	17	0,00000	Moa nisy nasaiko naka vola aman-karena taminareo ve ireo nirahiko taty aminareo?
47N	12	18	0,00000	Niangaviako i Tito hankaty aminareo ary nirahiko hiara-dia taminy koa ilay rahalahy izay fantatrareo. Naka vola aman-karena taminareo ve i Tito? Tsy toe-panahy iraisana ve no narahinay tamin'ny fitondrantenanay?
47N	12	19	0,00000	Heverinareo angamba fa miaro tena hatrany izahay eo imasonareo. Tsia! Araka ny sitrapon'i Kristy no itenenanay eo anatrehan'Andriamanitra; ka lazainay aminareo, ry hava-malala, fa izay rehetra izany dia hampandrosoana anareo amin'ny finoana.
47N	12	20	0,00000	Atahorako manko fandrao, rehefa tonga aho, dia tsy araka izay tiako no hahitako anareo, ary tsy araka izay tianareo koa no hahitanareo ahy. Atahorako fandrao hisy fifandirana, fifampialonana, fahatezerana, fifampiandaniana, fanaratsiana, fanendrikendrehana, fieboeboana, ary fisavorovoroana.
47N	12	21	0,00000	Atahorako fandrao, amin'izao fahatongavako izao, dia hampietry ahy eo anatrehanareo ilay Andriamanitro; ka hitomany aho, noho ny maro izay nanota teo aloha nefa mbola tsy niala tamin'ny fahalotoana sy fijangajangana ary fihetsika tsy maotina fanaony. >
47N	13	1	0,00000	Izao no fanintelony hankanesako aty aminareo. Hoy ny Soratra Masina hoe: Ny tenin'ny vavolombelona roa na telo no aoka hitombenan'ny raharaha rehetra.
47N	13	2	0,00000	Amin'izao hahatongavako izao ary, dia tsy hananako antra intsony ireo nanota teo aloha sy ny hafa rehetra: efa voalazako izany fony aho tany aminareo fanindroany, nefa dia antitranteriko ankehitriny amin'izao aho tsy aty aminareo izao.
47N	13	3	0,00000	Tadiavinareo ny hahitana porofo fa i Kristy no miteny ato anatiko; ka tsy fahalemena no ampiharin'i Kristy aminareo, fa hery no asehony eo anivonareo.
47N	13	4	0,00000	Voahombo tamin'ny hazofijaliana i Kristy noho ny fahalemeny, kanefa dia velona kosa izao noho ny herin'Andriamanitra. Miombona amin'ny fahalemen'i Kristy izahay ankehitriny; kanefa hiseho fa velona miaraka amin'i Kristy izahay, ka ny herin'Andriamanitra no hampiharinay aminareo.
47N	13	5	0,00000	Diniho ny tenanareo, ka izahao toetra raha velona amin'ny finoana tokoa ianareo na tsia. Fantatrareo tsara fa ao anatinareo i Jesoa Kristy, afa-tsy raha olona tsy voazaha toetra ianareo!
47N	13	6	0,00000	Manantena kosa aho fa raha izahay, dia ho fantatrareo fa tsy mba olona tsy voazaha toetra.
47N	13	7	0,00000	Mangataka am-bavaka amin'Andriamanitra izahay mba tsy hahavita ratsy mihitsy ianareo, tsy hoe mba hisehoanay ho olona voazaha toetra, fa mba hanaovanareo izay tsara, na dia hoheverina ho olona tsy voazaha toetra aza izahay.
47N	13	8	0,00000	Fa tsy mba mahatohitra ny marina izahay fa ny mampandroso ny marina ihany.
47N	13	9	0,00000	Eny, mahafaly anay raha malemy izahay fa ianareo kosa mahery; ka ny angatahinay am-bavaka, dia ny hahatanteraka anareo.
47N	13	10	0,00000	Izany no anoratako ireo zavatra ireo aminareo, dieny mbola lavitra anareo aho; fandrao, rehefa mby eo aminareo aho, dia voatery hanao mafy loatra, araka ny fahefana nomen'ny Tompo ahy, dia fahefana natao hampandrosoana ny Fiangonanareo fa tsy handravana azy.
47N	13	11	0,00000	Ary farany, ry havako, veloma finaritra ianareo! Miezaha ho tonga lafatra, mifampahereza, miraisa saina, mihavana, dia homba anareo ilay Andriamanitra loharanon'ny fitiavana sy ny fiadanana.
47N	13	12	0,00000	Mifanaova veloma amin'ny fanoroham-pihavanana.
47N	13	13	0,00000	Manao veloma anareo avokoa ny vahoakan'Andriamanitra.
47N	13	14	0,00000	Homba anareo rehetra anie ny fahasoavan'i Jesoa Kristy Tompo sy ny fitiavan'Andriamanitra ary ny firaisana avy amin'ny Fanahy Masina! >
48N	1	1	0,00000	Avy amiko Paoly ity taratasy ity, dia izaho tonga apostoly tsy tamin'ny tendrin'olombelona na tamin'ny alalan'ny olombelona, fa noho i Jesoa Kristy ary noho Andriamanitra Ray Izay nanangana azy ho velona avy any amin'ny maty.
48N	1	2	0,00000	Mamangy anareo Fiangonana aty Galatia aho ary mamangy anareo koa ny kristianina rehetra tafaraka amiko eto.
48N	1	3	0,00000	Ho aminareo anie ny fahasoavana sy ny fiadanana avy amin'Andriamanitra Ray sy i Jesoa Kristy Tompontsika.
48N	1	4	0,00000	Araka ny sitrapon'Andriamanitra sady Raintsika, dia nanolo-tena i Jesoa Kristy mba hamonjy antsika amin'ny fahotantsika ary hanafaka antsika amin'izao tontolo anjakan'ny ratsy ankehitriny izao.
48N	1	5	0,00000	Eny, ho Azy Andriamanitra Raintsika anie ny voninahitra mandrakizay mandrakizay! Amen.
48N	1	6	0,00000	Gaga aho fa tsy toy inona akory dia ilaozanareo ilay Andriamanitra niantso anareo tamin'ny fahasoavan'i Kristy, ka dia Vaovao Mahafaly hafa no itodihanareo.
48N	1	7	0,00000	Tsy hoe misy Vaovao Mahafaly hafa tsy akory, saingy misy olona mandrebireby anareo ary te hamilavila ny Vaovao Mahafaly momba an'i Kristy.
48N	1	8	0,00000	Kanefa raha misy olona, na dia izahay na anjely avy any an-danitra aza, mitory Vaovao Mahafaly hafa noho izay efa notorinay taminareo, dia aoka izy ho voaozona!
48N	1	9	0,00000	Efa voalazanay taminareo taloha izany ary mbola averiko indray ankehitriny fa raha misy mitory Vaovao Mahafaly hafa noho izay efa noraisinareo, aoka izy ho voaozona!
48N	1	10	0,00000	Olombelona ve ankehitriny no ilako sitraka? Tsia, fa Andriamanitra no ilako sitraka! Sa ny ho mamy hoditra amin'ny olombelona no tadiaviko? Raha mbola ny ho mamy hoditra amin'ny olombelona no tadiaviko, dia tsy mpanompon'i Kristy aho.
48N	1	11	0,00000	Ampahafantariko anareo, ry havana, fa ny Vaovao Mahafaly notoriko taminareo dia tsy zavatra novolavolain'olombelona.
48N	1	12	0,00000	Tsy hoe olombelona no nandraisako azy na nianarako azy, fa i Jesoa Kristy no nanambara azy tamiko.
48N	1	13	0,00000	Eny, efa renareo ny fomba fiainako fahiny fony aho mbola nanaraka ny fivavahana jiosy: nanenjika lozantany ny Fiangonan'Andriamanitra aho ary nilofo handrava azy.
48N	1	14	0,00000	Nandroso tokoa aho tamin'ny fivavahana jiosy ary nihoatra ny ankamaroan'ireo indray nihira tamiko teo amin'ny fireneko sady fatra-pitana kokoa noho izy ireo ny fampianarana nampitain'ny razako.
48N	1	15	0,00000	Kanefa natokan'Andriamanitra dieny hatrany am-bohoka aho ary nantsoiny hanompo Azy noho ny fahasoavany.
48N	1	16	0,00000	Ary rehefa sitrak'Andriamanitra ny nanambara ny Zanany tato anatiko, mba hitoriako ny Vaovao Mahafaly momba azy amin'ny hafa firenena, dia tsy naka saina tamin'olombelona osa sy malemy aho,
48N	1	17	0,00000	ary tsy niakatra tany Jerosalema hanatona ireo apostoly talohako; fa lasa aho nankany Arabia ary dia niverina tany Damasy indray.
48N	1	18	0,00000	Telo taona taorian'izany vao niakatra tany Jerosalema aho mba hifankahita amin'i Petera ary dia nitoetra tapa-bolana niaraka taminy.
48N	1	19	0,00000	Tsy nahita apostoly hafa aho; fa ny hitako dia i Jakoba rahalahin'ny Tompo.
48N	1	20	0,00000	Momba izao zavatra soratako aminareo izao, dia ijoroako eto anatrehan'Andriamanitra fa tsy mandainga aho!
48N	1	21	0,00000	Taorian'izany, dia lasa nankany amin'ny faritany Siria sy Silisia aho.
48N	1	22	0,00000	Nandritra izany fotoana izany, dia tsy mbola nisy nahita tava ahy ireo anisan'ny Fiangonana kristianina tany Jodea.
48N	1	23	0,00000	Fa nandre fotsiny izy ireo hoe: Ilay mpanenjika antsika fahiny dia indro ankehitriny mitory ny finoana izay nilofosany horavana fahiny!
48N	1	24	0,00000	Ary dia nanome voninahitra an'Andriamanitra ry zareo noho ny amiko. >
48N	2	1	0,00000	Niakatra tany Jerosalema indray aho, 14 taona taty aoriana, ka nomban'i Barnaba sady nitondra an'i Tito niaraka tamiko.
48N	2	2	0,00000	Niakatra aho satria nasehon'Andriamanitra tamiko fa tsy maintsy ataoko izany. Nihaonako manokana ireo tompon'andraikitra ka namelabelarako ny Vaovao Mahafaly izay toriko any amin'ny hafa firenena, fandrao herim-po very maina ny asa efa notontosaiko sy ny mbola tontosaiko.
48N	2	3	0,00000	Kanefa i Tito izay niaraka tamiko, na dia Grika aza, dia tsy noterena hoforana,
48N	2	4	0,00000	na teo aza ireo rahalahy sandoka tafasisika an-tsokosoko teo anivonay. Ireo rahalahy sandoka ireo dia niditra an-tsokosoko mba hitsikera ny fahafahana anananay tafaray amin'i Kristy Jesoa, hahazoany manao izay hanandevozana anay.
48N	2	5	0,00000	Fa tsy nikoy mihitsy izahay taminy, na indray mihelina aza, mba ho Vaovao Mahafaly marim-pototra no voatana ho anareo.
48N	2	6	0,00000	Ireo noheverina ho tena tompon'andraikitra kosa, na ahoana na ahoana fahefany, dia tsy mampaninona ahy izany, satria Andriamanitra tsy mba mizaha tavan'olona! , ireo tompon'andraikitra dia tsy nandidy ahy hampihatra fepetra hafa na inona na inona.
48N	2	7	0,00000	Hitany aza fa adidy nankinin'Andriamanitra tamiko ny mitory ny Vaovao Mahafaly amin'ireo hafa firenena, tahaka ny itorian'i Petera izany amin'ny Jiosy:
48N	2	8	0,00000	eny, Andriamanitra Izay niasa tao amin'i Petera hahatonga azy ho apostolin'ny Jiosy, dia niasa tao amiko ihany koa hahatonga ahy ho apostolin'ny hafa firenena.
48N	2	9	0,00000	I Jakoba sy i Petera ary i Johany, izay samy noheveriko ho filoha, dia niaiky izany tombon-tsoa nomen'Andriamanitra ahy izany ary nandray tanana ahy sy nandray tanana an'i Barnaba ho mariky ny fiombonana. Koa nifanarahana fa izaho sy i Barnaba dia hiasa any amin'ny hafa firenena, ary izy ireo kosa hiasa eo amin'ny Jiosy.
48N	2	10	0,00000	Ny hany zavatra nangatahin'izy telo lahy taminay dia ny hahatsiarovanay ireo mahantran'ny Fiangonana tao Jerosalema; ary nahazoto ahy rahateo ny hanao izany.
48N	2	11	0,00000	Kanefa nony tonga tany Antiokia i Petera, dia notoheriko ampahibemaso satria tsy mety ny nataony.
48N	2	12	0,00000	Fa talohan'ny nahatongavan'ireo olona vitsivitsy naman'i Jakoba, dia niara-nihinana tamin'ny mpino hafa firenena i Petera. Saingy nony tonga ireo, dia nihataka i Petera ka niala tamin'ny hafa firenena, noho izy natahotra ireo anisan'ny voafora.
48N	2	13	0,00000	Ary ireo Jiosy mpino sasany dia niara-nihatsaravelatsihy tamin'i Petera, ka i Barnaba avy aza no voataonan'ny fihatsarambelatsihin-dry zareo.
48N	2	14	0,00000	Kanefa nony hitako fa tsy nandeha mahitsy araka ny Vaovao Mahafaly marim-pototra izy ireo, dia hoy aho tamin'i Petera teo anatrehan'ny olona rehetra: Raha ianao Jiosy aza miaina araka ny fanaon'ny hafa firenena fa tsy araka ny fanaon'ny Jiosy, ahoana no anerenao ny hafa firenena hanaraka ny fanaon'ny Jiosy?
48N	2	15	0,00000	Ary hoy aho aminareo: Jiosy ara-pirazanana izahay, fa tsy mba mpanota avy amin'ny hafa firenena.
48N	2	16	0,00000	Saingy fantatray fa ny olombelona dia ankatoavin'Andriamanitra ho marina, tsy avy amin'ny fanatanterahana ny lalana fa noho ny finoana niainan'i Jesoa Kristy. Izany no nahatonga anay hino an'i Kristy Jesoa mba hankatoavan'Andriamanitra anay ho marina, noho ny finoana niainan'i Kristy fa tsy avy amin'ny fanatanterahana ny lalana.
48N	2	17	0,00000	Raha mitady hiray amin'i Kristy izahay mba hankatoavin'Andriamanitra ho marina, dia hita fa mpanota koa izahay, kanefa mpanompon'ny fahotana ve i Kristy? Sanatria!
48N	2	18	0,00000	Raha ny zavatra efa noravako manko no ajoroko indray, dia asehoko miharihary ny maha pandika lalana ahy.
48N	2	19	0,00000	Fa izaho, dia tamin'ny alalan'ny lalana no nahafatesako raha ny amin'ny lalana mba hahavelomako ho an'Andriamanitra. Niara-nohomboana tamin'i Kristy teo amin'ny hazofijaliana aho;
48N	2	20	0,00000	ary tsy izaho intsony no velona fa i Kristy no velona ato anatiko. Koa izao ahavelomako ankehitriny amin'ny fiaina-mandalo izao, dia ivelomako amin'ny finoana niainan'ilay Zanak'Andriamanitra, Ilay efa tia ahy sy nanolo-tena hamonjy ahy:
48N	2	21	0,00000	tsy ataoko very maina ny fahasoavan'Andriamanitra! Eny, raha ny lalana no mahatonga ho marina eo imason'Andriamanitra, dia maty tsy amin'antony i Kristy. >
48N	3	1	0,00000	Tsy misaina ianareo, ry Galatianina! Iza moa no nanodoka anareo? Kanefa dia i Jesoa Kristy voahombo tamin'ny hazofijaliana no naseho mazava teo imasonareo.
48N	3	2	0,00000	Izaho ihany no tiako ho fantatra avy aminareo: noho ianareo nanatanteraka ny lalana ve nandraisanareo ny Fanahy Masina sa noho ianareo nihaino sy nino ny Vaovao Mahafaly?
48N	3	3	0,00000	Tsy misaina mihitsy ve ianareo no dia nanomboka tamin'ny herin'ny Fanahy Masina kanefa ankehitriny miafara amin'ny maha olombelona osa sy malemy?
48N	3	4	0,00000	Dia ho very maina foana ve ny nahatsapanareo zava-dehibe toy ireny, raha ohatra ka ho very maina foana tokoa izany?
48N	3	5	0,00000	Rehefa manome anareo ny Fanahy Masina sy manefa asa mahery eo anivonareo ary Andriamanitra, moa ve noho ianareo manatanteraka ny lalana no mahatonga izany sa noho ianareo mihaino sy mino ny Vaovao Mahafaly?
48N	3	6	0,00000	Izao no voalazan'ny Soratra Masina: Nino an'Andriamanitra i Abrahama ary nankatoavan'Andriamanitra azy ho marina izany!
48N	3	7	0,00000	Koa fantaro fa izay velona noho ny finoana no tena zanak'i Abrahama.
48N	3	8	0,00000	Tsinjon'ny Soratra Masina rahateo fa ny finoana no hankatoavan'Andriamanitra ny hafa firenena ho marina; noho izany, dia nambaran'ny Soratra Masina mialoha tamin'i Abrahama izao hafatra mahafaly izao: Ao aminao no homban'Andriamanitra fitahiana ny firenen-drehetra!
48N	3	9	0,00000	Nino i Abrahama ary nomban'Andriamanitra fitahiana; ary izay velona noho ny finoana dia homban'Andriamanitra fitahiana tahaka azy koa.
48N	3	10	0,00000	Fa izay rehetra miantehitra amin'ny fanatanterahana ny lalana dia ianjadian'ny ozona, satria izao no voalazan'ny Soratra Masina: Voaozona izay rehetra tsy maharitra manatanteraka ny zavatra rehetra voasoratra ao amin'ny bokin'ny lalana.
48N	3	11	0,00000	Miharihary koa fa, raha amin'ny lalana, dia tsy misy olona eken'Andriamanitra ho marina, satria hoy ny Soratra Masina hoe: Ny olo-marina noho ny finoana dia ho velona!
48N	3	12	0,00000	Ny lalana kosa dia tsy miantehitra amin'ny finoana fa izao no tenin'ny Soratra Masina: Izay manatanteraka ny didy amam-pitsipika dia ho velona amin'izany.
48N	3	13	0,00000	I Kristy dia nanavotra anay Jiosy ho afaka amin'ny ozona tanisain'ny lalana; fa nanjary niharan'ny ozona Izy ho famonjena anay satria hoy ny Soratra Masina hoe: Voaozona izay rehetra mihantona amin'ny hazo!
48N	3	14	0,00000	Izany no nihatra tamin'i Kristy dia mba hahatafita amin'ireo hafa firenena tafaray amin'i Kristy Jesoa ny fitahiana efa nampombain'Andriamanitra an'i Abrahama ary koa mba handraisantsika roa tonta, amin'ny alalan'ny finoana, ilay Fanahy Masina nampanantenain'Andriamanitra antsika!
48N	3	15	0,00000	Ry havana, hiteny araka ny fanaon'ny besinimaro aho: na dia ny didim-pananana ataon'olona aza, rehefa vita ara-pomba, dia tsy azon'olona foanana na ampiana.
48N	3	16	0,00000	Tamin'i Abrahama sy tamin'ilay taranany kosa no nilazan'Andriamanitra ny fampanantenana. Ary ny Soratra Masina dia tsy manao hoe tamin'ireo taranany, toy ny nanondro maro; fa hoe tamin'ilay taranakao, toy ny manondro tokana: dia i Kristy izany.
48N	3	17	0,00000	Ary izao no lazaiko: Nisy fanekempihavanana vita ara-pomba nataon'Andriamanitra mialoha; ary ny lalana, niseho 430 taona taty aoriana, dia tsy hahafoana io fanekempihavanana io ka hahatonga ny fampanantenana tsy hanan-kery.
48N	3	18	0,00000	Fa raha avy amin'ny lalana ny lova omen'Andriamanitra, dia tsy avy amin'ny fampanantenana intsony; kanefa, ho an'i Abrahama, dia tamin'ny alalan'ny fampanantenana no nanomezan'Andriamanitra izany maimaimpoana.
48N	3	19	0,00000	Inona ary no anton'ny lalana? Ny lalana dia zavatra natovana mba hampiharihary ny fandikan-dalana, mandra-piavin'ilay taranaka iantefan'ny fampanantenana. Fa ny lalana dia natolotr'anjely teo an-tanan'ny mpanalalana anankiray;
48N	3	20	0,00000	kanefa ny mpanalalana dia tsy an'ny iray ihany, fa Andriamanitra kosa no iray ihany.
48N	3	21	0,00000	Manohitra ireo fampanantenana nataon'Andriamanitra ary ve ny lalana? Sanatria! Raha lalana afaka mamelona no nomena, dia ny lalana mihitsy no hahatonga ny olona ho marina eo imason'Andriamanitra.
48N	3	22	0,00000	Kanefa voalazan'ny Soratra Masina fa voageja teo ambany fahefan'ny fahotana avokoa izao rehetra izao, hany ka ilay fanomezana nampanantenain'Andriamanitra dia hatolotra an'ireo mino, noho ny finoana niainan'i Jesoa Kristy.
48N	3	23	0,00000	Talohan'ny hahatongavan'izany finoana izany, dia voagadra sy voageja eo ambany fahefan'ny lalana izahay Jiosy mba hiandrandranay ny finoana izay efa hambara aty aoriana.
48N	3	24	0,00000	Koa ny lalana dia nanjary mpitaiza anay mba hiandrandranay an'i Kristy, ka hahatonga anay ho marina eo imason'Andriamanitra noho ny finoana.
48N	3	25	0,00000	Efa tonga kosa ankehitriny izany finoana izany, ka tsy fehezin'ny mpitaiza intsony izahay.
48N	3	26	0,00000	Noho ny finoana manko dia zanak'Andriamanitra avokoa ianareo, satria tafaray amin'i Kristy Jesoa.
48N	3	27	0,00000	Eny, ianareo rehetra izay natao batisa mba ho tafaray amin'i Kristy Jesoa dia henika ny fiainan'i Kristy.
48N	3	28	0,00000	Koa tsy misy intsony ny hoe Jiosy na hafa firenena, tsy misy intsony ny hoe mpanompo na tsy mpanompo, tsy misy intsony ny hoe lehilahy na vehivavy; fa olona iray ihany ianareo rehetra, noho ianareo tafaray amin'i Kristy Jesoa.
48N	3	29	0,00000	Ary raha an'i Kristy ianareo, dia taranak'i Abrahama sy mpandova araka ny fampanantenana nataon'Andriamanitra. >
48N	4	1	0,00000	Izao anefa no teniko: raha mbola zaza ny mpandova, dia tsy hafa noho ny mpanompo izy na dia tompon'ny zavatra rehetra aza;
48N	4	2	0,00000	fa fehezin'izay mpikarakara azy sy ny mpitandrim-pananany izy mandra-pahatongan'ny fetr'andro voatendrin'ny rainy.
48N	4	3	0,00000	Dia tahaka izany koa isika; fony mbola zaza, dia nandevozin'ireo herin-javatr'izao tontolo izao isika;
48N	4	4	0,00000	fa rehefa tonga tokoa ny fotoanandro, dia nirahin'Andriamanitra ny Zanany: natera-behivavy io Zanany io ary niaina teo ambany fahefan'ny lalana jiosy,
48N	4	5	0,00000	mba hanavotra izay teo ambany fahefan'ny lalana ary mba handraisantsika ny anjara maha zanak'Andriamanitra.
48N	4	6	0,00000	Ry ny maha zanaka anareo, dia ny nanirahan'Andriamanitra ho ao am-pontsika ny Fanahin'ny Zanany miantso hoe: Raiko o!
48N	4	7	0,00000	Hany ka tsy mpanompo intsony ianao, fa zanaka; ary raha zanaka ianao, dia mpandova koa noho ny ataon'Andriamanitra.
48N	4	8	0,00000	Taloha anefa, fony tsy mbola nahafantatra an'Andriamanitra ianareo, dia nanompo andriamani-tsy izy;
48N	4	9	0,00000	ankehitriny kosa, efa nahalala an'Andriamanitra ianareo. Mihoatra noho izany aza: efa nahalala anareo Andriamanitra, ka ahoana ianareo no miverina indray amin'ny herin-javatra tsy manam-pahefana azy ary tsy misy fotony, dia herin-javatra izay tianareo hotompoina hatrany am-boalohany indray?
48N	4	10	0,00000	Andro sy volana ary fizaran-taona sy taona no tandremanareo fatratra.
48N	4	11	0,00000	Matahotra ny aminareo aho, fandrao dia sasa-poana taminareo.
48N	4	12	0,00000	Miangavy anareo aho, ry havana, aoka ho tonga tahaka ahy ianareo fa izaho koa mba efa tonga tahaka anareo. Tsy nanisy ratsy ahy velively ianareo,
48N	4	13	0,00000	nefa fantatrareo fa aretina nihatra tamin'ny tenako no nahatonga ahy hitory aminareo ny Vaovao Mahafaly tamin'ny voalohany;
48N	4	14	0,00000	ary na dia fitsapana ho anareo aza ny tenako narary, dia tsy mba nesoinareo aho na nolavinareo, fa noraisinareo tahaka ny ho nandraisanareo anjelin'Andriamanitra anankiray, eny tahaka ny ho nandraisanareo an'i Kristy Jesoa mihitsy aza.
48N	4	15	0,00000	Nankaiza ary ilay fankamamianareo ahy nahasambatra anareo? Ijoroako ho vavolombelona aminareo manko fa, raha azo natao, na dia ny masonareo aza dia ho nombotanareo homena ahy tamin'izay.
48N	4	16	0,00000	Koa dia tonga fahavalonareo ve aho, satria milaza aminareo zavatra marim-pototra?
48N	4	17	0,00000	Mila fitia aminareo ry zareo nefa tsy araka ny mety; fa ny hihatahanareo amiko no tadiaviny mba hitiavanareo azy.
48N	4	18	0,00000	Tsara izany ilan'olona fitia amin'ny zavatra tsara, kanefa mandrakariva fa tsy hoe raha eo aminareo ihany aho.
48N	4	19	0,00000	Rey anaka, mijaly toy ny vehivavy mihetsi-jaza indray aho, mandra-pahatongan'ny endrik'i Kristy ho voasokitra ao anatinareo.
48N	4	20	0,00000	Iriko ny ho eo aminareo ankehitriny, ka hitenenako araka ny tandrify anareo, fa mahasanganehana ahy ny zava-mitranga eo aminareo!
48N	4	21	0,00000	Hono ho'aho, ianareo izay te hofehezin'ny lalana, tsy renareo ve izay ambaran'ny lalana?
48N	4	22	0,00000	Fa izao no voasoratra ao: Nanan-janaka roa lahy i Abrahama, ny anankiray tamin'ny vehivavy mpanompo ary ny anankiray tamin'ny vehivavy tsy mpanompo.
48N	4	23	0,00000	Kanefa ilay tamin'ny vehivavy mpanompo dia nateraka araka ny maha olombelona fotsiny, fa ilay tamin'ny vehivavy tsy mpanompo dia nateraka noho ny fampanantenana nataon'Andriamanitra.
48N	4	24	0,00000	Ireo toe-javatra ireo dia raisiko ho fanoharana, fa izy roa vavy dia tandindon'ny fanekempihavanana anankiroa. Ny fanekempihavanana anankiray moa natao tany an-tendrombohitra Sinay, ka miteraka ho amin'ny fanompoana: dia i Hagara izany,
48N	4	25	0,00000	fa ny hoe Hagara dia ny tendrombohitra Sinay any Arabia; ary i Hagara dia mifandraika amin'i Jerosalema ankehitriny, satria samy mpanompo i Jerosalema sy ny zanany.
48N	4	26	0,00000	Fa ilay Jerosalema any an-danitra kosa tsy mba mpanompo: dia ny renintsika izany.
48N	4	27	0,00000	Fa izao no voalazan'ny Soratra Masina: Mifalia, ry vehivavy momba, izay tsy niteraka! Manaova antso firavoravoana, ianao tsy nihetsi-jaza! Fa ny zanaky ny vehivavy mpitondratena dia maro noho ny an'ny manambady!
48N	4	28	0,00000	Fa ianareo, ry havana, dia zanaka nateraka araka ny fampanantenana nataon'Andriamanitra, tahaka an'i Itsehaka.
48N	4	29	0,00000	Fahizany anefa, ilay teraka araka ny maha olombelona fotsiny dia nanenjika ilay teraka araka ny Fanahy Masina; dia tahaka izany koa ankehitriny.
48N	4	30	0,00000	Saingy inona no lazain'ny Soratra Masina? Izao: Roahy io vehivavy mpanompo io sy ny zanany, fa ny zanaky ny vehivavy mpanompo dia tsy hiray lova amin'ny zanaky ny vehivavy tsy mpanompo.
48N	4	31	0,00000	Noho izany, ry havana, tsy zanak'ilay vehivavy mpanompo isika, fa zanak'ilay vehivavy tsy mpanompo. >
48N	5	1	0,00000	Hahazo ny fahafahana no nanafahan'i Kristy antsika; koa mijoroa amin'izany, fa aza mety hogiazan'ny zioga maha mpanompo indray.
48N	5	2	0,00000	Indro fa izaho Paoly no miteny aminareo: raha manaiky hoforana ianareo, dia tsy hahasoa anareo na dia kely akory aza i Kristy.
48N	5	3	0,00000	Ary ambarako indray amin'ny olona rehetra manaiky hoforana fa manana adidy hahatanteraka ny lalana manontolo izy.
48N	5	4	0,00000	Tafasaraka amin'i Kristy ianareo miezaka ho marina eo imason'Andriamanitra amin'ny fanoavana ny lalana; miendaka amin'ny fahasoavan'Andriamanitra ianareo.
48N	5	5	0,00000	Isika kosa dia matoky fa Andriamanitra no mahatonga antsika ho marina eo imasony; izany no andrasantsika ho vokatry ny finoantsika noho ny asan'ny Fanahy Masina.
48N	5	6	0,00000	Fa ho an'izay tafaray amin'i Kristy Jesoa, tsy dia ny hoe maha voafora na tsy maha voafora no tena zavatra fa ny finoana izay miasa amin'ny fitiavana.
48N	5	7	0,00000	Efa tsara fiainga ianareo teo am-pihazakazahana; ka iza indray no misakana anareo tsy ho voataonan'ny zavatra marim-pototra?
48N	5	8	0,00000	Izany fitaomana anareo hiato izany dia tsy avy amin'ilay Andriamanitra miantso anareo.
48N	5	9	0,00000	Leviora kely foana dia mampibohaka ny koba manontolo, hoy ny ohabolana.
48N	5	10	0,00000	Kanefa izaho dia omen'ny Tompo toky momba anareo fa tsy hanan-kevitra hafa noho ny ahy ianareo; saingy ilay mpanakorontana anareo, na zovy na zovy izy, dia hiharan'ny fanamelohan'Andriamanitra.
48N	5	11	0,00000	Izaho kosa, ry havana, raha mbola mitory tokoa hoe ilaina ny famorana, ahoana indray no mbola anenjehana ahy? Raha izany, dia foana ilay fanafintohinana ateraky ny hazofijalian'i Kristy.
48N	5	12	0,00000	Enga anie ka hanakilema ny tenany mihitsy aza ireo mpanabataba anareo!
48N	5	13	0,00000	Fa ianareo, ry havana, dia efa nantsoina ho amin'ny fahafahana; saingy tsy hoe ilay fahafahana hahazoana manao izay sitraky ny maha olona mpanota, fa aoka hifanompo ianareo amin'ny alalan'ny fitiavana.
48N	5	14	0,00000	Satria ny lalana manontolo dia tanteraka amin'ny didy tokana hoe: Tiavo ny namanao tahaka ny itiavanao ny tenanao!
48N	5	15	0,00000	Fa raha mifandramatra sy mifampihinana ianareo, tandremo fandrao hifandringana.
48N	5	16	0,00000	Izao kosa no teniko: mandehana araka ny fanentanan'ny Fanahy Masina ianareo, dia tsy hahatanteraka ny fanirian'ny maha olona mpanota.
48N	5	17	0,00000	Fa ny maha olona mpanota dia manam-paniriana manohitra ny fanirian'ny Fanahy Masina; ary ny Fanahy Masina dia manam-paniriana manohitra ny maha olona mpanota: mifanohitra izy roroa, hany ka tsy izay zavatra sitrakareo no ataonareo.
48N	5	18	0,00000	Kanefa raha tarihin'ny Fanahy Masina ianareo, dia tsy fehezin'ny lalana intsony.
48N	5	19	0,00000	Fa miharihary ny asan'ny maha olona mpanota, dia ireto: fijangajangana, fahalotoana, fihetsika tsy maotina,
48N	5	20	0,00000	fanompoan-tsampy, fanaovana ody ratsy, fifankahalana, adiady, fahatezerana, fiafonafonana, fifandrafiana, fisarahana, fitokotokoana,
48N	5	21	0,00000	fialonana, fidorohana, fihinanam-be loatra, sy ny mitovy amin'izany. Ary lazaiko aminareo rahateo, tahaka ny voalazako fahiny koa, fa izay manao toy izany dia tsy hanana anjara amin'ny Fanjakan'Andriamanitra.
48N	5	22	0,00000	Ny vokatry ny Fanahy Masina kosa dia fitiavana, hafaliana, fiadanana, faharetana, hamoram-po, hatsaram-po, toetra mahatoky,
48N	5	23	0,00000	fahalemem-panahy, fahononam-po: tsy misy lalana manohitra ny toy izany.
48N	5	24	0,00000	Ireo voatokana ho an'i Kristy Jesoa dia efa nanombo teo amin'ny hazofijaliana ilay maha olona mpanota azy ireo mbamin'ny filandratsiny amam-paniriany.
48N	5	25	0,00000	Raha ny Fanahy Masina tokoa no manome aina antsika, dia aoka hizotra araka ny fanentanan'ny Fanahy Masina koa isika;
48N	5	26	0,00000	fa aoka tsy ho be rehaka foana hifampihaika sy hifampialona. >
48N	6	1	0,00000	Ry havana, raha misy olona sendra latsaka amin'ny hadisoana, dia aoka ianareo izay manana ny Fanahy Masina hanarina azy amim-pahalemem-panahy; ary aoka hitandrin-tena koa ianao fandrao voataona amin'ny ratsy.
48N	6	2	0,00000	Mifampitondra izay mahavesatra, fa izany no hahatanterahanareo ny lalanan'i Kristy.
48N	6	3	0,00000	Eny, raha misy manao ny tenany ho zavatra, kanjo tsinontsinona, dia mamita-tena izy;
48N	6	4	0,00000	fa samia mandinika ny asany avy, ka ny amin'ny tenany ihany no hahazoany mirehareha fa tsy ny amin'ny olon-kafa,
48N	6	5	0,00000	satria samy hitondra ny anjara entany avy ny tsirairay.
48N	6	6	0,00000	Aoka izay ampianarina ny tenin'Andriamanitra mba hanome ampahany amin'ny fananany rehetra ho an'izay mampianatra azy.
48N	6	7	0,00000	Aza mety hofitahina ianareo. Tsy azo vazivazina Andriamanitra, fa izay afafin'ny olona ihany no hojinjainy:
48N	6	8	0,00000	eny, izay mamafy ny sitraky ny maha olona mpanota, dia hijinja fahaverezana avy amin'ny maha olona mpanota; fa izay mamafy ny sitraky ny Fanahy Masina, dia hijinja fiaina-maharitra mandrakizay avy amin'ny Fanahy Masina.
48N	6	9	0,00000	Ary aza mba ketraka amin'ny fanaovan-tsoa isika, satria hijinja amin'ny fotoanandro isika raha tsy kivy.
48N	6	10	0,00000	Koa dieny mbola manana andro isika, dia aoka hanao soa amin'ny olona rehetra, fa indrindra amin'ny mpianakavin'ny finoana.
48N	6	11	0,00000	Jereo amin'ny havaventin'ny soratra fa tanako mihitsy no anoratako ho anareo izao.
48N	6	12	0,00000	Izay rehetra te hiseho ho tsara araka ny maha olombelona, dia ireo no manery anareo hoforana; nefa noho izao antony izao ihany: mba tsy hanenjehana azy noho ny hazofijalian'i Kristy.
48N	6	13	0,00000	Fa na dia ny tenan'izy voafora aza tsy mitandrina ny lalana; kanefa tiany hoforana ianareo, mba hireharehany amin'ny fampiharana izany amin'ny vatanareo.
48N	6	14	0,00000	Raha ny amiko, dia sanatria raha mba misy hataoko rehareha afa-tsy ny hazofijalian'i Jesoa Kristy Tompontsika: fa tamin'ny alalan'ny hazofijaliany no efa maty izao tontolo izao raha ny amiko, ary izaho kosa efa maty raha ny amin'izao tontolo izao.
48N	6	15	0,00000	Tsy dia ny hoe maha voafora na tsy maha voafora manko no tena zavatra, fa ny maha olom-baovao.
48N	6	16	0,00000	Ary fiadanana sy famindrampo avy amin'Andriamanitra no ao amin'izay rehetra hanaraka io fitsipika io, izany hoe ao amin'ilay Israely vahoakan'Andriamanitra.
48N	6	17	0,00000	Amin'ny ho avy, aoka tsy hisy olona hanahirana ahy intsony; fa izaho dia mitondra ny diam-pery eo amin'ny tenako noho ny maha mpanompon'i Jesoa ahy.
48N	6	18	0,00000	Homba anareo anie, ry havana, ny fahasoavan'i Jesoa Kristy Tompontsika! Amen. >
49N	1	1	0,00000	Avy amiko Paoly ity taratasy ity, dia izaho apostolin'i Kristy Jesoa noho ny sitrapon'Andriamanitra. Mamangy anareo aty Efeso aho, dia ianareo vahoakan'Andriamanitra sady mpino tafaray amin'i Kristy Jesoa.
49N	1	2	0,00000	Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
49N	1	3	0,00000	Hankalazaina anie ilay Andriamanitra sady Rain'i Jesoa Kristy Tompontsika! Fa nitahy antsika Andriamanitra tamin'ny fitahiana rehetra araka ny Fanahy Masina ka nataony miray amin'i Kristy isika sady tonga mponina any an-danitra.
49N	1	4	0,00000	Tsy mbola nahary ny tontolo Izy, dia efa nifidy antsika hiray amin'i Kristy; ka ho masina sady tsy hisy tsiny eo anatrehan'Andriamanitra isika. Noho ny fitiavany antsika,
49N	1	5	0,00000	dia natokan'Andriamanitra isika mba ho Azy, mba ho tonga zanany amin'ny alalan'i Jesoa Kristy, fa izany no safidin'ny sitrapony.
49N	1	6	0,00000	Hiderantsika an'Andriamanitra anie ny fahasoavana mamirapiratra izay nomeny antsika maimaimpoana ao amin'ilay Zanany malalany.
49N	1	7	0,00000	Ny ra nafoin-Janany no nahazoantsika ny fanavotana, dia ny famelana ny hadisoantsika. Izany no nanehoan'Andriamanitra ny harem-pahasoavany,
49N	1	8	0,00000	izay natosany be dia be tamintsika ka nahazoantsika fahendrena amam-pahalalana feno.
49N	1	9	0,00000	Dia nampahafantarin'Andriamanitra antsika ilay tsiambaratelon'ny sitrapony, araka ny safidy noheveriny hotontosaina ao amin'ny Zanany.
49N	1	10	0,00000	Eny, hotanterahiny mandra-pahatongan'ny fotoanandro farany izany tsiambaratelo izany: dia ny hampivondrona ny zavatra rehetra, ny any an-danitra sy ny eto an-tany, ao amin'i Kristy Filoha tokana.
49N	1	11	0,00000	Tafaray amin'i Kristy izahay ka tonga anjara lovan'Andriamanitra; satria natokany rahateo izahay, fa izany no fandaharan'Ilay manao ny zavatra rehetra araka izay efa nokasain'ny sitrapony.
49N	1	12	0,00000	Hideranay an'Andriamanitra be voninahitra anie izany, satria izahay no nanantena voalohany an'i Kristy.
49N	1	13	0,00000	Tafaray amin'i Kristy koa ianareo, satria efa renareo ilay hafatra marim-pototra, izany hoe ny Vaovao Mahafaly izay nitondra ny famonjena taminareo, ary efa ninoanareo i Kristy. Ka dia nasiana tombokase maha fananan'Andriamanitra ianareo, tamin'ny nanomezana anareo ny Fanahy Masina Izay nampanantenaina.
49N	1	14	0,00000	Io Fanahy Masina io no antoka hahazoantsika ny lova natokan'Andriamanitra ho an'ny vahoakany, mba hahatanteraka ny fanavotana ireo olona natao mba ho fananan'Andriamanitra, hiderantsika ny voninahitr'Andriamanitra izany!
49N	1	15	0,00000	Noho izany, rehefa nandre ny finoanareo an'i Jesoa Tompo sy ny fitiavanareo ny vahoakan'Andriamanitra rehetra aho,
49N	1	16	0,00000	dia tsy mitsahatra misaotra an'Andriamanitra noho ny aminareo. Mahatsiaro anareo aho amin'ny fivavahako
49N	1	17	0,00000	ka mangataka amin'ilay Andriamanitr'i Jesoa Kristy Tompontsika, dia amin'ilay Ray be voninahitra, mba hanomezany anareo ny Fanahy Masina Izay mampahendry anareo sy manambara an'Andriamanitra aminareo ka hahalalanareo Azy tokoa.
49N	1	18	0,00000	Mangataka aho ny hanokafan'Andriamanitra ny sainareo handray ny fahazavany: mba hahafantaranareo ny fanantenana niantsoan'Andriamanitra anareo; sy hahafantaranareo ny haren'ny voninahiny ary ny lova izay natokany ho an'ny vahoakany;
49N	1	19	0,00000	ary hahafantaranareo ny hery lehibe sy mihoa-pampana tokoa izay anasoavany antsika mpino, araka ny fiasany tsy hay tohaina sy mahery vaika.
49N	1	20	0,00000	Izany hery izany dia nampiasain'Andriamanitra tamin'ny nananganany an'i Kristy ho velona avy tany amin'ny maty ary tamin'ny nampipetrahany Azy eo ankavanany any an-danitra.
49N	1	21	0,00000	Any i Kristy dia ambony lavitra noho ny fanapahana sy fahefana ary hery sy fanjakana rehetra eny ana habakabaka; any Izy ambony lavitra noho ny anaram-boninahitra rehetra azo tononina tsy amin'izao fiainana izao ihany fa amin'ny ho avy koa.
49N	1	22	0,00000	Fa napetrak'Andriamanitra eo ambany tongotr'i Kristy ny zavatra rehetra; ary i Kristy dia nomen'Andriamanitra ny Fiangonana ho Filoha faratampony.
49N	1	23	0,00000	Ny Fiangonana no tenan'i Kristy sady heniky ny hafenoana omen'i Kristy Izay manerana ny zavatra rehetra hatraiza hatraiza. >
49N	2	1	0,00000	Fahiny ianareo dia maty ara-panahy noho ny fahadisoanareo sy ny fahotanareo.
49N	2	2	0,00000	Niaina araka ny fomban'izao tontolo izao ianareo; narahinareo ilay mpanapaka ny fahefana mifehy eny amin'ny rivotra, dia ilay fanahy izay miasa ankehitriny ao amin'ireo olona tsy manaiky an'Andriamanitra.
49N	2	3	0,00000	Izahay rehetra koa dia anisan'ireo olona ireo, fa nanao fitondrantena araka ny filandratsin'ny maha olona mpanota izahay fahiny ka nanao izay danin'ny kibo sy saim-pantatra. Noho izany toetranay izany, dia natao hiharan'ny fahatezeran'Andriamanitra tahaka ny hafa koa izahay.
49N	2	4	0,00000	Kanefa lehibe tokoa ny famindrampon'Andriamanitra, satria fatratra ny fitiavana asehony amintsika;
49N	2	5	0,00000	ka fony mbola maty ara-panahy isika noho ny fahadisoantsika, dia novelominy indray niaraka tamin'i Kristy. Fahasoavan'Andriamanitra no namonjena anareo!
49N	2	6	0,00000	Fa noho isika efa tafaray amin'i Kristy Jesoa, dia niara-natsangan'Andriamanitra ho velona isika sy niara-napetrany any an-danitra.
49N	2	7	0,00000	Nataony izany mba hanehoany amin'ny andro ho avy rehetra ny harem-pahasoavany mihoa-pampana, satria mora fo tamintsika Izy tao amin'i Kristy Jesoa.
49N	2	8	0,00000	Eny, fahasoavan'Andriamanitra no namonjena anareo, tamin'ny alalan'ny finoana! Ary tsy avy aminareo izany famonjena izany, fa fanomezan'Andriamanitra;
49N	2	9	0,00000	tsy vokatry ny ezaka vita, fandrao hisy hirehareha.
49N	2	10	0,00000	Fa asan'Andriamanitra isika; Izy no nahary antsika ho tafaray amin'i Kristy Jesoa, mba hanao asa tsara izay voaoman'Andriamanitra rahateo hotontosaintsika amin'ny fiainantsika.
49N	2	11	0,00000	Ianareo izay hafa firenena, dia ianareo antsoin'ny Jiosy hoe tsy voafora, fa izy ireo miantso ny tenany hoe voafora (ilazana famantarana ataon'ny olona amin'ny nofony) , tsarovy izay nanjo anareo fahiny:
49N	2	12	0,00000	lavitra an'i Kristy ianareo tamin'izany andro izany; tsy mba navela ho anisan'ilay firenena Israely voafidin'Andriamanitra; tsy mba tao anatin'ireo fanekempihavanana izay niorina tamin'ny fampanantenan'Andriamanitra; velona teto amin'izao tontolo izao ianareo, kanefa sady tsy nanan-kantenaina no tsy nanana an'Andriamanitra.
49N	2	13	0,00000	Fa ankehitriny kosa, ao amin'i Kristy Jesoa, ianareo izay lavitra fahiny dia efa tonga akaiky, noho ny ra nafoin'i Kristy.
49N	2	14	0,00000	Satria i Kristy mihitsy no nampihavana antsika roa tonta, ka nahatonga ny Jiosy sy ny hafa firenena ho iray; fa tamin'ny nanoloran'i Kristy ny tenany, dia narodany ny rindrina izay nampisaraka antsika sy nahatonga antsika hifankahala.
49N	2	15	0,00000	Nofoanan'i Kristy ny lalana jiosy mbamin'ny didy amam-pitsipiny mba hampiraisany antsika roa tonta amin'ny tenany ka hanaovany antsika ho olom-baovao tokana: toy izany no ahavitan'i Kristy fampihavanana.
49N	2	16	0,00000	Ny nahafatesany teo amin'ny hazofijaliana dia nanafoana ny fifankahalana, ka nanambatra antsika roa tonta ho tena iray ihany sady nampihavana antsika tamin'Andriamanitra.
49N	2	17	0,00000	Izany no nahatongavan'i Kristy nitory Vaovao Mahafaly fampihavanana taminareo hafa firenena izay lavitra an'Andriamanitra sy taminay Jiosy izay akaiky Azy.
49N	2	18	0,00000	Koa dia amin'ny alalan'i Kristy no ahazoantsika roa tonta manatona an'Andriamanitra Ray noho ny asan'ny Fanahy Masina iray ihany.
49N	2	19	0,00000	Noho izany, tsy olon-ko azy na vahiny intsony ianareo hafa firenena, fa iray zo sy andraikitra amin'ny vahoakan'Andriamanitra sady anisan'ny ankohonan'Andriamanitra.
49N	2	20	0,00000	Taotrano najoron'Andriamanitra ianareo, ka ny fanorenana dia ny apostoly sy ny mpaminany; ary i Kristy Jesoa mihitsy no vato fehizoro.
49N	2	21	0,00000	Ao amin'i Kristy no azo antoka ho mafy ny taotrano manontolo ka misondrotra hatrany mba ho tonga tempoly masina ao amin'ny Tompo.
49N	2	22	0,00000	Ao amin'i Kristy koa no arafitra miaraka aminay ianareo mba ho tonga trano fonenan'Andriamanitra noho ny asan'ny Fanahy Masina. >
49N	3	1	0,00000	Noho izany izaho Paoly, izay migadra noho ny amin'i Kristy Jesoa hanasoavana anareo hafa firenena, dia mangataka amin'Andriamanitra ho anareo.
49N	3	2	0,00000	Matoky aho fa efa renareo ny andraikitra tontosaiko aminareo, noho ny tombon-tsoa nomen'Andriamanitra ahy.
49N	3	3	0,00000	Fanambarana avy tamin'Andriamanitra no nahalalako ny tsiambaratelony. (Efa nisy voasoratro fohifohy ihany momba izany tetsy aloha,
49N	3	4	0,00000	ka raha mamaky ianareo, dia ho hainareo fantarina ny fahalalako ilay tsiambaratelo momba an'i Kristy.)
49N	3	5	0,00000	Tsy mbola nampahafantarina ny olombelona izany tsiambaratelo izany tamin'ny andro lasa; fa ireo apostoly sy mpaminany voatokana ho an'Andriamanitra kosa no nanambarana azy ankehitriny noho ny asan'ny Fanahy Masina.
49N	3	6	0,00000	Izao ary izany tsiambaratelo izany: amin'ny alalan'ny Vaovao Mahafaly, ny hafa firenena dia natao hitambatra amin'ny Jiosy ka hiara-mandova ny zava-tsoa natokan'Andriamanitra ho an'ny vahoakany, sy ho tena iray ihany ary hiombona anjara amin'ny fampanantenan'Andriamanitra ao amin'i Kristy Jesoa.
49N	3	7	0,00000	Tonga mpanompon'ny Vaovao Mahafaly aho noho ny tombon-tsoa nomen'Andriamanitra ahy maimaimpoana, araka ny fiasan'ny heriny.
49N	3	8	0,00000	Kely noho izay bitika indrindra amin'ny vahoakan'Andriamanitra rehetra aho, kanefa nomen'Andriamanitra izany tombon-tsoa izany: dia ny hitory amin'ny hafa firenena ny Vaovao Mahafaly momba ny haren'i Kristy tsy hita lany,
49N	3	9	0,00000	ary ny hampahazava amin'ny olona rehetra ny fomba hanatanterahan'Andriamanitra ny tsiambaratelony. Hatrizay hatrizay dia voaafina tao amin'Andriamanitra Mpahary ny zavatra rehetra, izany tsiambaratelo izany;
49N	3	10	0,00000	fa ankehitriny kosa naseho tamin'ny alalan'ny Fiangonana izany, ka tonga fantatr'ireo fanapahana sy ny fahefana eny ana habakabaka ny fahendren'Andriamanitra, dia fahendrena mahefa zavatra tsy tambo isaina.
49N	3	11	0,00000	Izany rahateo no fandaharana hatrizay hatrizay ka notanterahin'Andriamanitra tamin'ny alalan'i Kristy Jesoa Tompontsika.
49N	3	12	0,00000	Ary isika efa tafaray amin'i Kristy dia manana ny fahasahiana manatona an'Andriamanitra amim-pahatokiana, noho ny finoana niainan'i Kristy.
49N	3	13	0,00000	Koa izany no angatahako anareo mba tsy ho ketraka amin'ny fahoriana manjo ahy hanasoavana anareo, fa misy vokany be voninahitra ho anareo izany.
49N	3	14	0,00000	Noho izany no andohalehako eo anatrehan'Andriamanitra Ray,
49N	3	15	0,00000	Izay antom-pisian'ny fianakaviana rehetra any an-danitra sy ety an-tany.
49N	3	16	0,00000	Mangataka amin'Andriamanitra aho mba homeny anareo, araka ny haren'ny voninahiny, ny hohatanjahina fatratra ao anatinareo amin'ny herin'ny Fanahiny,
49N	3	17	0,00000	ka hitoeran'i Kristy ao am-ponareo amin'ny finoana; dia hamahatra tsara sy ho mafy orina amin'ny fitiavana ianareo.
49N	3	18	0,00000	Mangataka amin'Andriamanitra aho ny hahaizanareo mbamin'ny vahoakan'Andriamanitra rehetra mahafantatra tsara ny fitiavan'i Kristy, dia izay sakany sy lavany ary haavony sy halaliny.
49N	3	19	0,00000	Enga anie ho fantatrareo tokoa ny fitiavan'i Kristy na dia tsy mety ho fantatra tanteraka na oviana na oviana aza izany , mba hamenoana anareo ka hidiranareo ao amin'ny hafenoana rehetra ananan'Andriamanitra.
49N	3	20	0,00000	Ary ho an'Andriamanitra Izay mahay manao mihoatra noho ny zavatra rehetra, eny, mihoatra lavitra noho izay angatahintsika na heverintsika aza, araka ny heriny miasa ato amintsika,
49N	3	21	0,00000	ho Azy anie ny voninahitra ao amin'ny Fiangonana sy ao amin'i Kristy Jesoa, manerana ny taranaka rehetra mifandimby sy mandrakizay mandrakizay! Amen. >
49N	4	1	0,00000	Koa mangataka aminareo aho, dia izaho izay migadra noho ny amin'ny Tompo: manana fitondrantena mendrika ny fiantsoan'Andriamanitra anareo.
49N	4	2	0,00000	Manetre tena lalandava, aoka halemy fanahy sady hahari-po. Mifandefera amim-pitiavana.
49N	4	3	0,00000	Aoka ny fihavanana no hifamatoranareo, dia hazoto mitana ny firaisana avy amin'ny Fanahy Masina ianareo.
49N	4	4	0,00000	Iray ny tena ary iray ny Fanahy, toy ny maha iray ny fanantenana niantsoan'Andriamanitra anareo.
49N	4	5	0,00000	Iray ny Tompo, iray ny finoana, iray ny batisa;
49N	4	6	0,00000	iray Andriamanitra sady Rain'ny kristianina rehetra, manjaka amin'izy rehetra, miasa amin'ny alalan'izy rehetra ary mitoetra ao amin'izy rehetra.
49N	4	7	0,00000	Kanefa isika tsirairay avy dia samy nahazo fanomezana manokana arakaraka izay nomen'i Kristy.
49N	4	8	0,00000	Izany no ilazan'ny Soratra Masina hoe: Raha miakatra any amin'ny avo Izy, dia nitondra babo marobe, ka nanome fanomezana ho an'ny olona.
49N	4	9	0,00000	Inona moa no hevitry ny hoe niakatra Izy, afa-tsy hoe: efa nidina tany amin'ny fanambanin'ny tany lalina indrindra Izy.
49N	4	10	0,00000	Ilay nidina ihany ho Ilay niakatra any amin'ny lanitra faratampony indrindra, mba hanerana izao rehetra izao.
49N	4	11	0,00000	Izy mihitsy no nanolotra fanomezana manokana ho an'ny olona, ka nanao ny sasany ho apostoly, ny sasany ho mpaminany, ny sasany ho mpitory ny Vaovao Mahafaly, ny sasany ho mpiandry sy ho mpampianatra.
49N	4	12	0,00000	Ho fampitaovana ny vahoakan'Andriamanitra ireny mba hahatontosana ny asa fanompoam-piangonana, ka hirafetan'ny tenan'i Kristy.
49N	4	13	0,00000	Izany no hahatonga antsika rehetra hiray amin'ny finoana sy amin'ny fahalalana tsara ilay Zanak'Andriamanitra; ka ho olondehibe isika, mahatratra ny halehiben'i Kristy sy heniky ny hafenoana omeny.
49N	4	14	0,00000	Dia tsy ho zaza intsony isika, tsy ho toy ny sambokely ahilangilan'ny onja etsy sy eroa na hatolatolan'ny rivotra samihafa, ka ho voafitaky ny fampianarana aroson'ny olona mpamitaka, izay mahay mamorona tetika hampivaona ny sasany.
49N	4	15	0,00000	Ny fitiavana kosa no hanambarantsika ny fampianarana marina ka amin'ny lafiny rehetra anie no hitomboantsika firaisana amin'i Kristy Izay loha.
49N	4	16	0,00000	Izy no mahatonga ny tena manontolo hitambatra mafy sy ho voatanan'ny famavany rehetra hiray; ka rehefa samy miasa araka ny tandrifiny avy ny zavatra anisan'ny tena, dia hitombo ny tena manontolo sady hoentanin'ny fitiavana.
49N	4	17	0,00000	Koa dia izao no lazaiko sy ambarako noho izaho tafaray amin'ny Tompo: aza atao intsony ny fomba fiainan'ny mpanompo sampy, izay manaraka ny hevi-poanany
49N	4	18	0,00000	sady maizin-tsaina. Olon-ko azy amin'ny fiainam-baovao omen'Andriamanitra ireny, satria tena tsy mahalala sady mafy fo tokoa;
49N	4	19	0,00000	efa lany henatra mihitsy, ka mivarilavo amin'ny fihetsika tsy maotina sady revo manaram-po amin'ny fahalotoana isan-karazany.
49N	4	20	0,00000	Tsy mba toy izany kosa no nianaranareo an'i Kristy!
49N	4	21	0,00000	Fa efa nandre ny aminy tokoa ianareo ary efa norosoana ny fampianarana marina ao amin'i Jesoa, araka ny maha kristianina anareo.
49N	4	22	0,00000	Noho izany aoka hialanareo ny toetrareo taloha nifandraika tamin'ny fitondrantenanareo fahiny, dia ilay toetra mihasimba noho ny fitaky ny filandratsy.
49N	4	23	0,00000	Aoka hohavaozina tanteraka ny fanahinareo sy ny sainareo;
49N	4	24	0,00000	ary aoka ianareo hitafy ny toetra vaovao, dia ilay toetra noarina araka an'Andriamanitra, ka asehon'ny fiainana mandala rariny sy masina vokatry ny fampianarana marina.
49N	4	25	0,00000	Noho izany, ialao ny lainga; aoka samy hilaza ny marina amin'ny namany avy, fa isika rehetra dia samy anisan'ny tena iray ihany ka mifampiankina.
49N	4	26	0,00000	Raha sendra tezitra ianareo, dia aza manota: aoka tsy ho tratry ny masoandro milentika ny fahatezeranareo.
49N	4	27	0,00000	Aza omen-toerana ny devoly.
49N	4	28	0,00000	Izay nangalatra, aoka tsy hangalatra intsony; fa aleo mikely aina manao zavatra tsara, mba hisy homeny izay sahirana.
49N	4	29	0,00000	Aoka tsy hisy teny maloto aloaky ny vavanareo; fa mba teny mahasoa atao, hampandrosoana ny olona amin'ny finoana araka izay sahaza azy, ka hitondra soa ho an'izay mandre.
49N	4	30	0,00000	Aza mampalahelo ny Fanahy Masin'Andriamanitra ianareo fa ny Fanahy Masina no tombokase nahatonga anareo ho fananan'Andriamanitra, mba ho tody amin'ny andro hanavotana tanteraka anareo.
49N	4	31	0,00000	Aoka ianareo tsy ho mpanao an-dolompo, tsy ho vinitra, tsy ho mora tezitra, tsy ho avo vava, tsy hanevateva: esory lavitra anareo avokoa izany, miaraka amin'ny haratsiam-panahy isan-karazany.
49N	4	32	0,00000	Fa aoka samy ho mora fo sy antra amin'ny namany avy ianareo; mifamela heloka, tahaka ny namelan'Andriamanitra heloka anareo noho ianareo miray amin'i Kristy. >
49N	5	1	0,00000	Koa manafaha an'Andriamanitra ianareo, satria zanaka lalainy.
49N	5	2	0,00000	Ny fitiavana no aoka hanenika ny fitondrantenanareo, tahaka ny nitiavan'i Kristy antsika sy nanolorany tena tamin'Andriamanitra toy ny fanatitra sy sorona manitra mamerovero ho fanasoavana antsika.
49N	5	3	0,00000	Araka ny sahaza ny vahoakan'Andriamanitra, dia aoka tsy ho voatonona eo aminareo akory aza rehefa fijangajangana sy fahalotoana isan-karazany ary fitiavan-karena.
49N	5	4	0,00000	Fadio ny teny vetaveta sy resaka valavala na voso-dratsy izay samy tsy tokony hatao; fa aleo manao tonombavaka fisaorana an'Andriamanitra.
49N	5	5	0,00000	Fantaro tsara izao: tsy hanana anjara lova amin'ny Fanjakan'i Kristy sy Andriamanitra na ny mpijangajanga na ny maloto fitondrantena na ny mpitia harena (fa mpanompo sampy ny mpitia harena).
49N	5	6	0,00000	Aza mety hofitahina amin'izay teny foana ianareo; fa ny zavatra toy izany indrindra no mahatonga ny fahatezeran'Andriamanitra hihatra amin'ireo olona tsy manaiky Azy.
49N	5	7	0,00000	Koa aza mety ho mpiombona amin'ireny olona ireny ianareo.
49N	5	8	0,00000	Tao amin'ny haizina ianareo fahiny, fa ao amin'ny fahazavana kosa ankehitriny, noho ianareo tafaray amin'ny Tompo. Koa manaova fitondrantena tahaka ny olona ao amin'ny fahazavana,
49N	5	9	0,00000	satria ny fahazavana dia mamokatra ny soa sy ny rariny ary ny hitsiny isan-karazany.
49N	5	10	0,00000	Miezaha mamantatra izay ankasitrahin'ny Tompo.
49N	5	11	0,00000	Aza miombona amin'ny asa tsy mahavoka-tsoa ataon'ireo olona ao anatin'ny haizina, fa aleo aseho ny tena toetr'ireny asa ireny;
49N	5	12	0,00000	(satria mahamenatra na dia ny hilaza izay ataon-dry zareo ao amin'ny miafina aza).
49N	5	13	0,00000	Fa rehefa asehon'ny fahazavana kosa ny tena toetry ny zavatra rehetra, dia hiharihary avokoa;
49N	5	14	0,00000	eny, izay rehetra miharihary dia tonga mazava. Izany no ilazana hoe: Mifohaza ianao izay matory, ary mitsangana ho velona avy any amin'ny maty, dia hampahazava anao iKristy.
49N	5	15	0,00000	Koa tandremo tsara ny fitondrantenanareo. Aza manao toy ny olona tsy misaina, fa aoka ho tahaka izay misaina.
49N	5	16	0,00000	Hararaoty ny fotoana azo anaovan-tsoa, fa ratsy izao andro izao.
49N	5	17	0,00000	Aza miadaladala, fa mba fantaro izay sitraky ny Tompo hataonareo.
49N	5	18	0,00000	Aza mimamo divay ianareo, satria fanaranam-po amin'ny ratsy no vokatr'izany; fa aoka ho feno ny Fanahy Masina.
49N	5	19	0,00000	Manaova salamo sy hira ary antsa asesiky ny Fanahy Masina; antsa sy salamo no kaloy amin'ny fo tokoa ho an'ny Tompo.
49N	5	20	0,00000	Misaora an'Andriamanitra Ray mandrakariva noho ny olona rehetra amin'ny anaran'i Jesoa Kristy Tompontsika.
49N	5	21	0,00000	Aoka hifanoa ianareo noho ny fanajanareo an'i Kristy.
49N	5	22	0,00000	Ianareo vehivavy, maneke ny vadinareo toy ny anekenareo ny Tompo;
49N	5	23	0,00000	satria ny lahy no filohan'ny vavy, toy ny maha filohan'ny Fiangonana an'i Kristy; fa i Kristy mihitsy no Mpamonjy ny Fiangonana izay tenany.
49N	5	24	0,00000	Koa tahaka ny aneken'ny Fiangonana an'i Kristy no tokony haneken'ny vavy ny lahy amin'ny zavatra rehetra.
49N	5	25	0,00000	Ianareo lehilahy, tiavo ny vadinareo, toy ny nitiavan'i Kristy ny Fiangonana sy ny nanolorany tena hamonjy azy.
49N	5	26	0,00000	Nataony izany mba hahamasina ny Fiangonana, rehefa avy nodioviny tamin'ny rano fampandroana omban-teny;
49N	5	27	0,00000	fa tiany hamirapiratra ny Fiangonana hatolony ho Azy Kristy, ka tsy hisy pentimpentina na ketrona na zavatra toy izany, fa mba ho masina sady tsy hisy tsiny.
49N	5	28	0,00000	Dia toraka izany koa, tokony ho tahaka ny itiavan'ny lehilahy ny tenany no hitiavany ny vadiny; izay lehilahy tia ny vadiny, dia tia ny tenany.
49N	5	29	0,00000	Tsy misy tokoa olona mankahala ny tenany fa dia mamelona sy mikarakara azy, tahaka ny ataon'i Kristy amin'ny Fiangonana:
49N	5	30	0,00000	fantatsika izany, satria anisan'ny tenan'i Kristy isika.
49N	5	31	0,00000	Fa hoy ny Soratra Masina hoe: Noho izany, dia handao ny ray aman-dreniny ny lehilahy ka hikambana amin'ny vadiny ary dia ho tena iray ihany izy roroa.
49N	5	32	0,00000	Mavesa-danja ny tsiambaratelo fonosin'io andinin-tSoratra Masina io, ary dia lazaiko fa miantefa amin'i Kristy sy ny Fiangonana izany.
49N	5	33	0,00000	Kanefa miantefa aminareo mivady rehetra koa izany: ka aoka samy ho tahaka ny itiavan'ny lehilahy ny tenany no hitiavany ny vadiny, ary aoka ny vehivavy hanaja ny vadiny. >
49N	6	1	0,00000	Ianareo zanaka, mpanaraka ny Tompo ianareo ka maneke ny ray aman-dreninareo, fa rariny izany.
49N	6	2	0,00000	Hajao ny rainao sy ny reninao; izany no didy voalohany miampy ny fampanantenana hoe:
49N	6	3	0,00000	mba hahita soa sy ho ela velona eto ambonin'ny tany ianao.
49N	6	4	0,00000	Ary ianareo, ray aman-dreny, aza manao izay hampahatezitra ny zanakareo. Fa tezao amin'ny fanabeazana sy fifehezana araka ny Tompo izy.
49N	6	5	0,00000	Ianareo mpanompo, maneke ny tomponareo ara-nofo amin-tahotra sy fanajana ary amin'ny fahatsorampo toy ny anekenareo an'i Kristy.
49N	6	6	0,00000	Tsy hoe raha eo imason'ny tomponareo ara-nofo ihany no manaiky, toy ny mila sitraka amin'ny olona; fa tontosao amin'ny fo tokoa ny sitrapon'Andriamanitra, toy ny ataon'ny mpanompon'i Kristy.
49N	6	7	0,00000	Ataovy amin'ny fo mirana ny asa fanompoanareo, tahaka ny atao amin'ny Tompo fa tsy amin'ny olona;
49N	6	8	0,00000	satria fantatrareo fa ny olona tsirairay, na mpanompo na tsy mpanompo, dia samy hovalian'ny Tompo, amin'izay soa nataony avy.
49N	6	9	0,00000	Ary ianareo tompo, manaova toy izany koa amin'ny mpanomponareo, ka atsaharo ny fandrahonana; satria fantatrareo fa na ianareo, na ny mpanomponareo, dia samy an'ilay Tompo Izay monina ao an-danitra sady tsy mba mizaha tavan'olona.
49N	6	10	0,00000	Farany, noho ianareo tafaray amin'ny Tompo dia matanjaha omban'ny heriny tsy hay tohaina.
49N	6	11	0,00000	Itafio avokoa ny fiadiana omen'Andriamanitra, mba hahazoanareo hamahatra tsara eo anatrehan'ireo tetika afitsoky ny devoly.
49N	6	12	0,00000	Tsy olombelona nofo aman-dra tsy akory no ifanandrinantsika, fa ireo fanahy ratsy eny ana habakabaka: dia ireo fanapahana, ireo fahefana, ireo hery mifehy ny sehatry ny haizina.
49N	6	13	0,00000	Noho izany, raiso avokoa ny fiadiana omen'Andriamanitra, mba hahazoanareo manohitra ny fahavalo amin'ny andro ratsy; ka rehefa nandresy ny famelezana rehetra nafitsony ianareo, dia mbola hamahatra tsara ihany.
49N	6	14	0,00000	Koa mamahara tsara hatrany ianareo: ny marina no ataovy toy ny etra fehikibonareo; ny rariny no tafio ho toy ny fiarovan-tratra;
49N	6	15	0,00000	ny fahavononan-kitory ny Vaovao Mahafaly mampihavana no ataovy toy ny kiraro eny an-tongotrareo;
49N	6	16	0,00000	tano lalandava ny finoana ho toy ny ampinga hahazoanareo mamono ny zanatsipika mirehitra rehetra alefan'ilay Ratsy;
49N	6	17	0,00000	raiso ny famonjena ho toy ny fiarovan-doha, ary raiso ny tenin'Andriamanitra ho toy ny sabatra omen'ny Fanahy Masina.
49N	6	18	0,00000	Mivavaha hatrany ary mangataha ny fanampian'Andriamanitra amin'izany; eny, mivavaha mandrakariva araka izay anentanan'ny Fanahy Masina anareo. Miambena sy mazotoa hatrany mba hahatongavana amin'io tanjona io, ary dia mivavaha ho an'ny vahoakan'Andriamanitra rehetra.
49N	6	19	0,00000	Mivavaha ho ahy koa mba homen'Andriamanitra ny teny hotononiko rehefa hiloa-bava aho, ka dia ho sahy hampahafantatra ny tsiambaratelo raketin'ny Vaovao Mahafaly.
49N	6	20	0,00000	Iraka mitondra izany Vaovao Mahafaly izany aho, na dia migadra aza ankehitriny; koa mivavaha ho ahy mba hilazako izany amim-pahasahiana, araka ny tokony hoteneniko.
49N	6	21	0,00000	I Tisiko, hava-malalantsika sady mpanompo mahatoky eo amin'ny asan'ny Tompo, dia hampahafantatra anareo ny vaovao rehetra, mba hahalalanareo ny mahazo ahy sy izay ataoko.
49N	6	22	0,00000	Izany indrindra no andefasako azy ho aty aminareo, mba hahafantaranareo ny momba anay sy hampahery fo anareo.
49N	6	23	0,00000	Ho amin'ny havana rehetra anie ny fiadanana sy ny fitiavana mbamin'ny finoana avy amin'Andriamanitra Ray sy i Jesoa Kristy Tompo.
49N	6	24	0,00000	Ny fahasoavan'Andriamanitra anie homba izay rehetra tia an'i Jesoa Kristy Tompontsika amin'ny fitiavana tsy mety lefy! >
50N	1	1	0,00000	Avy amiko Paoly ity taratasy ity. Mamangy anareo vahoakan'Andriamanitra rehetra aty Filipy aho, dia ianareo efa tafaray amin'i Kristy Jesoa ary ao anatin'izany ireo mpitondra Fiangonana sy diakonina. Mamangy anareo koa i Timoty. Samy mpanompon'i Kristy Jesoa izahay.
50N	1	2	0,00000	Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
50N	1	3	0,00000	Velom-pisaorana an'Andriamanitro ny aminareo aho, isaky ny mahatsiaro anareo.
50N	1	4	0,00000	Ary isaky ny mivavaka ho anareo rehetra aho, dia manao izany amin-kafaliana,
50N	1	5	0,00000	noho ianareo niray hina nanampy ahy hampandroso ny Vaovao Mahafaly hatramin'ny andro voalohany ka mandraka ankehitriny.
50N	1	6	0,00000	Matoky aho fa Andriamanitra, Izay nanomboka asa tsara tao aminareo, dia hanohy izany hatrany ka hahatanteraka azy amin'ny andro hiavian'i Kristy Jesoa.
50N	1	7	0,00000	Rariny tokoa ny iheverako anareo rehetra toy izany. Eny, entiko ato am-poko ianareo, satria mpiombona ny tombon-tsoa nomen'Andriamanitra ahy ianareo rehetra, na amin'izao maha voafonja ahy izao na fony aho nampandresy lahatra sy nanamafy orina ny Vaovao Mahafaly.
50N	1	8	0,00000	Andriamanitra no vavolombeloko fa marina izao lazaiko izao: manina anareo rehetra amin'ny fon'i Kristy Jesoa aho.
50N	1	9	0,00000	Ary izao no tonombavaka ataoko ho anareo: hitombo bebe kokoa hatrany anie ny fitiavanareo ka homban'ny fahalalana marina sy ny tena fahatakaran-javatra
50N	1	10	0,00000	mba hahaizanareo mifidy izay tsara; dia hadio sady tsy hanan-tsiny amin'ny andro hiavian'i Kristy ianareo,
50N	1	11	0,00000	ary ho heniky ny vokatry ny fahamarinana, izay avy amin'ny alalan'i Jesoa Kristy, mba hanomezam-boninahitra sy hiderana an'Andriamanitra.
50N	1	12	0,00000	Ry havana, tiako ny hahafantaranareo fa izay nihatra tamiko dia vao mainka nanjary fampandrosoana ny Vaovao Mahafaly;
50N	1	13	0,00000	ka ny ato an-dapa manontolo sy ny olon-kafa rehetra dia samy mahalala fa voafonja noho ny amin'i Kristy aho.
50N	1	14	0,00000	Nony nahita ahy voafonja ny ankamaroan'ireo havana iray finoana, dia vao mainka nataon'ny Tompo feno fahatokiana ka mihasahisahy kokoa mitory ny tenin'Andriamanitra tsy amin-tahotra.
50N	1	15	0,00000	Eny, fialonana ahy sy fitia te hifanditra no itorian'ny sasany an'i Kristy, fa hitsim-po kosa no manentana ny sasany.
50N	1	16	0,00000	Ireto dia asesiky ny fitiavana, satria fantany fa voatendrin'Andriamanitra hampandresy lahatra ny Vaovao Mahafaly aho;
50N	1	17	0,00000	irery kosa asesiky ny fifampiandaniana, ka tsy manambara an'i Kristy amin-kitsim-po, fa mihevitra hanampy trotraka ny fijaliako amin'izao maha voafonja ahy izao.
50N	1	18	0,00000	Kanefa mampaninona moa izany? Amin'ny atao rehetra, na asesiky ny fihatsarambelatsihy na asesiky ny hevitra mahitsy, dia i Kristy no torina, ka ifaliako izany; eny, hifaliako hatrany izany
50N	1	19	0,00000	satria fantatro fa ho tonga famonjena ahy noho ny vavakareo ary noho ny fanampian'ilay Fanahy Masina nampanantenain'i Jesoa Kristy.
50N	1	20	0,00000	Miandry sy manantena mafy tokoa aho, ka tsy hahazo henatra tsy akory; fa na ankehitriny aza, toy ny mandrakariva ihany, dia ho feno fahasahiana aho ka i Kristy no hankalazaina ao amin'ny tenako, na velona aho na maty.
50N	1	21	0,00000	Fa amiko, dia i Kristy no fiainana; ary ny fahafatesana no ahazoako tombony.
50N	1	22	0,00000	Kanefa raha ny mbola miaina eto an-tany no hampisy vokany ny asako, dia tsy hitako izay hofidiko.
50N	1	23	0,00000	Sanganehana eo anelanelan-javatra roa aho: tiako hilaozana ity fiainana ity mba hiarahako amin'i Kristy, satria tsara lavitra izany;
50N	1	24	0,00000	kanefa noho ny aminareo, dia ilaina kokoa ny mbola hijanonako eto an-tany.
50N	1	25	0,00000	Matoky izany aho, ka fantatro fa hitoetra maharitra eo akaikinareo rehetra mba hanampy anareo handroso sy ho faly amin'ny finoana.
50N	1	26	0,00000	Ka rehefa mby eo aminareo indray aho, dia hitombo tokoa ny reharehanareo, satria efa tafaray amin'i Kristy Jesoa ianareo noho ny nataoko.
50N	1	27	0,00000	Izao ihany: manana fitondrantena mendrika ny Vaovao Mahafaly momba an'i Kristy. Ka amin'izany, tonga moa aho, dia hahita anareo; tsy tonga kosa, dia handre ny aminareo: ka ho fantatro fa miorina tsara amin'ny firaisam-panahy ianareo, sady miray fo miara-miezaka hampandroso ny finoana vokatry ny Vaovao Mahafaly.
50N	1	28	0,00000	Aoka tsy ho azon'ireo mpanohitra ampitahorina ianareo na amin'inona na amin'inona: mariky ny fahaverezana izany ho azy; fa ho anareo kosa mariky ny famonjena, dia famonjena avy amin'Andriamanitra.
50N	1	29	0,00000	Eny, tombon-tsoa nomena anareo ny hanompoanareo an'i Kristy, ka tsy hoe ny hino Azy ihany fa ny hiaritra fijaliana koa noho ny aminy:
50N	1	30	0,00000	dia ny miatrika ady mitovy amin'izay hitanareo natrehiko fahiny sady renareo fa mbola atrehiko ankehitriny. >
50N	2	1	0,00000	Mampahery anareo tokoa ny firaisana amin'i Kristy, mampirisika anareo ny fitiavany, ary miombona amin'ny Fanahy Masina ianareo ka mahay mangoraka sy be hatsarampo.
50N	2	2	0,00000	Noho izany, dia fenoy tanteraka ny hafaliako: aoka hifanaraka tsara ianareo ka hoentanin'ny fifankatiavana sy hiray fo ary hiray saina;
50N	2	3	0,00000	aza manao na inona na inona raha asesiky ny fifampiandaniana na ny filan-dera foana, fa samia manetry tena manoloana ny namana ary aoka samy hanao ny namana ho ambony noho ny tena.
50N	2	4	0,00000	Aza dia samy mihevitra ny soa ho an'ny tena ihany, fa ny ho an'ny namana koa.
50N	2	5	0,00000	Aoka ho ao aminareo ilay toe-tsaina tao amin'i Kristy Jesoa:
50N	2	6	0,00000	Nananany hatrizay hatrizay ny toetra amam-pomba maha Andriamanitra nefa tsy noheveriny hoe tsy maintsy hifikirana ilay fitoviana amin'Andriamanitra.
50N	2	7	0,00000	Fa niendahany an-tsitrapo ny fiamboniany; ka naka ny toetra amam-pomba maha mpanompo Izy, tonga nitovy tamin'ny olombelona ary niseho sy hita ho olombelona.
50N	2	8	0,00000	Nanetry tena Izy ka nanaiky hatramin'ny fahafatesana, dia ny fahafatesana teo amin'ny hazofijaliana.
50N	2	9	0,00000	Izany no nanandratan'Andriamanitra Azy ho eo amin'ny toerana faratampony, sy nanomezany Azy ilay anarana, izay ambony noho ny anarana rehetra;
50N	2	10	0,00000	ka ho fanajana ny anaran'i Jesoa dia handohalika avokoa izay rehetra any an-danitra na ety an-tany na any ambanin'ny tany,
50N	2	11	0,00000	ary hiaiky avokoa ny fiteny rehetra fa i Jesoa Kristy dia Tompo, ho voninahitr'Andriamanitra Ray.
50N	2	12	0,00000	Koa amin'izany, ry hava-malalako, efa nanaiky ahy mandrakariva ianareo fony aho teo aminareo, fa vao mainka tokony hanaiky ahy bebe kokoa ianareo ankehitriny amin'izao tsy maha eo ahy izao. Miasa amin-tahotra sy hovitra hahatomombana ny famonjena anareo;
50N	2	13	0,00000	satria miasa ao anatinareo hatrany Andriamanitra hahatonga anareo hikasa sy hahatanteraka izay mifanaraka amin'ny safidim-pony.
50N	2	14	0,00000	Amin'izay rehetra atao, dia aza asiana fimonomononana sy fisalasalana,
50N	2	15	0,00000	mba ho tsy manan-tsiny sady tsy misy fitaka ianareo, dia ho zanak'Andriamanitra tsy misy kilema eo afovoan'ny olo-meloka sady maditra. Eo afovoan'ireo olona ireo, dia tokony hamirapiratra toy ny kintana eny an'habakabaka ianareo,
50N	2	16	0,00000	ka hanolotra azy ireo ny teny manome fiainana. Raha izany no ataonareo, dia hanan-kireharehana momba anareo aho amin'ny andro hiavian'i Kristy, satria hiharihary fa tsy foana tsy akory ny ezaka nataoko sy ny zavatra nisasarako.
50N	2	17	0,00000	Mety halatsa-dra ho sorona araraka aho ka hampombaina ilay sorona atolotrareo an'Andriamanitra, dia ny finoanareo. Raha izany tokoa, dia faly aho ary mampiombona anareo rehetra amin'ny hafaliako;
50N	2	18	0,00000	aoka hifaly amin'izany koa ianareo, ary hampiombona ahy amin'ny hafalianareo.
50N	2	19	0,00000	Raha sitrak'i Jesoa Tompo, dia antenaiko fa ho afaka handefa faingana an'i Timoty ho aty aminareo aho, mba hahazoako fampirisihana koa rehefa mahafantatra ny vaovao momba anareo;
50N	2	20	0,00000	satria i Timoty izao no hany iray fo amiko sady tena miahy anareo.
50N	2	21	0,00000	Eny, ny hafa rehetra dia samy miraharaha izay azy ihany, fa tsy ny an'i Jesoa Kristy.
50N	2	22	0,00000	I Timoty kosa dia fantatrareo fa lehilahy voazaha toetra, satria efa niara-niasa tamiko, toy ny zanaka miaraka amin-drainy, ho fampandrosoana ny Vaovao Mahafaly.
50N	2	23	0,00000	Koa manantena ny handefa azy faingana ho aty aminareo aho, raha vao hitako mazava izay fandehan-javatra momba ahy;
50N	2	24	0,00000	ary matoky aho fa ny tenako dia ho avy faingana koa, raha sitraky ny Tompo.
50N	2	25	0,00000	Nefa nihevitra aho fa tokony halefako aty aminareo i Epafrodito havantsika, izay mpiara-miasa sy mpiara-miady amiko, sady iraka nampitondrainareo ny fanampiana izay nilaiko.
50N	2	26	0,00000	Manina anareo rehetra izy ary sahiran-kevitra mafy noho ny nandrenesanareo azy hoe narary.
50N	2	27	0,00000	Narary tokoa izy ary efa teo ambavahoana; nefa namindra fo taminy Andriamanitra, ary tsy taminy ihany fa tamiko koa, mba tsy hanampy trotraka ny alaheloko.
50N	2	28	0,00000	Koa dia nazoto kokoa aho handefa azy, mba hifalianareo indray rehefa mahita azy ary mba hahamaivana kokoa ny alaheloko.
50N	2	29	0,00000	Koa raiso amin-kafaliana safononoka izy noho ianareo samy tafaray amin'ny Tompo, ary omeo haja ny olona toa azy;
50N	2	30	0,00000	fa ny asan'i Kristy no saika nahafaty azy: nanao vy very ny ainy izy hanatanteraka izay tsy azonareo natao, dia ny fitondrana ilay fanampianareo hatraty amiko. >
50N	3	1	0,00000	Farany, ry havako, mifalia noho ianareo tafaray amin'ny Tompo. Tsy manahirana ahy ny mamerina aminareo indray ny teny nosoratako ho anareo, sady azonareo toky tsara amin'izay.
50N	3	2	0,00000	Tandremo ny tenanareo amin'ireo mpanao ratsy, tandremo ny tenanareo amin'ireo amboa, tandremo ny tenanareo amin'ireo manan-takaitra!
50N	3	3	0,00000	Isika, fa tsy ry zareo, no mpitandro ny tena famorana, dia isika manompo an'Andriamanitra araka ny fanentanan'ny Fanahy Masina ary mirehareha noho isika tafaray amin'i Kristy Jesoa fa tsy mitoky amin'ny fombafomban'olombelona.
50N	3	4	0,00000	Kanefa mba manana izay ahafahako mitoky amin'ny fombafomban'olombelona ihany aho; ka raha misy olon-kafa mihevitra azy ho afa-mitoky amin'ny fombafomban'olombelona, mainka fa izaho.
50N	3	5	0,00000	Voafora fony teraka herinandro aho; taranak'i Israely; avy amin'ny fokon'i Benjamina; hebreo ray, hebreo reny; ny amin'ny fitandroana ny lalana jiosy, dia Farisianina aho;
50N	3	6	0,00000	nafana fo tokoa aho tamin'ny maha Farisianina ahy, ka nanenjika ny Fiangonana; ny amin'ny maha olo-marina mpanara-dalana, dia tsy misy hokianina aho.
50N	3	7	0,00000	Kanefa ireo zavatra izay noheveriko ho tombony ho ahy ireo dia ataoko ho tsinontsinona kosa ankehitriny noho ny amin'i Kristy.
50N	3	8	0,00000	Ary tsy ireo zavatra ireo ihany fa ny zavatra rehetra mihitsy no ataoko tsinontsinona noho ny amin'ilay zava-tsoa ambony lavitra, dia ny fahalalana an'i Kristy Jesoa Tompoko. Noho ny amin'i Kristy, dia nataoko tsinontsinona ny zavatra rehetra ary noheveriko ho fakofako mba hahazoako an'i Kristy
50N	3	9	0,00000	ary mba hahatafaray ahy aminy. Tsy manana fahamarinana avy amin'ny fanarahan-dalana aho; fa ny finoana niainan'i Kristy no ahazoako fahamarinana, dia ilay fahamarinana avy amin'Andriamanitra ka miorina amin'ny finoana.
50N	3	10	0,00000	Ny hany iriko dia ny hahalalako an'i Kristy, ka hahatsapako ny herin'ny fitsanganany ho velona sy hiombonako fijaliana aminy ary hanafahako Azy amin'ny fahafatesany;
50N	3	11	0,00000	koa manantena aho amin'izany fa hahatratra ny zava-kendrena, dia ny hitsanganan'Andriamanitra ho velona avy any amin'ny maty.
50N	3	12	0,00000	Tsy mihambo ho efa tafita aho na ho efa tanteraka; fa miezaka hatrany aho hahazo ny amboaran'ny hazakazaka, satria izany no efa nahazoan'i Kristy Jesoa ahy.
50N	3	13	0,00000	Ry havana, tsy mihevi-tena ho efa nahazo ny amboara sahady aho; fa zavatra iray ihany no ataoko: manadino ny efa nodiaviko ka mikely aina fatratra ho tody amin'izay kendrena.
50N	3	14	0,00000	Miezaka hahatratra ny tanjona aho mba hahazoako ny amboara, dia ny fiainana iraisana amin'i Kristy Jesoa ka iantsoan'Andriamanitra any ambony any.
50N	3	15	0,00000	Aoka hisaina toy izany ary isika rehetra matotra ara-panahy. Kanefa raha misy aminareo misaina hafa noho izany, dia Andriamanitra no hampahazava izany aminareo.
50N	3	16	0,00000	Saingy, na ahoana na ahoana, dia aoka isika hizotra amin'izay efa andehanantsika hatramin'izao.
50N	3	17	0,00000	Ry havana, aoka hanahaka ahy ianareo ary diniho hatrany ireo manao fitondrantena araka izay ohatra nomenay anareo.
50N	3	18	0,00000	Efa voalazako imbetsaka taminareo, ary dia mbola lazaiko amin-dranomaso ankehitriny, fa maro no manao fitondrantena manohitra an'i Kristy maty teo amin'ny hazofijaliana.
50N	3	19	0,00000	Fahaverezana no hiafaran'ireo, satria ny zavatry ny tany no hany ankamaminy ka ny kibony no ataony andriamaniny, ny zavatra ahazoany henatra no ataony rehareha.
50N	3	20	0,00000	Fa isika kosa dia mizaka ny zo maha mponin'ny lanitra; ka Mpamonjy avy any an-danitra no andrasantsika, dia i Jesoa Kristy Tompo.
50N	3	21	0,00000	Izy no hanova izao tenantsika tsinontsinona izao, ka hampitoviny amin'ny tenany be voninahitra, araka ny heriny miasa hahatonga ny zavatra rehetra hanaiky Azy. >
50N	4	1	0,00000	Toy izany ary, ry hava-malala, no aoka hitomoeranareo tsara miray amin'ny Tompo. Fa tiako tokoa ianareo, ry havako, sady manina anareo fatratra aho; ianareo no fifaliako sy toy ny satroboninahi-pandresena ho ahy.
50N	4	2	0,00000	Ry i Eodia sy i Sintika, miangavy mafy anareo aho mba hifanaraka, noho ianareo mpirahavavy ao amin'ny Tompo.
50N	4	3	0,00000	Ary ianao koa, ry ilay mpiara-miasa akaiky tamiko, mangataka anao aho mba hanampy azy roa vavy, fa niara-nikatroka nanao izay hielezan'ny Vaovao Mahafaly izahay mbamin'i Klemanta koa sy ny hafa rehetra mpiara-miasa amiko izay samy voasoratra anarana ao amin'ilay horonamboky mirakitra ny lisitr'ireo hanana ny fiaina-maharitra mandrakizay.
50N	4	4	0,00000	Mifalia mandrakariva noho ianareo tafaray amin'ny Tompo. Mbola antitranteriko indray: mifalia! Manehoa fandeferana amin'ny olona rehetra.
50N	4	5	0,00000	Tsy ho ela, dia ho tonga ny Tompo!
50N	4	6	0,00000	Aza manahy na inona na inona fa ambarao amin'Andriamanitra isaka izay mivavaka ny zavatra ilainareo, ary angataho amin'ny fo feno fankasitrahana.
50N	4	7	0,00000	Ary ilay fiadanana avy amin'Andriamanitra sady mihoatra noho ny zavatra rehetra takatry ny fieritreretan'olombelona, dia hiaro ny fonareo sy ny sainareo, satria efa tafaray amin'i Kristy Jesoa ianareo.
50N	4	8	0,00000	Farany, ry havana, aoka hoheverinareo izay zavatra tsara sy maha te hidera: dia izay rehetra marina, manan-kaja, ara-drariny, madio, mahatehotia ary tsara laza.
50N	4	9	0,00000	Ataovy izay efa nianaranareo sy noraisinareo tamiko ary izay renareo sy hitanareo nataoko. Dia homba anareo Andriamanitra loharanon'ny fiadanana.
50N	4	10	0,00000	Nahatsapa hafaliana lehibe tao amin'ny Tompo aho, satria nasehonareo indray ny fiahianareo ahy. Nitohy hatrany ny fiahianareo ahy, saingy tsy mbola nisy fotoana hanehoanareo izany.
50N	4	11	0,00000	Tsy noho izaho sahirana no itenenako toy izao, fa efa nianatra ny hianina amin'izay ananako aho.
50N	4	12	0,00000	Haiko ny mihafy, haiko ny manam-be. Efa nianarako ny hianina na aiza na aiza ary na amin'inona na amin'inona, na voky aho na noana, na manam-be aho na sahirana.
50N	4	13	0,00000	Afaka miatrika izany rehetra izany aho, noho i Kristy manome hery ahy.
50N	4	14	0,00000	Kanefa soa izao nataonareo izao: niombom-pahoriana tamiko ianareo ka nanampy ahy.
50N	4	15	0,00000	Fantatrareo koa, ry Filipianina, fa nony niala tany Masedonia aho, tamin'ny fotoana niandohan'ny fitoriana ny Vaovao Mahafaly, dia ianareo no hany Fiangonana nanampy ahy ka nanana kaontin'ny miditra sy mivoaka nifanaovana tamiko.
50N	4	16	0,00000	Fony aho mbola tany Tesalonika, dia efa indray mandeha amana indroa no nandefasanareo izay nilaiko.
50N	4	17	0,00000	Tsy hoe mitady fanomezana aho no milaza izany, fa mitady ny vokatra hiavosa ao amin'ny kaontin'ny miditra ho anareo.
50N	4	18	0,00000	Eny, manana ny zavatra rehetra ilaiko aho izao sady manana amby ampy; efa voaraiko tamin'i Epafrodito ny fanomezana avy aminareo, ka heni-tsoa mitafotafo aho. Izany fanomezanareo izany dia toy ny zava-manitra mamerovero atao sorona ka raisin'Andriamanitra sady ankasitrahiny.
50N	4	19	0,00000	Fa Andriamanitro kosa hanome mitafotafo izay rehetra ilainareo araka ny harena heni-boninahitra atolony ao amin'i Kristy Jesoa.
50N	4	20	0,00000	Ho an'ilay Andriamanitra sady Raintsika anie ny voninahitra mandrakizay mandrakizay! Amen.
50N	4	21	0,00000	Veloma any amin'izay rehetra isan'ny vahoakan'Andriamanitra ka tafaray amin'i Kristy Jesoa. Manao veloma anareo ny havana iray finoana, izay tafaraka amiko;
50N	4	22	0,00000	manao veloma anareo ny vahoakan'Andriamanitra rehetra eto, fa indrindra ry zareo ao an-dapan'ny amperora.
50N	4	23	0,00000	Homba anareo anie ny fahasoavan'i Jesoa Kristy Tompo! >
51N	1	1	0,00	Avy amiko Paoly ity taratasy ity, dia izaho apostolin'i Kristy Jesoa noho ny sitrapon'Andriamanitra. Mamangy anareo aty Kolosy aho, dia ianareo vahoakan'Andriamanitra sady havana mpino tafaray amin'i Kristy. Mamangy anareo koa i Timoty havantsika.
51N	1	2	0,00	Ho aminareo anie ny fahasoavana sy ny fiadanana avy amin'Andriamanitra Raintsika!
51N	1	3	0,00	Velom-pisaorana mandrakariva an'Andriamanitra Rain'i Jesoa Kristy Tompontsika izahay, rehefa mivavaka ho anareo.
51N	1	4	0,00	Eny, velom-pisaorana an'Andriamanitra izahay satria renay laza ny finoanareo an'i Kristy Jesoa sy ny fitiavanareo ny vahoakan'Andriamanitra rehetra.
51N	1	5	0,00	Mby teo aminareo ny Vaovao Mahafaly, ary ny hafatra marina raketiny no nandrenesanareo ny zavatra antenaina izay voatahiry ho anareo any an-danitra. Ka ny finoanareo sy ny fitiavanareo dia vokatr'izany fanantenana izany.
51N	1	6	0,00	Ny Vaovao Mahafaly dia mitondra vokatra sy mitombo eran'izao tontolo izao koa, tahaka ny teo aminareo hatramin'ny andro nandrenesanareo sy nahalalanareo tsara ny fahasoavan'Andriamanitra araka ny marina.
51N	1	7	0,00	I Epafra, hava-malala mpiray fanompoana aminay, no nampianatra anareo momba izany; mpanompo mahatokin'i Kristy izy ho fanasoavana anareo,
51N	1	8	0,00	ary dia nampahafantatra anay ny fitiavana izay nomen'ny Fanahy Masina anareo.
51N	1	9	0,00	Izany no tsy itsaharanay mivavaka ho anareo, hatramin'ny andro nandrenesanay ny aminareo. Mangataka amin'Andriamanitra izahay mba ho feno fahalalana tsara ny sitrapony ianareo, ka homena ny fahendrena amam-pahazavan-tsaina rehetra avy amin'ny Fanahy Masina.
51N	1	10	0,00	Izany no hanananareo fitondrantena mendrika ny Tompo, ka hanaovanareo mandrakariva izay ankasitrahiny; dia hahavokatra amin'ny asa soa isan-karazany ianareo sady hitombo fahalalana tsara an'Andriamanitra,
51N	1	11	0,00	ary hampahatanjahina tanteraka amin'ny heriny be voninahitra mba hanananareo fandeferana sy faharetana amin'ny zavatra rehetra. Fo heni-kafaliana
51N	1	12	0,00	no isaory an'Andriamanitra Ray, Izay nampahamendrika antsika hanana anjara amin'ny lova natokany ho an'ny vahoakany ao amin'ny hazavana;
51N	1	13	0,00	fa nanala antsika tamin'ny fahefan'ny haizina Izy, ka namindra antsika ho ao amin'ny Fanjakan'ny Zanany malalany,
51N	1	14	0,00	Ilay ahazoantsika ny fanavotana, dia ny famelana ny helotsika.
51N	1	15	0,00	I Kristy dia endrik'ilay Andriamanitra tsy hita. Izy no Zanaka lahimatoa, ambonin'ny voaary rehetra.
51N	1	16	0,00	Tao aminy no naharian'Andriamanitra ny zavatra rehetra any an-danitra sy eto an-tany, ny hita sy ny tsy hita, na fiandrianana, na fanjakana, na fanapahana, na fahefana. Tamin'ny alalany sy ho Azy no naharian'Andriamanitra ny zavatra rehetra.
51N	1	17	0,00	Nisy talohan'ny zavatra rehetra Izy sady ao aminy no aharetan'ny zavatra rehetra.
51N	1	18	0,00	I Kristy no lohan'ny Fiangonana izay tenany; Izy no fiandohan'ny fiainam-baovao, Zanaka lahimatoa, ilay voalohany natsangana ho velona avy tany amin'ny maty, mba ho lohalaharana amin'ny zavatra rehetra.
51N	1	19	0,00	Fa tao aminy no sitrak'Andriamanitra hitoeran'ny hafenoana tanteraka;
51N	1	20	0,00	ary ny ra nafoiny teo amin'ny hazofijaliana no nanaovan'Andriamanitra fampihavanana, ka dia tamin'ny alalany no sitrak'Andriamanitra hampihavanana amin'Izy Ray ny zavatra rehetra na ny eto an-tany na ny any an-danitra.
51N	1	21	0,00	Ianareo koa dia lavitra an'Andriamanitra fahiny sady fahavalony, noho ny ratsy nosaininareo sy nataonareo.
51N	1	22	0,00	Fa ankehitriny kosa, noho i Kristy niharan'ny fahafatesana tao amin'ny vatany mety maty, dia namitram-pihavanana taminareo Andriamanitra mba hahatonga anareo ho masina sady tsy hanan-tsiny amam-pondro eo anatrehany.
51N	1	23	0,00	Kanefa tsy maintsy maharitra amin'ny finoana ianareo, ka miorina sy mitombina tsara, ary tsy mety hafindra hiala amin'ny fanantenana vokatry ny Vaovao Mahafaly efa renareo. Izaho Paoly dia efa tonga mpanompon'izany Vaovao Mahafaly izany, dia ilay notorina tamin'ny olona rehetra eto ambanin'ny lanitra.
51N	1	24	0,00	Ankehitriny aho dia mifaly amin'ny fijaliana iaretako noho ny aminareo, satria miferinaina ara-batana aho ka mameno izay tsy ampy tamin'ny fahorian'i Kristy ho an'ny tenany, izany hoe ho an'ny Fiangonana.
51N	1	25	0,00	Tonga mpanompon'ny Fiangonana aho, araka ny andraikitra nomen'Andriamanitra hotontosaiko aminareo: dia ny manatanteraka ny fitoriana ilay tenin'Andriamanitra,
51N	1	26	0,00	izany hoe ilay tsiambaratelo nafenin'Andriamanitra tamin'ny taranak'olombelona hatramin'ny fahagola, fa ankehitriny kosa efa nasehony tamin'ny vahoakany.
51N	1	27	0,00	Ny vahoakany tokoa no nirin'Andriamanitra hampahafantarina ny maha sarobidy sy maha be voninahitra izany tsiambaratelo anasoavana ny firenena rehetra izany, dia inty: ao anatinareo i Kristy, antoky ny voninahitra homena anareo.
51N	1	28	0,00	Koa dia mitory an'i Kristy amin'ny olona rehetra izahay. Samy anarinay sy ampianarinay amim-pahendrena tokoa ny olona, mba hahatonga azy rehetra ho tanteraka noho izy tafaray amin'i Kristy.
51N	1	29	0,00	Hahatontosako izany andraikitra izany, dia mikely aina sy miezaka mafy aho, araka ny hery tsy hay tohaina omen'i Kristy sady miasa fatratra ato anatiko. >
51N	2	1	0,00	Eny, tiako ho fantatrareo fa miezaka mafy tokoa aho hanasoavana anareo sy izay any Laodisia mbamin'izay rehetra tsy mbola nahita ny tavako velively.
51N	2	2	0,00	Miezaka mafy aho mba ho tafaray tsara amin'ny fitiavana izy ireo ka hampaherezina ny fony ary mba hanan-toky be dia be vokatry ny fahazavan-tsaina omen'Andriamanitra; hany ka ho fantatr'izy ireo tsara ilay tsiambaratelon'Andriamanitra, dia i Kristy:
51N	2	3	0,00	fa miafina ao amin'i Kristy ny rakitra rehetra momba ny fahendrena sy ny fahalalana avy amin'Andriamanitra.
51N	2	4	0,00	Lazaiko aminareo izany mba tsy hahavoafitaka anareo amin'ny fandrebirebena tsara lahatra.
51N	2	5	0,00	Fa na dia lavitra anareo aza aho ara-batana, dia eo aminareo ihany am-panahy; ka faly aho mahita fa milamina tsara ianareo ary ijoroanareo mafy ny finoanareo an'i Kristy.
51N	2	6	0,00	Noho ianareo efa nandray an'i Kristy Jesoa ho Tompo, dia manaova fitondrantena toy ny olona tafaray aminy.
51N	2	7	0,00	Aoka hahazo vahatra sy hiorina ao amin'i Kristy ianareo; aoka hihamafy hatrany ny finoanareo araka izay efa nampianarina anareo, ary aoka ho feno fisaorana an'Andriamanitra ianareo.
51N	2	8	0,00	Mitandrema fandrao misy mahalasa anareo ho babony amin'ny fahendren'olombelona sy ny famitahana foana: ny fampianarana ampitain'olombelona sy ny herin-javatr'izao tontolo izao no iorenan'izany fa tsy i Kristy;
51N	2	9	0,00	satria ao amin'i Kristy, araka ny maha olombelona Azy, no mitoetra tanteraka ny hafenoan'ny fomban'Andriamanitra.
51N	2	10	0,00	Ka efa heni-tsoa tokoa ianareo satria tafaray amin'Ilay ambonin'ny fanapahana sy fahefana isan-tokony.
51N	2	11	0,00	Noho ny firaisana amin'i Kristy, dia voafora ianareo nefa tsy tamin'ny famorana nataon-tanan'olona fa tamin'ny famorana nataon'i Kristy, izany hoe famorana manaisotra ny herin'ny maha olona mpanota;
51N	2	12	0,00	fa tamin'ny nanaovana batisa anareo, dia niara-nilevina tamin'i Kristy ianareo ary niara-nitsangana taminy koa, satria nino ny herin'ilay Andriamanitra nanangana Azy ho velona avy tany amin'ny maty.
51N	2	13	0,00	Maty ara-panahy ianareo fahiny noho ny fahadisoanareo ary noho ianareo tsy voafora tamin'ny maha olona mpanota; ankehitriny kosa, dia novelomin'Andriamanitra niaraka amin'i Kristy ianareo, rehefa navelany avokoa ny fahadisoantsika.
51N	2	14	0,00	Novonoiny ny sora-tanana namely antsika, dia ilay nirakitra ny didy niampanga antsika; ary mova tsy nofantsihany teo amin'ny hazofijaliana izany sora-tanana izany ka nofoanany tsy hanan-kery intsony.
51N	2	15	0,00	Koa ny hazofijaliana no nandravan'i Kristy ny herin'ny fanapahana sy fahefana; dia nataony babo ireo ka nanjohy ny matsom-pandreseny ary nasehony miharihary ho fizahan'ny olona.
51N	2	16	0,00	Aza avela hisy olona hitsara anareo momba ny zava-pihinana sy ny zava-pisotro, na ny fombafomba fanao amin'ny fankalazana na amin'ny tsinambolana na amin'ny sabata.
51N	2	17	0,00	Ireo rehetra ireo no tandindon'ny soa ho avy, fa ny tena zavatra dia i Kristy.
51N	2	18	0,00	Aoka tsy hisy olona hisakana anareo tsy hahazo ny amboara, ka hitaona anareo hanana fanetrentena haitraitra sy hivavaka amin'ny anjely. Manindrahindra ny fahitana azony ry zareo ka mieboebo tsy amin'antony, noho ny fisainany baikoin'ny maha olombelona azy.
51N	2	19	0,00	Tsy mifikitra amin'i Kristy Izay loha izy ireo, kanefa i Kristy no mamelona ny tena manontolo sady mampiray azy amin'ny alalan'ny hozatra amam-pamavany ka mampitombo azy araka ny fitomboana sitrak'Andriamanitra.
51N	2	20	0,00	Niara-maty tamin'i Kristy ianareo sady afaka tamin'ny herin-javatra mangeja an'izao tontolo izao. Koa nahoana ianareo no miaina toy ny mbola voafehin'izao tontolo izao? Ary nahoana ianareo no mety hoteren'olona amin'ny fitsipika toy ny hoe:
51N	2	21	0,00	Aza mihinana an'ity, Aza manandrana an'iry, Aza mikasika an'izatsy na iroa?
51N	2	22	0,00	Zavatra mora levona amin'izay ampiasana azy avokoa ireo rehetra ireo, satria didy sy fampianarana avy amin'olombelona.
51N	2	23	0,00	Miseho ho fahendrena ireny didy sy fampianarana ireny satria hoe fivavahana vokatry ny finiavana ka ietren-tena manoloana ny anjely sy amolahana mafy ny vatana; kanefa tsy misy heriny akory hahasakana ny fanaranan'ny maha olona mpanota. >
51N	3	1	0,00	Natsangana ho velona niaraka tamin'i Kristy ianareo. Noho izany, katsaho ny zavatra any ambony, any amin'izay itoeran'i Kristy eo ankavanan'Andriamanitra.
51N	3	2	0,00	Saino ny zavatra any ambony fa tsy ny zavatra ety an-tany.
51N	3	3	0,00	Fa efa maty ianareo, ka ny fiainanareo dia miara-miafina amin'i Kristy ao amin'Andriamanitra.
51N	3	4	0,00	I Kristy no tena fiainanareo ka rahatrizay hiseho Izy, dia hiara-miseho aminy koa ianareo sady hiray voninahitra aminy.
51N	3	5	0,00	Vonoy ireo zavatra ety an-tany mangeja ny tenanareo: dia ny fijangajangana, ny fahalotoana, ny filandratsy, ny fitsiriritan-dratsy, ary ny fitiavan-karena (fa fanompoan-tsampy ny fitiavan-karena).
51N	3	6	0,00	Ireo zavatra ireo no mahatonga ny fahatezeran'Andriamanitra hihatra amin'ny olona tsy manaiky an'Andriamanitra.
51N	3	7	0,00	Toy izany koa ny fitondrantenanareo fahiny, fony ianareo niaina tao anatin'ireo zavatra ireo.
51N	3	8	0,00	Fa ankehitriny kosa, esory avokoa ireto: fahatezerana, fisafoahana, faharatsiam-panahy, fanevatevana, teny maha menatra aloaky ny vavanareo.
51N	3	9	0,00	Aza mifandainga ianareo fa efa narianareo ny toetra taloha mbamin'ny asany,
51N	3	10	0,00	ary efa notafinareo ny toetra vaovao: dia ny toetry ny olona havaozin'Andriamanitra hatrany araka ny endrik'Izy Mpahary azy, mba ho tonga amin'ny fahalalana tsara an'Andriamanitra.
51N	3	11	0,00	Koa amin'izany, tsy misy ny hoe hafa firenena sy Jiosy, voafora sy tsy voafora, olona tsy mivoatra na tratra aoriana, mpanompo sy tsy mpanompo; fa i Kristy no zavatra rehetra sady ao aminareo rehetra.
51N	3	12	0,00	Olomboafidin'Andriamanitra sy voatokany ho Azy ianareo sady efa notiaviny. Noho izany, aoka ianareo hitafy hatsaram-po sy fiantrana, hamoram-po sy fanetrentena, fahalemem-panahy sy fahari-po.
51N	3	13	0,00	Mifandefera ka mifamela heloka ianareo, raha misy manana alahelo amin'ny sasany. Aoka ianareo koa mba hamela heloka, tahaka ny efa namelan'ny Tompo heloka anareo.
51N	3	14	0,00	Fa ambonin'ny zavatra rehetra, mitafia ny fitiavana izay mamehy ny hatsaram-panahy rehetra ho tanteraka.
51N	3	15	0,00	Aoka hanjaka ao am-ponareo ny fiadanana omen'i Kristy, fa ho amin'izany fiadanana izany no niantsoan'Andriamanitra anareo hitambatra ho tena iray; ary aoka ho feno fisaorana an'Andriamanitra ianareo.
51N	3	16	0,00	Aoka ny tenin'i Kristy hitoetra betsaka ao aminareo, ka hifampianatra sy hifananatra amim-pahendrena tanteraka ianareo; noho ny fahasoavana manenika anareo, dia mihira amin'ny fonareo tokoa ho an'Andriamanitra ka mikaloa salamo sy hira ary antsa asesiky ny Fanahy Masina.
51N	3	17	0,00	Ary ny zavatra rehetra, lazainareo na ataonareo, dia tontosao avokoa amin'ny anaran'i Jesoa Tompo ka isaory an'Andriamanitra Ray amin'ny alalany.
51N	3	18	0,00	Ianareo vehivavy, maneke ny vadinareo, araka ny mety amin'ny maha mpanaraka ny Tompo anareo.
51N	3	19	0,00	Ianareo lehilahy, tiavo ny vadinareo ary aza sosotra aminy.
51N	3	20	0,00	Ianareo zanaka, maneke ny ray aman-dreninareo amin'ny zavatra rehetra, fa izany no ankasitrahin'ny Tompo.
51N	3	21	0,00	Ianareo ray aman-dreny, aza mampisafoaka ny zanakareo, fandrao hamoy fo izy.
51N	3	22	0,00	Ianareo mpanompo, maneke ny tomponareo ara-nofo amin'ny zavatra rehetra. Aza eo imasony ihany no manao izany, toy ny mila sitraka amin'olona; fa maneke amim-pahatsoram-po noho ny fanajanareo an'i Jesoa Tompo.
51N	3	23	0,00	Na inona na inona ataonareo, dia tontosao amin'ny fo tokoa tahaka ny atao amin'i Jesoa Tompo fa tsy amin'olona.
51N	3	24	0,00	Eny, fantatrareo fa i Jesoa Tompo no handraisanareo ny valiny, dia ny anjara lova natokana ho an'ny vahoakan'Andriamanitra; satria ny tena Tompo Izay tompoinareo, dia i Kristy.
51N	3	25	0,00	Fa izay manao ratsy dia hovaliana amin'izay ratsy nataony, fa tsy mba mizaha tavan'olona Andriamanitra. >
51N	4	1	0,00	Ianareo tompo, ento araka ny rariny sy ny hitsiny ny mpanomponareo; satria fantatrareo fa ianareo koa mba manana Tompo any an-danitra.
51N	4	2	0,00	Mahareta amin'ny fivavahana, ka miambena amin'izany omban'ny fisaorana an'Andriamanitra.
51N	4	3	0,00	Mivavaha koa ho anay, mba hataon'Andriamanitra afaka malalaka mitory ny teniny izahay, ka hanambara ny tsiambaratelo momba an'i Kristy. Fa ny fitoriana izany tsiambaratelo izany indrindra no mahavoafonja ahy izao.
51N	4	4	0,00	Mivavaha ary mba hanambarako izany mazava tsara, araka izay tokony hoteneniko.
51N	4	5	0,00	Manana fitondrantena feno fahendrena eo anoloan'izay tsy kristianina, ka hararaoty ny fotoana azo anaovan-tsoa.
51N	4	6	0,00	Aoka ho mahatehotia sy mahasoa mandrakariva ny teny ataonareo, dia ho fantatrareo izay tokony havalinareo ny olona tsirairay avy.
51N	4	7	0,00	I Tisiko hava-malalantsika, mpandraharaha mahatoky sady namana mpiray fanompoana amiko eo amin'ny asan'ny Tompo, dia hampahafantatra anareo ny vaovao rehetra momba ahy.
51N	4	8	0,00	Izany indrindra no nandefasako azy aty aminareo, mba hahafantaranareo ny momba anay sy hampahery fo anareo.
51N	4	9	0,00	Miaraka aminy koa i Onesimo, ilay hava-malala sy mahatoky avy aty aminareo; ka dia izy roa lahy no hampahafantatra anareo ny toe-javatra rehetra aty aminay.
51N	4	10	0,00	Manao veloma anareo i Aristarka izay miara-voafonja amiko. Manao veloma anareo i Marka (zanak'olo-mpiray tampo izy sy i Barnaba); efa nahazo hafatrafatra momba an'i Marka ianareo, ka raiso tsara izy raha tonga aty aminareo.
51N	4	11	0,00	Manao veloma anareo koa i Jesoa, ilay atao hoe Josta. Izy telo lahy ireo no Jiosy tonga kristianina izay miara-miasa amiko hampandroso ny Fanjakan'Andriamanitra, ka nanjary fampaherezana ho ahy tokoa.
51N	4	12	0,00	Manao veloma anareo i Epafra, izay avy aty aminareo; io mpanompon'i Kristy Jesoa io dia mikely aina mandrakariva mivavaka ho anareo, mba hijoroanareo ho olona matotra ary vonona tanteraka hanao izay rehetra sitrak'Andriamanitra.
51N	4	13	0,00	Vavolombelona aho ny aminy fa misahirana fatratra izy ho anareo sy ho an-dry zareo any Laodisia ary ho an-dry zareo any Hierapoly.
51N	4	14	0,00	Manao veloma anareo i Lioka, ilay dokotera hava-malalantsika, sy i Demasy.
51N	4	15	0,00	Veloma any amin'ireo havana any Laodisia; ary veloma any amin'i Nimfa sy ny Fiangonana mivory ao an-tranony.
51N	4	16	0,00	Rehefa voavaky eto aminareo ity taratasy ity, dia ataovy izay hamakiana azy koa any amin'ny Fiangonan'i Laodisia; ary dia mba vakionareo kosa ilay taratasy avy any Laodisia.
51N	4	17	0,00	Lazao amin'i Arkipo fa tsy maintsy hotontosainy tsara ny fandraharahana noraisiny ho fanompoana ny Tompo.
51N	4	18	0,00	Soratanako ireto teny ireto: veloma, hoy i Paoly. Tsarovy fa voafonja aho. Homba anareo anie ny fahasoavan'Andriamanitra! >
52N	1	1	0,00000	Avy amiko Paoly ity taratasy ity. Mamangy anareo isan'ny Fiangonana aty Tesalonika, izay tafaray amin'Andriamanitra Ray sy i Jesoa Kristy Tompo, aho. Mamangy anareo koa i Silasy sy i Timoty. Ho aminareo anie ny fahasoavana sy ny fiadanana!
52N	1	2	0,00000	Velom-pisaorana mandrakariva an'Andriamanitra izahay ny aminareo rehetra, rehefa mahatsiaro amin'ny vavaka ataonay.
52N	1	3	0,00000	Tsaroanay tsy tapaka eo anatrehan'ilay Andriamanitsika sady Raintsika ny asa ateraky ny finoanareo, ny fikelezana aina asesiky ny fitiavanareo, ary ny faharetana vokatry ny fanantenanareo an'i Jesoa Kristy Tompontsika.
52N	1	4	0,00000	Fantatray, ry havana, fa efa notiavin'Andriamanitra ianareo ary efa nofidiny mba ho Azy.
52N	1	5	0,00000	Eny, ny Vaovao Mahafaly torinay dia tonganay taty aminareo, tsy tamin'ny teny fotsiny ihany fa tamin'ny hery aman'asan'ny Fanahy Masina mbamin'ny fankatoavanay tanteraka ny Vaovao Mahafaly. Fantatrareo koa ny fiaimpiainanay fony izahay taty aminareo ho fanasoavana anareo.
52N	1	6	0,00000	Sady nanahaka anay sy ny Tompo ianareo; fa na dia be aza ny fahoriana nanjo anareo, dia nandray ny tenin'Andriamanitra tamin'ny hafaliana avy amin'ny Fanahy Masina ianareo.
52N	1	7	0,00000	Koa dia tonga ohatra ho an'ny mpino rehetra eran'i Masedonia sy i Akaia ianareo.
52N	1	8	0,00000	Nanako avy teo aminareo ny tenin'ny Tompo, ka tsy hoe nanerana an'i Masedonia sy i Akaia ihany, fa niely hatraiza hatraiza koa ny lazan'ny finoanareo an'Andriamanitra; hany ka tsy mila ny hilazanay intsony ny olona.
52N	1	9	0,00000	Fa izy rehetra dia milaza ny momba anay ka mitantara ny nidiranay taty aminareo sy ny nialanareo tamin'ny sampinareo ka nitodihanareo tamin'Andriamanitra, mba hanompoanareo ilay Andriamanitra velona sady marina.
52N	1	10	0,00000	Andrasanareo koa ny hahatongavan'ny Zanany avy any an-danitra, dia i Jesoa Izay efa natsangany ho velona avy tany amin'ny maty sady mpanafaka antsika amin'ilay fahatezeran'Andriamanitra ho avy. >
52N	2	1	0,00000	Ianareo, ry havana, dia mahalala fa tsy very maina velively ny nidiranay taty aminareo.
52N	2	2	0,00000	Fantatrareo koa fa taloha kelin'izay, dia nampijalina sy nalam-baraka tany Filipy izahay; kanefa dia nomen'ilay Andriamanitray fahasahiana hanambara taminareo ny Vaovao Mahafaly avy aminy, na dia be aza ny fanoherana.
52N	2	3	0,00000	Eny, ny antso nataonay dia tsy mifototra amin'ny fitaka na amin'ny fahalotoana na amin'ny fisolokiana;
52N	2	4	0,00000	fa Andriamanitra no efa nizaha toetra anay ka nanankina taminay ny Vaovao Mahafaly, ary dia araka izany no itenenanay: tsy mila sitraka amin'olombelona izahay, fa amin'Andriamanitra Izay mizaha toetra ny fonay.
52N	2	5	0,00000	Fantatrareo fa tsy nanao teny manasohaso olona izahay na nihatsaravelatsihy hanafina fitiavan-karena; Andriamanitra no vavolombelonay.
52N	2	6	0,00000	Tsy nitady voninahitra tamin'olombelona izahay, na taminareo na tamin'ny hafa,
52N	2	7	0,00000	na dia azonay natao aza ny nanampatra fahefana araka ny maha apostolin'i Kristy anay; fa teo anivonareo, dia nalemy fanahy izahay, mova tsy reny mikolokolo ny zanany naterany.
52N	2	8	0,00000	Noho ny fankamamianay anareo, dia tsy ny Vaovao Mahafaly avy amin'Andriamanitra ihany no sitrakay hampitaina aminareo, fa vonona koa izahay hahafoy na dia ny ainay aza, satria efa tonga malalanay ianareo.
52N	2	9	0,00000	Tsaroanareo, ry havana, ny nikelezanay aina sy nisasaranay mafy; niasa andro aman'alina izahay mba tsy hanahirana na dia olona iray taminareo aza, fony izahay nitory taminareo ny Vaovao Mahafaly avy amin'Andriamanitra.
52N	2	10	0,00000	Samy vavolombelonay, na ianareo na Andriamanitra, fa madio sy marina ary tsy manan-tsiny ny fitondrantenanay teo anoloanareo mpino.
52N	2	11	0,00000	Fantatrareo fa toy ny fitondran'ny ray ny zanany naterany no nitondranay anareo tsirairay avy:
52N	2	12	0,00000	nampirisika anareo izahay sy nampahery anareo ary nananatra anareo mba hanao fitondrantena mendrika an'Andriamanitra, dia ilay Andriamanitra Izay miantso anareo hiditra ao amin'ny Fanjakany sy ny voninahiny.
52N	2	13	0,00000	Izao koa no mahatonga anay ho velom-pisaorana tsy tapaka an'Andriamanitra: rehefa nandray ny tenin'Andriamanitra notorinay ianareo, dia tsy noraisinareo ho tenin'olombelona izany, fa noraisinareo ho tenin'Andriamanitra, araka ny tena izy, ary dia miasa ao aminareo izay mino.
52N	2	14	0,00000	Ianareo, ry havana, dia efa tahaka ny kristianina ao amin'ireo Fiangonan'Andriamanitra any Jodea, izay tafaray amin'i Kristy Jesoa; izay nanjo anareo tamin'ny nafitsoky ny mpiray firenena aminareo no nanjo azy ireo koa tamin'ny nafitsoky ny Jiosy.
52N	2	15	0,00000	Namono nahafaty an'i Jesoa Tompo sy ny mpaminany ry zareo Jiosy sady nanenjika anay; ka tsy mahazo sitraka amin'Andriamanitra ireo sady fahavalon'ny olona rehetra.
52N	2	16	0,00000	Sakanan-dry zareo izahay tsy hitory amin'ny hafa firenena ilay hafatra mitondra famonjena, hany ka mihafeno hatrany ny fatran'ny fahotana vitan'ny Jiosy, kanjo, tamin'ny farany, dia niharan'ny fahatezeran'Andriamanitra ireo.
52N	2	17	0,00000	Ary izahay, ry havana, hatramin'ny nahatafasaraka anay vetivety taminareo izay lavitry ny masonay fa tsy lavitry ny fonay, dia maniry mafy mihitsy hahita anareo, ka manao izay azonay atao hahatanteraka izany.
52N	2	18	0,00000	Indray mandeha na indroa izahay no te hiverina taty aminareo, indrindra fa izaho Paoly, nefa dia voasakan'i Satana.
52N	2	19	0,00000	Satria tsy iza fa ianareo ihany no fanantenanay sy hafalianay ary satroboninahi-pandresena hireharehanay eo anatrehan'i Jesoa Tompontsika, amin'ny andro hiaviany.
52N	2	20	0,00000	Eny, voninahitray sy hafalianay tokoa ianareo! >
52N	3	1	0,00000	Koa satria tsy aritray intsony, dia naleonay nilaozana irery tany Atena;
52N	3	2	0,00000	ka nalefanay nankaty aminareo i Timoty rahalahinay ara-pinoana sady mpiara-miasa aminay ho an'Andriamanitra amin'ny fitoriana ny Vaovao Mahafaly momba an'i Kristy. Nalefanay i Timoty hampiorina sy hampahery anareo amin'ny finoanareo,
52N	3	3	0,00000	mba tsy hisy hihontsina ianareo amin'izao fahoriana mahazo antsika izao; satria ny tenanareo mahalala fa voatendrin'Andriamanitra hodiavintsika izany.
52N	3	4	0,00000	Fony mbola taty aminareo izahay, dia efa nilaza fa tsy maintsy hampahorina isika; ary dia nitranga izany, araka izay fantatrareo.
52N	3	5	0,00000	Koa satria tsy aritro intsony, dia nalefako i Timoty hahalalako ny finoanareo. Nanahy aho fandrao voataonan'ilay mpaka fanahy ianareo ka ho very maina ny nikelezanay aina.
52N	3	6	0,00000	Efa tafaverina aty aminay izao i Timoty avy taty aminareo, ka nilaza vaovao tsara taminay momba ny finoanareo sy ny fitiavanareo. Nilazany koa izahay fa mahatsiaro tsara anay mandrakariva ianareo sady maniry mafy ny hahita anay, toy ny anirianay mafy hahita anareo.
52N	3	7	0,00000	Noho izany, na dia tery sy ory fatratra aza izahay, dia nahazo hery noho ny aminareo; ny finoanareo no nampahery anay,
52N	3	8	0,00000	fa velona izahay ankehitriny satria mamahatra tsara sy mifikitra mafy amin'ny Tompo ianareo.
52N	3	9	0,00000	Inona re no saotra azonay avaly an'Andriamanitra noho ny aminareo, noho ny hafaliana be dia be omenareo anay sy tsapanay eo anatrehan'Andriamanitsika?
52N	3	10	0,00000	Mangataka mafy aminy, andro aman'alina, izahay mba hifanatri-tava aminareo sy hameno izay tsy ampy amin'ny finoanareo.
52N	3	11	0,00000	Izy izay Andriamanitsika sady Raintsika sy i Jesoa Tompontsika anie hitari-dalana anay ho aty aminareo!
52N	3	12	0,00000	Ny Tompo anie hampitombo ny fifankatiavanareo sy ny fitiavanareo ny olona rehetra ho tahaka ny itiavanay anareo!
52N	3	13	0,00000	Dia hampiorina ny fonareo Izy, ka tsy hanan-tsiny sy ho masina eo anatrehan'ilay Andriamanitra Raintsika ianareo, amin'ny andro hiavian'i Jesoa Tompontsika otronin'izay rehetra voatokana ho Azy. >
52N	4	1	0,00000	Farany, ry havana, efa nianaranareo taminay ny fitondrantena ankasitrahin'Andriamanitra, ary efa manaraka izany rahateo ianareo. Kanefa dia izao no iangavianay sy ampirisihinay anareo amin'ny anaran'i Jesoa Tompo: manaova tsaratsara kokoa hatrany!
52N	4	2	0,00000	Fantatrareo rahateo ireo fepetra avy amin'i Jesoa Tompo nomenay anareo;
52N	4	3	0,00000	satria izao no sitrapon'Andriamanitra: mba ho masina ianareo, ka hifady ny fijangajangana.
52N	4	4	0,00000	Aoka samy hahay maka vady amin'ny fomba masina sy mihaja ianareo lehilahy,
52N	4	5	0,00000	fa tsy hobaikoin'ny filandratsy, toy ireo mpanompo sampy izay tsy mahalala an'Andriamanitra;
52N	4	6	0,00000	ka amin'izany raharaham-panambadiana izany, dia aoka tsy hisy olona hanao ny tsy rariny amin'ny namany na hifetsy azy. Araka ny efa voalazanay taminareo sy nameperanay mafy anareo, dia hofaizin'ny Tompo izay manao ireny karazan-javatra ireny.
52N	4	7	0,00000	Fa Andriamanitra tsy niantso antsika hiaina amin'ny fahalotoana fa hiaina amin'ny fahamasinana.
52N	4	8	0,00000	Koa izay manda izany fampianarana izany, dia tsy olona no laviny fa Andriamanitra Izay manome anareo ny Fanahiny Masina.
52N	4	9	0,00000	Momba ny fifankatiavan'ny samy kristianina, dia tsy ilaina ny hanoratako aminareo, satria ny tenanareo dia ampianarin'Andriamanitra hifankatia.
52N	4	10	0,00000	Ary efa toy izany rahateo no ifampitondranareo amin'ny kristianina rehetra eran'i Masedonia; nefa mampirisika anareo ihany izahay, ry havana, mba hanao tsaratsara kokoa hatrany.
52N	4	11	0,00000	Miezaha hanana fiainana tsy misy raorao ka tanteraho ny raharahanareo sy ny asa fivelomanareo, araka izay efa nameperanay anareo;
52N	4	12	0,00000	dia haneho fitondrantena mendrika eo anoloan'ny tsy kristianina ianareo no sady tsy hanao tanty reraka amin'ny hafa.
52N	4	13	0,00000	Ry havana, tianay ho fantatrareo ny marina momba ireo efa nodimandry mba tsy halahelovanareo toy ny olona sasany tsy manana fanantenana.
52N	4	14	0,00000	Inoantsika fa maty i Jesoa ary efa nitsangana ho velona indray; inoantsika toy izany koa fa hoentin'Andriamanitra miaraka amin'i Jesoa ireo olona nodimandry tafaray amin'i Jesoa.
52N	4	15	0,00000	Koa dia izao no lazainay aminareo araka ny voalazan'ny Tompo taminay: isika velona aina, sisa tavela amin'ny andro hiavian'ny Tompo, dia tsy hialoha an'ireo efa nodimandry tsy akory.
52N	4	16	0,00000	Hisy baiko hatao antso avo omban'ny feon'arkanjely sy ny feon-trompetran'Andriamanitra, ka ny Tompo mihitsy no hidina avy any an-danitra. Ireo olona maty tafaray amin'i Kristy no hitsangana ho velona voalohany;
52N	4	17	0,00000	avy eo, dia hakarina hiaraka amin'ireo ho eny amin'ny rahona koa isika velona aina sisa tavela, mba hitsena ny Tompo eny amin'ny habakabaka; ary dia hiaraka amin'ny Tompo mandrakizay isika.
52N	4	18	0,00000	Koa izany teny izany ary no aoka hifampiononanareo. >
52N	5	1	0,00000	Momba ny andro sy ny fotoana hitrangan'izany, ry havana, dia tsy ilaina ny hanoratako aminareo.
52N	5	2	0,00000	Satria fantatrareo tsara fa ny andron'ny Tompo dia ho avy tampoka, toy ny iavian'ny mpangalatra amin'ny alina.
52N	5	3	0,00000	Amin'ny anaovan'ny olona hoe: Miadana sy mandry feizay ny zavatra rehetra!, amin'iny no hamely azy tampoka ny fandringanana ka tsy ho azony andosirana mihitsy, mova tsy ny fanaintainan'ny vehivavy bevohoka mihetsi-jaza.
52N	5	4	0,00000	Fa ianareo, ry havana, tsy mba ao amin'ny maizina, ka tsy mba hanampoka anareo toy ny mpangalatra izany andro izany.
52N	5	5	0,00000	Satria ianareo rehetra dia an'ny mazava sy an'ny andro; tsy mba an'ny alina isika na an'ny maizina.
52N	5	6	0,00000	Koa aza mba matory tahaka ny sasany, fa aoka hiambina sy hahonon-tena.
52N	5	7	0,00000	Fa ny alina no atorian'ny olona ary ny alina no imamoany.
52N	5	8	0,00000	Fa satria an'ny andro isika, dia aoka hahonon-tena ka hitafy finoana sy fitiavana ho toy ny fiarovan-tratra, ary hitafy fanantenam-pamonjena ho toy ny fiarovan-doha.
52N	5	9	0,00000	Fa tsy notendren'Andriamanitra hiharan'ny fahatezerany isika, fa mba hahazo famonjena amin'ny alalan'i Jesoa Kristy Tompontsika.
52N	5	10	0,00000	Maty ho antsika i Kristy, mba hahatonga antsika hiara-miaina aminy, na mbola velona aina isika na efa maty, amin'ny andro hiaviany.
52N	5	11	0,00000	Noho izany ary, mifampirisiha sy mifampahereza ianareo araka izay efa fanaonareo.
52N	5	12	0,00000	Mangataka aminareo izahay, ry havana, mba hanaja izay mikely aina eo anivonareo, dia izay voatendrin'ny Tompo hitarika sy hananatra anareo.
52N	5	13	0,00000	Fankatoavana be dia be ombam-pitiavana no asehoy azy ireo, noho ny asa tontosainy. Mihavana tsara ianareo samy ianareo.
52N	5	14	0,00000	Miangavy anareo izahay, ry havana: anaro ny kamo, ampaherezo ny katahotra, ampio ny osa, ary aoka hahari-po amin'ny olona rehetra.
52N	5	15	0,00000	Tandremo mba tsy hisy hamaly ratsy ny ratsy, fa miezaha mandrakariva hifanasoa ary hanasoa ny olona rehetra.
52N	5	16	0,00000	Mifalia mandrakariva;
52N	5	17	0,00000	mivavaha lalandava;
52N	5	18	0,00000	misaora an'Andriamanitra amin'ny zavatra rehetra, fa izany no sitrak'Andriamanitra hataonareo tafaray amin'i Kristy Jesoa.
52N	5	19	0,00000	Aza vonoina ny asan'ny Fanahy Masina;
52N	5	20	0,00000	aza atao tsinontsinona ny teny ataon'ireo mpilaza hafatra avy amin'Andriamanitra;
52N	5	21	0,00000	diniho ny zavatra rehetra, ka tano izay tsara;
52N	5	22	0,00000	halaviro daholo ny zava-dratsy isan-karazany.
52N	5	23	0,00000	Ilay Andriamanitra loharanon'ny fiadanana anie hahatonga anareo ho voatokana tanteraka ho Azy; ka harovany avokoa anie ny fanahinareo sy ny ainareo ary ny tenanareo mba tsy hanan-tsiny amin'ny andro hiavian'i Jesoa Kristy Tompontsika!
52N	5	24	0,00000	Mitana ny toky nomeny Andriamanitra Izay miantso anareo, ka hoefainy izany.
52N	5	25	0,00000	Ry havana, mivavaha koa ho anay.
52N	5	26	0,00000	Ataovy veloma amin'ny fanoroham-pihavanana daholo ny havana rehetra iray finoana.
52N	5	27	0,00000	Iangaviako indrindra amin'ny anaran'ny Tompo ianareo: mba vakio amin'ny havana rehetra iray finoana ity taratasy ity.
52N	5	28	0,00000	Homba anareo anie ny fahasoavan'i Jesoa Kristy Tompontsika! >
53N	1	1	0,00000	Avy amiko Paoly ity taratasy ity. Mamangy anareo isan'ny Fiangonana aty Tesalonika, izay tafaray amin'Andriamanitra Raintsika sy i Jesoa Kristy Tompo, aho. Mamangy anareo koa i Silasy sy i Timoty.
53N	1	2	0,00000	Ho aminareo anie ny fahasoavana sy ny fiadanana avy amin'Andriamanitra Ray sy i Jesoa Kristy Tompo!
53N	1	3	0,00000	Tsy maintsy velom-pisaorana mandrakariva an'Andriamanitra izahay, ry havana, noho ny aminareo. Mendrika hataonay izany satria mandroso fatratra ny finoanareo ary mitombo hatrany ny fifankatiavanareo rehetra.
53N	1	4	0,00000	Izany no mahatonga anareo ho reharehanay manerana ireo Fiangonan'Andriamanitra, noho ianareo manam-paharetana sy mino hatrany eo anivon'ny fanenjehana sy fahoriana rehetra mianjady aminareo.
53N	1	5	0,00000	Porofo izany fa mitsara ara-drariny Andriamanitra, satria vokatr'izay mianjady aminareo dia hatao mendrika ny Fanjakan'Andriamanitra ianareo, sady io Fanjakan'Andriamanitra io no anton'ny iaretanareo fijaliana.
53N	1	6	0,00000	Satria izao no ara-drariny amin'Andriamanitra: hovaliany fahoriana ireo mpampahory anareo,
53N	1	7	0,00000	ary homeny fialan-tsasatra miaraka aminay ianareo ampahorina. Ho tonga izany amin'ny andro hisehoan'i Jesoa Tompo avy any an-danitra, otronin'ireo anjely mitory ny heriny;
53N	1	8	0,00000	voahodidin'afo miredareda Izy no tonga hanasazy ireo tsy mahalala an'Andriamanitra sady tsy manaiky ny Vaovao Mahafaly momba an'i Jesoa Tompontsika.
53N	1	9	0,00000	Fahaverezana maharitra mandrakizay no sazy hihatra amin'ireo, ka tsy hifanatri-tava amin'ny Tompo sy ho lavitry ny heriny heni-boninahitra ireo
53N	1	10	0,00000	amin'ilay andro hahatongavan'ny Tompo mba homen'ny vahoakany voninahitra sady higagan'izay rehetra mino Azy. Ho isan'ireto hanome voninahitra ny Tompo ireto koa ianareo, satria nino ny fijoroanay ho vavolombelona nanambara Azy taminareo.
53N	1	11	0,00000	Izany no ivavahany lalandava ho anareo. Koa mangataka amin'Andriamanitsika izahay mba hataony mendrika ny fiainana niantsoany anareo ianareo. Mangataka izahay mba ho tanterahiny amin-kery avokoa ny fanirianareo hanao soa ary hataony lavorary koa ny asa ateraky ny finoanareo;
53N	1	12	0,00000	dia homenareo voninahitra ny anaran'i Jesoa Tompontsika, sady ianareo koa homeny voninahitra. Izany no vokatr'ilay fahasoavana avy amin'ilay Andriamanitsika sy i Jesoa Kristy Tompo. >
53N	2	1	0,00000	Ny amin'ny andro hiavian'i Jesoa Kristy Tompontsika sy hanangonana antsika ho eo aminy, ry havana, dia izao no angatahinay aminareo:
53N	2	2	0,00000	aza mety hohozongozonin-tsaina na hampitahorina mora foana ianareo, satria misy milaza fa efa tonga sahady ny andro hiavian'ny Tompo. Mety ho fanomezam-pahasoavana hampita hafatra avy amin'Andriamanitra na mety ho toriteny no nilazan'olona izany taminareo, na mety koa ho taratasy hamboina ho avy aminay.
53N	2	3	0,00000	Aza mety hofitahin'olona mihitsy ianareo; satria tsy ho tonga izany andro izany raha tsy efa mitranga ny fikomiana farany amin'Andriamanitra ary aseho ilay mpanao ratsy, ilay mirona amin'ny fahaverezana.
53N	2	4	0,00000	Hijoroan'ilay mpanao ratsy ho fahavalo sady hotoheriny avokoa izay rehetra ataon'ny olona ho andriamanitra na izay rehetra toloran'ny olona fanompoam-pivavahana; hidirany sy hipetrahany hatramin'ny tempolin'Andriamanitra aza, ka ny tenany no hanora-tena ho Andriamanitra.
53N	2	5	0,00000	Tsy tadidinareo ve fa voalazako anareo izany fony aho mbola taty aminareo?
53N	2	6	0,00000	Fantatrareo izao ny zava-misakana ilay mpanao ratsy, mba tsy hisehoany raha tsy amin'ny fotoanandrony.
53N	2	7	0,00000	Eny, efa miasa tokoa ny hery miafin'ny fanaovan-dratsy; saingy tsy hitranga ilay mpanao ratsy raha mbola eo ihany ilay olona misakana azy.
53N	2	8	0,00000	Ary rehefa hiseho ilay mpanao ratsy, dia ny fofonaina avy amin'ny vavan'i Jesoa Tompo no hahafaty azy ary ny fiavian'i Jesoa amim-boninahitra no hanafoana azy.
53N	2	9	0,00000	Omban'ny herin'i Satana no hiavian'ilay mpanao ratsy, ka hahavita karazan'asa mahagaga sy famantarana ary zava-mahatalanjona manodoka olona izy,
53N	2	10	0,00000	sady hampiasa haratsiam-panahy amin'ny endrika samihafa hahavoafitaka ireo ho very. Ho very ireo satria tsy nandray ary tsy nandala ny hafatra marim-pototra tokony ho nahavonjy azy;
53N	2	11	0,00000	koa dia ny fahadisoan-kevitra no nalefan'Andriamanitra hiasa mahery tao aminy mba hinoan'ireo ny lainga;
53N	2	12	0,00000	hany ka ho voaheloka avokoa izay rehetra tsy nino ilay hafatra marim-pototra fa finaritra nanao ratsy.
53N	2	13	0,00000	Tsy maintsy velom-pisaorana mandrakariva an'Andriamanitra izahay ny aminareo, ry havana notiavin'ny Tompo. Fa nofidin'Andriamanitra ho toy ny santa-bokatra hatolotra Azy ianareo, ka hahazo famonjena noho ianareo voatokan'ny Fanahy Masina mba ho an'Andriamanitra ary noho ianareo nino ny hafatra marim-pototra.
53N	2	14	0,00000	Izany no niantsoan'Andriamanitra anareo, tamin'ny alalan'ny Vaovao Mahafaly notorinay, mba hahazoanareo miombom-boninahitra amin'i Jesoa Kristy Tompontsika.
53N	2	15	0,00000	Koa mamahara tsara, ry havana, ary tano ny fampianarana natolotray anareo am-bava na an-taratasy.
53N	2	16	0,00000	Enga anie i Jesoa Kristy Tompontsika sy ilay Andriamanitra Raintsika Izay efa tia antsika ka nanome antsika fampiononana mandrakizay sy fanantenana tsara tamin'ny alalan'ny fahasoavany
53N	2	17	0,00000	hampionona ny fonareo ary hampahery anareo hanao izay tsara rehetra na amin'ny asa na amin'ny teny. >
53N	3	1	0,00000	Farany, ry havana, mivavaha ho anay mba hiely faingana ny tenin'ny Tompo, ka hankatoavina araka ny voninahitra tandrify azy, toy ny teo aminareo.
53N	3	2	0,00000	Mivavaha koa mba hanafahan'Andriamanitra anay amin'ny olona tsy valahara sy ratsy fanahy; satria tsy ary manana finoana avokoa ny olona rehetra.
53N	3	3	0,00000	Fa mitana ny toky nomeny ny Tompo, ka hampahery anareo sady hiaro anareo tsy ho azon'ilay Ratsy.
53N	3	4	0,00000	Ary omen'ny Tompo fitokiana izahay ny momba anareo, ka azonay antoka fa ny zavatra ameperanay anareo dia efa ataonareo sady mbola hataonareo hatrany.
53N	3	5	0,00000	Ny Tompo anie hitarika ny fonareo hahatsapa ny fitiavan'Andriamanitra anareo sy hanam-paharetana miandry ny fiavian'i Kristy!
53N	3	6	0,00000	Ry havana, mamarafara anareo amin'ny anaran'i Jesoa Kristy Tompontsika izahay: halaviro ny namana kamo, tsy manaraka ny fampianarana efa nampitainay taminy.
53N	3	7	0,00000	Eny, fantatrareo izay tokony hataonareo hanahafanareo anay. Tsy olona kamo izahay, fony taty aminareo.
53N	3	8	0,00000	Tsy nihinana ny sakafon'olona maimaimpoana izahay, fa nikely aina sy nisasatra niasa andro aman'alina mba tsy hanahirana na dia iray aminareo aza.
53N	3	9	0,00000	Izany no nataonay, dia tsy hoe tsy manan-jo handray fanampiana avy aminareo izahay, fa mba hanomezanay ohatra hotahafinareo.
53N	3	10	0,00000	Eny, fony tany aminareo izahay, dia namepetra anareo hoe: Raha misy tsy te hiasa, aoka izy tsy hihinana!
53N	3	11	0,00000	Izany no lazainay dia satria renay fa misy aminareo kamo tsy miasa fa manao zavatra tsisy antony etsy sy eroa.
53N	3	12	0,00000	Ny olona toy izany dia feperanay sady ampirisihinay amin'ny anaran'i Jesoa Kristy Tompo mba hiasa amim-pilaminana ka hihinana ny azy ihany.
53N	3	13	0,00000	Fa ianareo kosa, ry havana, aza ketraka amin'ny fanaovan-tsoa.
53N	3	14	0,00000	Raha misy olona tsy manaiky ny teny ataonay amin'ny alalan'izao taratasy izao, dia mariho izy ka aza ifampiraharahana mihitsy mba hahamenatra azy;
53N	3	15	0,00000	kanefa aza raisina ho fahavalo izy fa anaro toy ny mpiray tampo.
53N	3	16	0,00000	Ny Tompo loharanom-piadanana anie hanome anareo fiadanana mandrakariva amin'ny zavatra rehetra! Homba anareo rehetra anie ny Tompo!
53N	3	17	0,00000	Soratanako ireto teny ireo: veloma, hoy i Paoly. Io no sonia famantarana ny taratasiko rehetra; izao no soratro.
53N	3	18	0,00000	Homba anareo rehetra anie ny fahasoavan'i Jesoa Kristy Tompontsika! >
54N	1	1	0,00000	Avy amiko Paoly ity taratasy ity, dia izaho apostolin'i Kristy Jesoa noho ny baikon'Andriamanitra Mpamonjy antsika sy i Kristy Jesoa fanantenantsika.
54N	1	2	0,00000	Mamangy anao aho, ry Timoty, dia ianao izay tena zanako ao amin'ny finoana. Ho aminao anie ny fahasoavana sy ny famindrampo ary ny fiadanana avy amin'Andriamanitra Ray sy i Kristy Tompontsika!
54N	1	3	0,00000	Araka ny nangatahiko taminao fony aho nankany Masedonia, dia aoka hitoetra ao Efeso ianao. Fa misy olona sasany manao fampianaran-diso ao, ka tsy maintsy raranao mba tsy hanao izany.
54N	1	4	0,00000	Ilazao ireo mba tsy hifikitra amin'anganongano sy tantaram-pirazanana tsy misy farany, izay mahabe ady hevitra fotsiny fa tsy mampandroso ny asa famonjena aorin'Andriamanitra amin'ny finoana.
54N	1	5	0,00000	Ny kendren'izany fandrarana izany dia ny mba hamohafoha ny fitiavana avy amin'ny fo mahitsy sy fieritreretana tsara ary finoana tsy mihatsaravelatsihy.
54N	1	6	0,00000	Misy sasantsasany efa nivaona tamin'izany, ka very lalana ary niafara any amin'ny taria poaka aty.
54N	1	7	0,00000	Te ho mpampianatra momba ny lalanan'Andriamanitra ry zareo kanefa tsy fantany velively ny zavatra lazainy sy itompoany.
54N	1	8	0,00000	Fantatsika fa tsara ny lalana, raha ampiasaina amin'izay antony marina.
54N	1	9	0,00000	Tokony hotsarovana fa ny lalana dia tsy natao ho an'ny manao ny marina, fa ho an'ny mpandika lalana sy ny maditra: dia ny olon-dratsy sy ny mpanota, ny olona mpaniratsira an'Andriamanitra sy mpanimbazimba fivavahana, ny mpamono ray sy mpamono reny, ny mpamono olona,
54N	1	10	0,00000	ny mpijangajanga, ny mpifampila samy lehilahy, ny mpivarotra olona, ny mpandainga sy mpianian-tsy to, ary izay manao zavatra mifanohitra amin'ny fampianarana tsy misy tomika.
54N	1	11	0,00000	Izany fampianarana izany dia mifanaraka amin'ny Vaovao Mahafaly izay nankinina tamiko, Vaovao Mahafaly isehoan'ny voninahitr'ilay Andriamanitra loharanom-pahasambarana.
54N	1	12	0,00000	Velom-pisaorana an'i Kristy Jesoa Tompontsika aho, fa nomeny hery hahatontosako ny fanompoako. Velom-pisaorana Azy aho fa nataony mahatoky ka notendreny hanompo Azy,
54N	1	13	0,00000	na dia nanevateva Azy aza taloha sady nanenjika sy nampahory Azy mafy. Kanefa namindran'Andriamanitra fo aho satria tsy mbola nanam-pinoana ka tsy nahalala izay nataoko.
54N	1	14	0,00000	Naidin'ny Tompontsika be dia be tamiko ny fahasoavany, mbamin'ny finoana sy ny fitiavana ananantsika tafaray amin'i Kristy Jesoa.
54N	1	15	0,00000	Azo antoka izao teny izao ka mendrika hankatoavin'ny olona rehetra: Tonga tety an-tany i Kristy Jesoa mba hamonjy ny mpanota; ary izaho no faraidiny amin'ireny.
54N	1	16	0,00000	Kanefa izao no anton'ny namindran'Andriamanitra fo tamiko: tiany hasehon'i Kristy Jesoa ao amiko mpanota faraidiny ny fahari-pony rehetra mba ho ohatra ho an'izay hino Azy ka handray ny fiaina-maharitra mandrakizay.
54N	1	17	0,00000	Ho an'ilay Mpanjaka mandrakizay, dia Andriamanitra tokana, tsy mety maty sady tsy hita maso, ho Azy anie ny haja sy ny voninahitra mandrakizay mandrakizay! Amen.
54N	1	18	0,00000	Ry Timoty zanako, izany fepetra izany no atolotro anao, araka ireo hafatr'Andriamanitra voalaza fahiny tamin'ny fanendrena anao. Raiso ireo ho fitaovam-piadiana amin'ny ady tsara,
54N	1	19	0,00000	tano ny finoana ary manana fieritreretana tsara. Fa misy olona nitsipaka ny feon'ny fieritreretany, ka nandrendrika ny finoany;
54N	1	20	0,00000	anisan'ireny ry i Himeneo sy i Aleksandra izay natolotro an'i Satana mba ho faizina tsy hanevateva an'Andriamanitra intsony. >
54N	2	1	0,00000	Hafatrafarako voalohany indrindra ary ny hanaovana fangatahana sy fivavahana ary fitalahoana sy fisaorana amin'Andriamanitra ho an'ny olona rehetra;
54N	2	2	0,00000	mivavaha ho an'ireo filoham-pirenena sy ny manam-pahefana rehetra, mba hiainantsika miadana sy mandry feizay omban'ny firaiketam-po tanteraka amin'Andriamanitra sy ny fitondrantena maotina.
54N	2	3	0,00000	Izany no tsara sady sitrak'Andriamanitra, Mpamonjy antsika,
54N	2	4	0,00000	Izay tia ny hahavoavonjy ny olona rehetra sy ny hahalalan'izy rehetra ny finoana marina.
54N	2	5	0,00000	Satria iray Andriamanitra, iray koa ny mpanalalana amin'Andriamanitra sy ny olona, dia i Kristy Jesoa Izay olona
54N	2	6	0,00000	nanolo-tena ho fanavotana ny olona rehetra: izany no porofo mby amin'ny fotoanandrony tokoa fa tia ny hahavoavonjy ny olona rehetra Andriamanitra.
54N	2	7	0,00000	Ary ny hitory izany no nanendrena ahy ho mpitoriteny sady apostoly, ho mpampianatra ny finoana tena izy amin'ny hafa firenena. Milaza ny marina aho fa tsy mandainga.
54N	2	8	0,00000	Tiako mba hivavaka ny lehilahy na aiza na aiza, ka hanandra-tanana hanao izany amin'ny fo madio, tsy misy fahatezerana na fifandirana.
54N	2	9	0,00000	Toraka izany koa ny vehivavy: tiako mba hihaingo maotina tsara sy mahalala onony izy ireo ka hitondra fitafiana mendrika, tsy hanao taovolo mihaitraitra, tsy hirenty volamena na vatosoa na fitafiana sarobidy,
54N	2	10	0,00000	fa hiravaka asa soa mifanentana amin'ny vehivavy mankato ny fivavahana amin'Andriamanitra.
54N	2	11	0,00000	Aoka ny vehivavy mba hahay mandray fampianarana amim-panginana ka hanaiky tanteraka.
54N	2	12	0,00000	Tsy mamela azy hampianatra aho na hanjakazaka amin'ny lahy, fa tokony hangina:
54N	2	13	0,00000	satria i Adama no ary voalohany vao i Eva;
54N	2	14	0,00000	tsy mba i Adama no voafitaka, fa ny vehivavy no voafitaka sady tonga nandika ny didin'Andriamanitra.
54N	2	15	0,00000	Kanefa hovonjena ihany ny vehivavy amin'ny fananan-janaka, raha maharitra amin'ny finoana sy ny fitiavana ary ny fahamasinana omban'ny fahononan-tena. >
54N	3	1	0,00000	Azo antoka izao teny izao: raha misy olona maniry ny asan'ny mpitondra Fiangonana, dia maniry asa tsara izy.
54N	3	2	0,00000	Koa ny mpitondra Fiangonana dia tokony ho olona tsy manan-tsiny, tsy mampirafy, mahafehy tena, matotra, maotina, mahay mandray olona, havanana amin'ny fampianarana;
54N	3	3	0,00000	tsy tokony ho mpidoroka na hahery vaika, fa handefitra, tsy ho fiadina, tsy ho matimatim-bola;
54N	3	4	0,00000	tokony hahay mitondra tsara ny ankohonany, hahataona ny zanany hanaiky azy amim-panajana tanteraka (
54N	3	5	0,00000	fa raha misy olona tsy mahay mitondra ny ankohonany, hataony ahoana no fikarakara ny Fiangonan'Andriamanitra?);
54N	3	6	0,00000	tsy tokony ho kristianina zazavao izy, fandrao hieboebo foana ka ho voaheloka tahaka ny nanjo ny devoly;
54N	3	7	0,00000	tokony ho tsara laza amin'ny olona tsy kristianina koa izy, fandrao ho afa-baraka sy ho voan'ny fandriky ny devoly.
54N	3	8	0,00000	Toy izany koa ireo diakonina: tokony ho olona maotina, tsy miroa teny, tsy lian-divay, tsy maloto fila harena,
54N	3	9	0,00000	mitana tsara ny tsiambaratelo nambara momba ny finoana ka mitana izany amin'ny fieritreretana mahitsy.
54N	3	10	0,00000	Ary aoka hozahan-toetra aloha izy ireo; ka rehefa hita fa tsy manan-tsiny, vao hahazo manao ny asan'ny diakonina.
54N	3	11	0,00000	Tokony ho maotina toy izany koa ny vehivavy, ka tsy ho mpanendrikendrika fa hahafehy tena ary mahatoky amin'ny zavatra rehetra.
54N	3	12	0,00000	Aoka ny diakonina tsy hampirafy, ary aoka izy hahay mitondra tsara ny zanany sy ny ankohonany;
54N	3	13	0,00000	fa ireo diakonina manatontosa tsara ny raharahany dia mahazo laharana mihaja ho an'ny tenany ary manana fahatokiana be miorina amin'ny finoana an'i Kristy Jesoa.
54N	3	14	0,00000	Izany zavatra izany dia soratako aminao, na dia manantena fa hankaty aminao faingana aza aho.
54N	3	15	0,00000	Fa raha tratra ela aho, ity taratasy ity dia misy hahafantaranao izay fitondrantena tokony hataonao ao amin'ny ankohonan'Andriamanitra, izany hoe ny Fiangonan'ilay Andriamanitra velona, ny Fiangonana izay mampijoro sy manamafy orina ny hafatra marim-pototra.
54N	3	16	0,00000	Ary iaraha-miaiky fa lehibe ny tsiambaratelo nambara momba ny fivavahantsika: Niharihary ho olombelona i Kristy, nankatoavin'Andriamanitra tamin'ny herin'ny Fanahy masina ary niseho tamin'ny iraka; notorina tany amin'ny firenena, ka ninoana eran'izao tontolo izao; nakarina any an-danitra tamim-boninahitra. >
54N	4	1	0,00000	Lazain'ny Fanahy Masina mazava tsara fa any am-parany any dia hisy olona sasany handao ny finoana; ny hahababo azy dia fanahy mamitaka sy fampianaran-demony
54N	4	2	0,00000	izay haelina mpihatsaravelatsihy sy mpilaza lainga. Maty toy ny efa nasiana vy mahamay mihitsy ny eritreritr'ireto mpilaza lainga ireto;
54N	4	3	0,00000	raran-dry zareo ny fanambadiana; ary asainy fadina ny hanina sasantsasany. Hanina noarin'Andriamanitra anefa ireny; ka ho an'ireo mpino sady mpahafantatra ny hafatra marim-pototra dia amim-pisaorana an'Andriamanitra no ihinanana azy.
54N	4	4	0,00000	Fa tsara avokoa izay noarin'Andriamanitra, ka tsy misy tokony holavina fa horaisina amim-pisaorana an'Andriamanitra;
54N	4	5	0,00000	satria hamasinin'ny tenin'Andriamanitra sy ny vavaka izany.
54N	4	6	0,00000	Raha izany torohevitra izany no arosonao ny havana iray finoana, dia ho mpanompo tsaran'i Kristy Jesoa ianao, ka hiharihary fa mivelona amin'ireo teny momba ny finoana sy ny fampianarana tsara izay efa narahinao ianao.
54N	4	7	0,00000	Aoka ianao tsy hiraharaha izay angano manazimba fivavahana sady tsy misy fotony. Manazara tena amin'ny toe-panahy araka an'Andriamanitra.
54N	4	8	0,00000	Ny fampiasan-tena ara-batana dia mba mahasoa ihany, nefa tsy dia manao ahoana loatra; fa ny toe-panahy araka an'Andriamanitra kosa dia mahasoa amin'ny zavatra rehetra, satria mampanantena fiainana na ankehitriny na amin'ny ho avy.
54N	4	9	0,00000	Azo antoka izany teny izany, ka mendrika hankatoavina tanteraka.
54N	4	10	0,00000	Eny, izany no ikelezanay aina sy iezahanay, satria ny fanantenanay dia efa napetrakay amin'Andriamanitra velona, Izay Mpamonjy ny olona rehetra, indrindra fa ireo mino.
54N	4	11	0,00000	Anafatrafaro sady ampianaro izany zavatra izany.
54N	4	12	0,00000	Aoka tsy hisy olona hanao tsinontsinona anao noho ny maha tanora anao, fa aoka ianao ho ohatra ho an'ny mpino amin'ny fiteny, amin'ny fitondrantena, amin'ny fitiavana, amin'ny finoana, amin'ny fahadiovana.
54N	4	13	0,00000	Mandra-pahatongako, dia mahavara tsara mamaky ny Soratra Masina sy mampirisika ary mampianatra.
54N	4	14	0,00000	Aza atao tandrevaka ny fanomezam-pahasoavana ao anatinao, fanomezam-pahasoavana izay natolotra anao fony niteny taminao ny mpilaza hafatr'Andriamanitra ary nametra-tanana taminao ny loholona tafangona.
54N	4	15	0,00000	Tontosay ireo adidy ireo ka imasoy tsara, mba hiharihary amin'ny olona rehetra ny fandrosoanao.
54N	4	16	0,00000	Tandremo ny tenanao sy ny fampianaranao, ka mahareta amin'ireo adidy ireo; fa raha manao izany ianao, dia hamonjy ny tenanao sy izay mihaino anao. >
54N	5	1	0,00000	Aza levilevena ny lehilahy efa zokiolona fa anaro toy ny rainao izy; ny zatovolahy, ento toy ny rahalahy;
54N	5	2	0,00000	ny vehivavy efa zokiolona, ento toy ny reny; ary ny zatovovavy, ento toy ny anabavy, amin'ny fahadiovana tanteraka.
54N	5	3	0,00000	Hajao ny vehivavy mpitondratena, dia ireo tena mpitondratena tokoa.
54N	5	4	0,00000	Raha manana zanaka aman-jafy ilay vehivavy mpitondratena, dia aoka ireo aloha hianatra haneho ny toe-panahy araka an'Andriamanitra amin'ny fianakaviany ka hamaly babena ny ray aman-dreniny na ny raibe aman-drenibeny, fa izany no ankasitrahin'Andriamanitra.
54N	5	5	0,00000	Ny vehivavy, tena mpitondratena tokoa sady tsy mana-mpiahy, dia efa nametraka ny fanantenany amin'Andriamanitra, ka mivavaka hatrany ary mangataka hampian'Andriamanitra andro aman'alina.
54N	5	6	0,00000	Fa ny mpitondratena, manaram-po amin'ny fahafinaretana, dia efa maty fanahy mbola velona.
54N	5	7	0,00000	Izany no anafatrafaro ny vehivavy mpitondratena sy ny fianakaviany, mba tsy hananany tsiny.
54N	5	8	0,00000	Fa raha misy tsy mahakarakara ny havany, indrindra fa ny ankohonany, dia efa nanda ny finoana izy ka ratsy kokoa noho ny tsy mpino.
54N	5	9	0,00000	Aza atao lisitra ho isan'ny vehivavy mpitondratena afa-tsy izay mihoatra ny enimpolo taona sady indray mandeha ihany no nanambady,
54N	5	10	0,00000	ary tsara laza amin'ny asa soa vitany; vehivavy nitaiza tsara ny zanany, nampiantrano vahiny, nanasa ny tongotr'ireo namana kristianina, nanampy ny nozoim-pahoriana, nazoto tamin'ny asa soa isan-karazany.
54N	5	11	0,00000	Aza ekena ho anaty lisitra ireo mpitondratena mbola tanora, satria rehefa voan'ny filam-pahafinaretana izy dia miala amin'i Kristy ary te hanambady indray;
54N	5	12	0,00000	ka manjary meloka ireo, satria mivadika tamin'ilay toky nomeny an'i Kristy tam-boalohany.
54N	5	13	0,00000	Ary tsy vitan'izany, fa mianatra mandany andro miriorio mitety tranon'olona koa ireo; ary tsy hoe mandany andro fotsiny, fa mipentsompentsona, manao zavatra tsisy antony etsy sy eroa miresaka zavatra tsy tokony horesahina.
54N	5	14	0,00000	Koa tiako mba hanambady indray ireo vehivavy mpitondratena mbola tanora, ka dia hanan-janaka sy hitondra ny tokantranony mba tsy hohararaotin'ny fahavalontsika hitenenan-dratsy antsika.
54N	5	15	0,00000	Efa nisy sasantsasany nivily sahady nanaraka an'i Satana.
54N	5	16	0,00000	Raha misy vehivavy mpino, manan-kavana mpitondratena, dia aoka izy hanampy azy; fa tsy hamela azy hanahirana ny Fiangonana; amin'izay ny Fiangonana dia ho afa-manampy ireo tena mpitondratena.
54N	5	17	0,00000	Aoka ny loholona tsara fitondra ny Fiangonana handray valin-kasasarana avo roa heny, indrindra fa ireo mikely aina amin'ny fitorian-teny sy ny fampianarana.
54N	5	18	0,00000	Fa hoy ny Soratra Masina hoe: Aza akombona ny vavan'ny omby mively vary, ary koa hoe: Mendrika hahazo ny karamany ny mpiasa.
54N	5	19	0,00000	Aza mandray teny fiampangana loholona, raha tsy misy vavolombelona roa na telo.
54N	5	20	0,00000	Izay loholona manota dia teneno eo anatrehan'ny besinimaro mba hatahotra koa ny sasany.
54N	5	21	0,00000	Eo imason'Andriamanitra sy i Kristy Jesoa ary ny anjely masina no ameperako mafy anao: tandremo tsara ireo torohevitra ireo, ka tsy hisy fizahan-tavan'olona na fiangarana amin'izay ataonao.
54N	5	22	0,00000	Aza maika loatra mametra-tanana amin'olona mba hanokana azy amin'ny asan'ny Tompo. Aza miombona ota amin'ny sasany; tahirizo madio ny tenanao.
54N	5	23	0,00000	Aoka tsy dia ho rano fotsiny ihany no ho fisotronao, fa misotroa divay kely koa noho ny ambavafonao ary noho ny fahosaosanao matetika.
54N	5	24	0,00000	Miharihary ny fahotan'ny olona sasany, dieny alohan'ny famotopotorana; fa ny an'ny sasany kosa aty aorian'ny famotopotorana vao miseho.
54N	5	25	0,00000	Miharihary toy izany koa ny asa tsara; ary na izay tsy miharihary avy hatrany aza, dia tsy hay afenina. >
54N	6	1	0,00000	Aoka ny mpanompo rehetra fehezin'olona hanao ny tompony ho mendri-kaja tanteraka, mba tsy hanevatevana ny anaran'Andriamanitra sy ny fampianarantsika.
54N	6	2	0,00000	Ny mpanompo, manana tompo kristianina, dia tsy tokony hanao tsinontsinona azy satria hoe rahalahiny ihany; fa vao mainka tokony hanompo azy tsara aza, satria mpino malalany no anaovany soa. Ireo zavatra ireo no ampianaro sy ampirisiho.
54N	6	3	0,00000	Raha misy manao fampianarana hafa, ka tsy manaiky ny teny tsy misy tomika nambaran'i Jesoa Kristy Tompontsika sy ny fampianarana mifanaraka amin'ny fivavahantsika,
54N	6	4	0,00000	dia mieboebo foana ary tsy mahalala na inona na inona, fa adalan'ny fiadian-kevitra sy ny fiadian-teny; vokatr'izany: fialonana, fifandirana, fanevatevana, ahiahy ratsy,
54N	6	5	0,00000	ary fifanoherana tsy misy farany eo amin'ny olona efa ratsy saina sady efa tsy mahalala ny hafatra marim-pototra intsony. Heveriny fa ny fivavahana dia atao ho filan-karena.
54N	6	6	0,00000	Eny, harem-be tokoa ny fivavahana ho an'ny olona mahay mianina amin'izay ananany;
54N	6	7	0,00000	satria tsy nitondra na inona na inona isika nanketo amin'izao tontolo izao ary tsy hahatondra na inona na inona miala eto.
54N	6	8	0,00000	Koa rehefa mba manan-kohanina sy hitafiana isika, dia aoka hianina amin'izany.
54N	6	9	0,00000	Fa izay te hanan-karena, dia voan'ny fakampanahy sy ny fandriky ny filana maro tsy misy antony sady manimba, izay mandetika ny olona hihitsoka ao amin'ny fandringanana sy ny fahaverezana.
54N	6	10	0,00000	Fa ny fitiavam-bola no fototry ny ratsy rehetra; ny olona sasany, fatra-pitady izany, dia efa tafavily niala tamin'ny finoana, ka nandefon-tena tamin'ny fijaliana maro.
54N	6	11	0,00000	Fa ianao kosa, ry lehilahin'Andriamanitra, halaviro ireo zava-dratsy ireo. Katsaho ny rariny, ny firaiketam-po amin'Andriamanitra, ny finoana, ny fitiavana, ny faharetana ary ny fahalemem-panahy.
54N	6	12	0,00000	Miadia ny ady tsaran'ny finoana, hazony ny fiaina-maharitra mandrakizay, fa ho any amin'izany fiainana izany no niantsoan'Andriamanitra anao fony ianao nanambara ilay fiekem-pinoana fatratra teo anatrehan'ny vavolombelona maro.
54N	6	13	0,00000	Izao no anafatrafarako anao eo anatrehan'ilay Andriamanitra fototr'ain'ny zavatra rehetra sy eo anatrehan'i Kristy Jesoa Izay nanambara fiekem-pinoana fatratra nanoloana an'i Ponty Pilato:
54N	6	14	0,00000	tandremo tsy hanan-tsiny amam-pondro izany baiko izany mandra-piavin'ilay andro hisehoan'ilay Jesoa Kristy Tompontsika.
54N	6	15	0,00000	Fa ny hisehoan'i Kristy, amin'ny fotoana voatendry, dia hotanterahin'Andriamanitra, ilay Andriana tokana sady loharanom-pahasambarana, ilay Mpanjakan'ny mpanjaka sady Tompon'ny Tompo:
54N	6	16	0,00000	Izy ihany no tsy mety maty, mitoetra ao amin'ny hazavana tsy hay akaikezina; tsy misy olombelona nahita maso Azy hatrizay hatrizay, ary tsy misy afaka hahita maso Azy; ho Azy anie ny haja sy ny fanjakana mandrakizay! Amen.
54N	6	17	0,00000	Anaro ireo mpanankarena amin'izao fiainana ankehitriny izao mba tsy hiavonavona ary mba tsy hametraka ny fanantenany amin'ny harena tsy mateza, fa amin'Andriamanitra Izay manome antsika ny zavatra rehetra be dia be hifaliantsika.
54N	6	18	0,00000	Anaro ireo mpanankarena mba hanao soa, mba hanan-karena amin'ny asa tsara, mba halala-tanana ary mba ho vonona hifampizara amin'ny hafa;
54N	6	19	0,00000	dia hamory raki-tsoa ho an'ny tenany izy hanorenany tsara ny ho avy, ka hahazoany ny tena fiainana.
54N	6	20	0,00000	Tahirizo tsara, ry Timoty, ny raki-tsoa nankinina taminao; fadio ny taria poaka aty sady manazimba fivavahana; fadio ny fanoheran-kevitra avy amin'ilay antsoina foana hoe Fahalalana, kanjo tsy izy.
54N	6	21	0,00000	Nihambo hanana izany fahalalana izany ny sasany, ka nihataka tamin'ny finoana. Homba anareo anie ny fahasoavan'Andriamanitra! >
55N	1	1	0,00000	Avy amiko Paoly ity taratasy ity, dia izaho apostolin'i Kristy Jesoa noho ny sitrapon'Andriamanitra mba hitory ny fiainana nampanantenaina izay ananantsika tafaray amin'i Kristy Jesoa.
55N	1	2	0,00000	Mamangy anao aho, ry Timoty zanako malala. Ho aminao anie ny fahasoavana sy ny famindrampo ary ny fiadanana avy amin'Andriamanitra Ray sy i Kristy Jesoa Tompontsika!
55N	1	3	0,00000	Velom-pisaorana an'Andriamanitra aho, dia Andriamanitra Izay tompoiko amin'ny fieritreretana mahitsy toy ny nataon'ireo razako. Velom-pisaorana Azy aho rehefa mahatsiaro anao tsy tapaka amin'ny fivavahana ataoko andro aman'alina.
55N	1	4	0,00000	Tsaroako ny ranomasonao, ka tsy andriko mihitsy ny hahitako anao mba ho safononoka ny hafaliako.
55N	1	5	0,00000	Tsahiviko ny finoana tsy mihatsaravelatsihy izay ao anatinao, dia ilay finoana efa nananan'i Loisa renibenao sy i Eonika reninao talohanao. Azoko antoka fa anananao koa izany.
55N	1	6	0,00000	Izany no ampahatsiarovako ny hamelombelomanao indray ilay fanomezam-pahasoavana narotsak'Andriamanitra tao anatinao, fony aho nametra-tanana taminao.
55N	1	7	0,00000	Tsy mba fanahy mahatonga ho kanosa no efa nomen'Andriamanitra antsika, fa ilay Fanahiny mahatonga antsika ho feno hery sy be fitiavana ary mahay mifehy tena.
55N	1	8	0,00000	Koa aza menatra ny ho vavolombelon'ny Tompontsika; aza menatra ny amiko ihany koa, dia izaho voafonja noho ny aminy. Fa aoka hiaretanao fijaliana miaraka amiko ny Vaovao Mahafaly, araka ny hery omen'Andriamanitra anao.
55N	1	9	0,00000	Andriamanitra no namonjy antsika sy niantso antsika ho vahoakany, tsy noho ny asa vitantsika fa noho ny fandaharan'ny tenany ihany ary noho ny fahasoavany. Efa nomeny antsika tao amin'i Kristy Jesoa izany fahasoavana izany, fony tsy mbola nisy ary akory izao rehetra izao;
55N	1	10	0,00000	kanefa naharihariny antsika ankehitriny tamin'ny nisehoan'ilay Mpamonjy antsika, dia i Kristy Jesoa Izay nanafoana ny herin'ny fahafatesana sy nanambara mazava ny fiainana sy ny tsy fahalovana tamin'ny alalan'ny Vaovao Mahafaly.
55N	1	11	0,00000	Ny hitory izany Vaovao Mahafaly izany no nanendren'Andriamanitra ahy ho apostoly sy ho mpampianatra;
55N	1	12	0,00000	ary izany koa no antony iaretako izao fijaliana izao. Kanefa tsy mahakivy ahy izany, satria fantatro Ilay nametrahako ny fitokiako ary azoko antoka fa Izy dia mahatahiry ilay raki-tsoa nankininy tamiko mandra-piavin'ny andro fitsarana.
55N	1	13	0,00000	Ireo teny efa renao tamiko no ataovy fenitra ho anao, ka tano mafy amin'ny finoana sy ny fitiavana ananantsika tafaray amin'i Kristy Jesoa.
55N	1	14	0,00000	Ny Fanahy Masina Izay mitoetra ao anatintsika no itahirizo ilay raki-tsoa nankinina taminao.
55N	1	15	0,00000	Fantatrao fa efa nandao ahy ry zareo rehetra any Azia, ka isan'ireny ry i Figelo sy i Hermozena.
55N	1	16	0,00000	Ny Tompo anie hamindra fo amin'ny ankohonan'i Onesiforo fa namelombelona ny fanahiko matetika izy sady tsy nahamenatra azy ny figadrako!
55N	1	17	0,00000	Fa nony tonga teto Roma i Onesiforo, dia nazoto nitady ahy; ka tsy navelany aho, raha tsy hitany.
55N	1	18	0,00000	Mba hataon'ny Tompo hahita ny famindrampony anie izy amin'ny andro fitsarana! Fantatrao tsara dia tsara koa ny fikarakarana rehetra nataony tamiko tao Efeso. >
55N	2	1	0,00000	Koa ianao, anaka, dia aoka hihahery amin'ny alalan'ny fahasoavana ananantsika tafaray amin'i Kristy Jesoa.
55N	2	2	0,00000	Ireo zavatra efa renao tamiko teo anatrehan'ny vavolombelona maro dia ankino amin'ny olona mahatoky, izay afaka mampianatra ny sasany koa.
55N	2	3	0,00000	Aoka hiaritra fijaliana miaraka amiko ianao, toy ny miaramila tsaran'i Kristy Jesoa.
55N	2	4	0,00000	Ny miaramila miantafika dia tsy maningo-tena amin'ny raharaha fanaom-bahoaka, raha te hankasitrahin'izay mandatsaka azy hiantafika.
55N	2	5	0,00000	Ny mpanao fanatanjahan-tena dia tsy mahazo satroboninahi-pandresena raha tsy manezaka araka ny fitsipika.
55N	2	6	0,00000	Ny mpamboly izay misasatra no tokony ho voalohany mandray izay anjarany amin'ny vokatra.
55N	2	7	0,00000	Saino izay lazaiko, fa homen'ny Tompo fahazavan-tsaina momba ny zavatra rehetra ianao.
55N	2	8	0,00000	Tsarovy i Jesoa Kristy, Izay nipoitra avy amin'ny taranak'i Davida sady efa nitsangana velona avy tany amin'ny maty, araka ny Vaovao Mahafaly toriko.
55N	2	9	0,00000	Noho ny fitoriako izany Vaovao Mahafaly izany no ijaliako, ary igadrako toy ny mpanao ratsy aza. Kanefa ny tenin'Andriamanitra tsy mba voagadra.
55N	2	10	0,00000	Izany no iaretako ny mafy rehetra ho fanasoavana ireo olomboafidin'Andriamanitra, mba hahazoan'ireo koa famonjena, dia ilay ao amin'i Kristy Jesoa, mbamin'ny voninahitra maharitra mandrakizay.
55N	2	11	0,00000	Azo antoka izao teny izao: Raha niara-maty tamin'i Kristy isika, dia hiara-belona aminy koa;
55N	2	12	0,00000	raha miaritra ny mafy isika, dia hiara-manjaka aminy koa; fa raha lavintsika Izy, dia mba holaviny koa isika;
55N	2	13	0,00000	raha mivadika aminy isika, Izy dia mahatoky hatrany satria tsy afa-manda ny tenany.
55N	2	14	0,00000	Izany zavatra izany no ampahatsiarovy ny olona, ka anaro mafy eo anatrehan'Andriamanitra izy mba tsy hiady teny; satria tsy mahasoa izany, fa mamohehatra ny mpihaino aza.
55N	2	15	0,00000	Mikeleza aina mba ho olona voazaha toetra eo imason'Andriamanitra, ka ho mpiasa tsy mahazo henatra amin'ny asany, mamoaka tsara ny teny momba ny fampianarana marim-pototra.
55N	2	16	0,00000	Halaviro ny taria poaka aty sady manazimba fivavahana; fa ny mpanao ireny dia vao mainka handroso amin'ny haratsiam-panahy.
55N	2	17	0,00000	Ary ny fampianaran-dry zareo dia toy ny vay homamiadana mandany ny nofo. Isan'ireny ry i Himeneo sy i Fileto:
55N	2	18	0,00000	efa nivaona niala tamin'ny fampianarana marim-pototra izy roa lahy sady manimba ny finoan'ny sasany, raha milaza fa zavatra efa tanteraka sahady ny fitsanganantsika ho velona.
55N	2	19	0,00000	Kanefa ny fanorenana mafy nataon'Andriamanitra dia miorina tsara sady voasokitra eo ny teny hoe: Fantatry ny Tompo ireo Azy, sy ny hoe Aoka hiala amin'ny ratsy avokoa ny olona rehetra mitonona ho mpanaja ny Tompo!
55N	2	20	0,00000	Tsy dia fanaka volamena sy volafotsy ihany no ao anaty lapa soa anankiray fa misy fanaka hazo sy tanimanga koa; iretsy voalohany dia fanaka mihaja fa ireto faharoa kosa dia fanaka tsotsotra.
55N	2	21	0,00000	Izay olona miezaka hadio fo ka miala amin'ireo haratsiana ireo dia ho tahaka ny fanaka mihaja, satria voatokana ho an'ny Tompo izy sady misy ampiasany azy ary voavoatra hanao asa soa isan-karazany.
55N	2	22	0,00000	Andosiro ny zava-dratsy ironan'ny tanora fanahy; fa aoka ny rariny, ny finoana, ny fitiavana ary ny fihavanana no hiarahanao mikatsaka amin'ireo olona miantso ny Tompo amin'ny fo mahitsy.
55N	2	23	0,00000	Aza miraharaha izay fanontaniana adaladala sy tsy misy heviny, satria fantatrao fa mahatonga ady izany;
55N	2	24	0,00000	fa ny mpanompon'ny Tompo dia tsy tokony ho fiadina, fa tokony halemy fanahy amin'ny olona rehetra, hahay mampianatra, hahalefitra,
55N	2	25	0,00000	ho mora fo raha mananatra ny mpanohitra azy: hataon'Andriamanitra miala amin'ny toe-dratsy angamba ireny mpanohitra ireny mba hahalala ny fampianarana marim-pototra;
55N	2	26	0,00000	ary hody ny sain'ireo ka ho afaka amin'ny fandriky ny devoly izay nanao azy sambo-belona hanaraka ny sitrapony. >
55N	3	1	0,00000	Aoka ho fantatrao fa any am-parany any dia hisy fotoana sarotra;
55N	3	2	0,00000	satria ho tia tena ny olona, ho matimatim-bola, ho mpandoka tena, ho mpiavonavona, ho mpanevateva an'Andriamanitra, tsy hanoa ray aman-dreny, tsy hahay mankasitraka, tsy hanaja ny zavatra masina,
55N	3	3	0,00000	tsy hifaditra ovana, tsy hitsimbina fihavanana, ho mpanendrikendrika, tsy hahafehy tena, hisetrasetra, hankahala ny tsara,
55N	3	4	0,00000	ho mpamadika, ho kirina, ho mpieboebo, hankamamy ny fahafinaretana toy izay hankamamy an'Andriamanitra,
55N	3	5	0,00000	hitana ny endrika ivelany isehoan'ny fivavahana nefa manda ny heriny. Halaviro ireny olona ireny!
55N	3	6	0,00000	Fa isan'ireny izay misokosoko miditra an-tranon'olona ka mambabo vehivavy adala ivangongoam-pahotana sy ifandroritam-pilana maro,
55N	3	7	0,00000	vehivavy mianatra lalandava nefa tsy afaka hahalala ny fampianarana marim-pototra na oviana na oviana.
55N	3	8	0,00000	Tahaka ny nanoheran-dry i Jana sy i Jambra an'i Mosesy no anoheran-dry zareo ny fampianarana marim-pototra; fa ireo dia olona efa maloto saina, ary ny finoany efa tsy azo antoka.
55N	3	9	0,00000	Kanefa tsy handroso intsony ireo, satria haseho amin'ny olona rehetra toy ny an'i Jana sy i Jambra koa ny hadalany.
55N	3	10	0,00000	Fa ianao kosa efa nanaraka tsara ny fampianarako, ny fitondrantenako, ny foto-pisainako, ny finoako, ny fandeferako, ny fitiavako, ny faharetako,
55N	3	11	0,00000	ny fanenjehana ahy ary ny fijaliana nanjo ahy. Fantatrao avokoa izay nihatra tamiko tany Antiokia, tany Ikonioma, tany Listra, mbamin'ireo fanenjehana nianjady tamiko; kanefa dia nafahan'ny Tompo tamin'izany rehetra izany aho.
55N	3	12	0,00000	Eny, izay te hiaina araka ny maha mpivavaka tafaray amin'i Kristy Jesoa dia hoenjehina.
55N	3	13	0,00000	Fa ny olona ratsy fanahy sy mpanoloky dia vao mainka hiharatsy hatrany, sady mamitaka no voafitaka.
55N	3	14	0,00000	Ianao kosa, mahareta tsara amin'izay nianaranao sy nekenao tokoa; satria fantatrao ireo olona nampianatra anao izany.
55N	3	15	0,00000	Hatramin'ny fahazazanao no efa nahalalanao ny Soratra Masina izay manome fahendrena anao hahazoanao famonjena, noho ny finoanao an'i Kristy Jesoa.
55N	3	16	0,00000	Ny Soratra Masina rehetra dia nomen'ny tsindrimandrin'Andriamanitra sady mahasoa hampianarana ny marina, hendresen-dahatra, hanitsiana ny diso, hanabeazana ho tia rariny,
55N	3	17	0,00000	mba hahatonga ny olon'Andriamanitra ho tsara ofana sy ary fitaovana hanao asa soa isan-karazany. >
55N	4	1	0,00000	Izao no anafatrafarako anao mafy eo anatrehan'Andriamanitra sy eo anatrehan'i Kristy Jesoa, Ilay hitsara ny velona sy ny maty, ary koa noho ny andro hisehoan'i Kristy sy hahatongavan'ny Fanjakany:
55N	4	2	0,00000	torio ny tenin'Andriamanitra, ka mazotoa amin'izany na handray azy ny olona na tsy handray, mandrese lahatra, mananara mafy, mampirisiha omban'ny fahari-po sy ny fahaiza-mampianatra hatrany.
55N	4	3	0,00000	Eny, ho avy ny andro tsy hahazakan'ny olona intsony ny fampianarana tsy misy tomika; fa mpampianatra araka ny maha diavolana ny fony no havoriny ho azy sy hahalian-tsofina azy.
55N	4	4	0,00000	Tsy hihaino ny fampianarana marim-pototra intsony ny olona fa hiala amin'izany ka hivily lalana ho amin'ny anganongano.
55N	4	5	0,00000	Fa ianao kosa, aoka hahafehy tena amin'ny zavatra rehetra, zakao ny fijaliana, tontosao ny asa maha mpitory Vaovao Mahafaly anao, ataovy lavorary ny fanompoanao amin'Andriamanitra.
55N	4	6	0,00000	Fa izaho moa dia efa halatsa-dra ho sorona araraka, efa mby akaiky ny fotoanandro hialako amin'izao fiainana izao.
55N	4	7	0,00000	Ny ady tsara no efa vitako, tratrako ny tanjon'ny fihazakazahana, voatanako ny finoana.
55N	4	8	0,00000	Ka ny miandry ahy izao dia ny satroboninahi-pandresena natokana ho an'izay manao ny marina. Ny Tompo, ilay mpitsara ara-drariny, dia hanome ahy izany satroboninahi-pandresena izany amin'ny andro fitsarana; ary tsy izaho ihany no homeny izany, fa izay rehetra miandry am-pitiavana ny hisehoany koa.
55N	4	9	0,00000	Ataovy mihitsy izay hahatongavanao faingana aty amiko.
55N	4	10	0,00000	Fa i Damasy efa nandao ahy, satria mankamamy an'izao fiainana ankehitriny izao izy ka lasa nankany Tesalonika. I Kresensa dia lasa any Galatia ary i Tito any Dalmatia.
55N	4	11	0,00000	I Lioka no hany eto amiko. Alao i Marka ary ento miaraka aminao, fa afaka manampy ahy amin'ny raharaha izy.
55N	4	12	0,00000	Nirahiko ho any Efeso i Tisiko.
55N	4	13	0,00000	Rehefa mankaty ianao, dia ento ilay akanjobe tavelako tao amin'i Karpo tany Troasy; ento koa ireo bokiko, indrindra ireo boky hoditra.
55N	4	14	0,00000	Raha i Aleksandra mpanefy varahina, dia betsaka ny ratsy nafitsony ahy; ny Tompo no hamely azy araka izay vitany.
55N	4	15	0,00000	Mitandrema koa ianao aminy, fa notoheriny mafy tokoa ny teninay.
55N	4	16	0,00000	Fony aho nandaha-teny hiarovako tena tamin'ny voalohany, dia tsy nisy nomba ahy fa nandao ahy avokoa ny olona. Tsy hotanan'Andriamanitra ho hadisoany anie izany!
55N	4	17	0,00000	Kanefa dia nijoro teo anilako ny Tompo ka nanome hery ahy mba hahatontosako soa aman-tsara ny fitorian-teny sady handrenesan'ireo rehetra hafa firenena izany; ary dia afaka teo am-bavan'ny liona aho.
55N	4	18	0,00000	Hanafaka ahy amin'ny asa ratsy rehetra afitsoka ahy ny Tompo ka hampandroso ahy soa aman-tsara ao amin'ny Fanjakany any an-danitra. Ho Azy anie ny voninahitra mandrakizay mandrakizay! Amen.
55N	4	19	0,00000	Veloma any amin'i Prisila sy i Akoila, ary any amin'ny ankohonan'i Onesiforo.
55N	4	20	0,00000	Nijanona any Korinto i Erasta; ary i Trofimo dia navelako ao Mileto fa narary.
55N	4	21	0,00000	Ataovy mihitsy izay hahatongavanao aty alohan'ny ririnina. Manao veloma anao i Eobola sy i Podensa, i Lino sy i Klaodia ary ny havana rehetra iray finoana.
55N	4	22	0,00000	Homba anao anie ny Tompo! Homba anareo anie ny fahasoavan'Andriamanitra! >
56N	1	1	0,00000	Avy amiko Paoly ity taratasy ity, dia izaho mpanompon'Andriamanitra sy apostolin'i Jesoa Kristy. Nirahina aho hampandroso ny finoan'ireo olom-boafidin'Andriamanitra ary hampahalala azy ny fampianarana marim-pototra mifanaraka amin'ny fivavahantsika,
56N	1	2	0,00000	dia fivavahana miorina amin'ny fanantenana ny fiaina-maharitra mandrakizay. Ilay Andriamanitra tsy mba mandainga dia nampanantena antsika izany fiainana izany, fony tsy mbola nisy ary akory izao rehetra izao;
56N	1	3	0,00000	ka tamin'ny fotoanandro voatendriny no nahariharin'Andriamanitra ny teniny, dia ny hafatra izay nankinina tamiko ka toriko araka ny baikon'Andriamanitra Mpamonjy antsika.
56N	1	4	0,00000	Mamangy anao aho, ry Tito, dia ianao izay tena zanako ao amin'ny finoana iombonantsika. Ho aminao anie ny fahasoavana sy ny fiadanana avy amin'Andriamanitra Ray sy i Kristy Jesoa Mpamonjy antsika!
56N	1	5	0,00000	Navelako tany Kreta ianao mba handaminanao izay mbola tokony halamina ary mba hanendrenao loholom-piangonana isan-tanana, araka ny fepetra nomeko anao:
56N	1	6	0,00000	ny loholona dia tokony ho lehilahy tsy manan-tsiny, tsy mampirafy; ary ny zanany dia tokony ho mpino, tsy azo ampangaina ho mpanaram-po amin'ny ratsy na ho maditra.
56N	1	7	0,00000	Eny, ny mpitondra Fiangonana dia mpandraharaha ny asan'Andriamanitra, ka tokony ho olona tsy manan-tsiny, tsy mitompo teny fantatra, tsy mora tezitra, tsy mpidoroka, tsy mahery vaika, tsy maloto fila harena;
56N	1	8	0,00000	tokony hahay mandray vahiny, hankamamy ny toetra tsara, hahafehy tena, ho tia rariny, ho masina, hahonon-tena;
56N	1	9	0,00000	ary tokony hitana mafy ny hafatra azo antoka mifanaraka amin'ny foto-pampianarana. Amin'izay, ny mpitondra Fiangonana dia ho afaka hampirisika momba ny fampianarana tsy misy tomika sady handresy lahatra ireo mpanohitra izany.
56N	1	10	0,00000	Fa maro tokoa, indrindra tamin'ireo Jiosy tonga kristianina, no mikomy sy manodoka ny olona amin'ny taria poaka aty.
56N	1	11	0,00000	Tsy maintsy tampenam-bava ireo fa mampisavorovoro fianakaviana maro, satria mampianatra zavatra tsy tokony hampianarina mba hahazoan-karena amin'ny fomba maloto.
56N	1	12	0,00000	Kretoa anankiray izay heverin'izy samy Kretoa ho mpisolo vava an'Andriamanitra no efa nilaza hoe: Mpandainga mandrakariva ny Kretoa, biby masiaka, kamo be tenda!
56N	1	13	0,00000	Azo antoka izany zavatra ijoroany ho vavolombelona izany. Koa reseo lahatra ireo mba hanana finoana tsy misy tomika,
56N	1	14	0,00000	mba tsy hifikitra intsony amin'angano jiosy sy didy nataon'olona izay niala tamin'ny fampianarana marim-pototra.
56N	1	15	0,00000	Madio avokoa ny zavatra rehetra amin'ny olona madio; fa tsy misy madio na inona na inona amin'ny olona voaloto sady tsy mino, satria samy efa voaloto na ny sainy na ny fieritreretany.
56N	1	16	0,00000	Miaiky izy fa mahalala an'Andriamanitra, nefa manda Azy amin'ny ataony; ka olona mpanimbazimba sady tsy mba manoa ary tsy mahavita asa soa na inona na inona. >
56N	2	1	0,00000	Fa ianao kosa, dia izay mifanaraka amin'ny fampianarana tsy misy tomika no lazao.
56N	2	2	0,00000	Anaro ny lehilahy zokiolona mba hahalala onony amin'ny fisotro, ho maotina, hahafehy tena, tsy hisy tomika amin'ny finoana, amin'ny fitiavana, amin'ny faharetana.
56N	2	3	0,00000	Anaro toy izany koa ny vehivavy zokiolona mba hanana fitondrantena sahaza ny olona masim-piainana, tsy ho mpanendrikendrika, tsy ho andevozin'ny divay be. Ireo vehivavy zokiolona dia tokony hanome anatra tsara
56N	2	4	0,00000	ka hanoro ny vehivavy tanora ho tia vady aman-janaka,
56N	2	5	0,00000	hahafehy tena, hadio toetra, hahakojakoja tokantrano, ho tsara fanahy, hanaiky ny vadiny, mba tsy hanevateva ny tenin'Andriamanitra.
56N	2	6	0,00000	Anaro toy izany koa ny lehilahy tanora mba hahafehy tena.
56N	2	7	0,00000	Amin'ny zavatra rehetra dia aoka ny tenanao ho ohatra amin'ny asa tsara; aoka ny fampianaranao ho madio sy maotina:
56N	2	8	0,00000	teny tsy misy tomika sady tsy azo kianina ampiasaina, mba ho menatra ny mpanohitra anao, noho izy tsy hanan-kitenenan-dratsy antsika.
56N	2	9	0,00000	Anaro koa ny mpanompo mba hanaiky ny tompony, ka hanao izay sitraky ny tompony amin'ny zavatra rehetra: tsy hamalivaly azy,
56N	2	10	0,00000	tsy hangalatra ny zavany, fa haneho toetra mahatoky tokoa, mba hahazo voninahitra amin'ny zavatra rehetra ny fampianarana momba ilay Andriamanitra Mpamonjy antsika.
56N	2	11	0,00000	Fa Andriamanitra efa naneho ny fahasoavany, izay loharanom-pamonjena ho an'ny olona rehetra.
56N	2	12	0,00000	Izany fahasoavana izany dia mitaiza antsika handa ny toetra tsy miraharaha an'Andriamanitra sy handa ny filan'izao tontolo izao, fa ho velona mahafehy tena sy mandala ny rariny ary tia vavaka mandritra izao fiainana ankehitriny izao.
56N	2	13	0,00000	Toy izany no tokony hiandrasantsika ny hasambarana antenaintsika sy ny andro hisehoan'ny voninahitr'i Jesoa Kristy, ilay Andriamanitra lehibe sady Mpamonjy antsika.
56N	2	14	0,00000	I Jesoa Kristy dia nanolo-tena ho antsika mba hanavotra antsika ho afaka amin'ny ratsy rehetra ka hahatonga antsika ho vahoaka voadio, natao ho Azy tokoa sy hazoto hanatontosa asa tsara.
56N	2	15	0,00000	Izany lazaina sy ananarana ary andresena lahatra omban'ny fahefana rehetra anananao. Aoka tsy hisy olona hanao tsinontsinona anao. >
56N	3	1	0,00000	Ampahatsiarovy ny mpino mba hanaiky ny mpitondra sy ny manampahefana, hanoa azy ka ho vonona hanatontosa izay rehetra mety ho asa soa.
56N	3	2	0,00000	Aoka ny mpino tsy hanevateva olona, tsy ho fiadina, fa handefitra, haneho halemem-panahy lalandava amin'ny olona rehetra.
56N	3	3	0,00000	Fa isika koa taloha mba adala, tsy nanaiky, naniasia; efa nandevozin'ny filana sy fahafinaretana isan-karazany isika, lany andro tamin'ny haratsiam-panahy sy ny fialonana, sady ankahalain'olona no mankahala olona.
56N	3	4	0,00000	Fa nony efa naneho ny hamoram-pony sy ny fitiavany olona ilay Andriamanitra Mpamonjy antsika,
56N	3	5	0,00000	dia novonjeny isika, tsy noho ny asa marina vitantsika, fa noho ny famindrampony tamintsika. Ny namonjeny antsika dia tamin'ny alalan'ny rano fampandroana izay nanomezan'ny Fanahy Masina antsika fahateraham-baovao sy fiainam-baovao.
56N	3	6	0,00000	Fa nandrotsahan'Andriamanitra be dia be ny Fanahy Masina isika tamin'ny alalan'i Kristy Jesoa Mpamonjy antsika,
56N	3	7	0,00000	hahatonga antsika ho marina eo anatrehan'Andriamanitra noho ny fahasoavan'i Kristy sy hahatonga antsika hanana anjara amin'ny fiaina-maharitra mandrakizay efa antenaintsika.
56N	3	8	0,00000	Teny azo antoka izany! Tiako hoantitranterinao ireo zavatra ireo mba himasoan'ny mpino an'Andriamanitra hiezaka manao asa tsara; izany no tsara sady mahasoa ny olona.
56N	3	9	0,00000	Fa halaviro ny fanontaniana adaladala, ny tantaram-pirazanana, ny fifandirana sy ady momba ny lalana jiosy; satria sady tsy mahasoa izany no zava-poana.
56N	3	10	0,00000	Ny olona mpampisara-bazana dia anaro indray mandeha sy fanindroany; ka rehefa tsy laitra anarina, dia ialao.
56N	3	11	0,00000	Fantatrao manko fa ny olona toy izany dia efa mivaona ka sady manota no manamelo-tena rahateo.
56N	3	12	0,00000	Rehefa halefako aty aminao i Artema na i Tisiko, dia ataovy mihitsy izay hahatongavanao aty amiko aty Nikopoly; fa ao no efa nokasaiko handaniana ny ririnina.
56N	3	13	0,00000	Ampio mihitsy i Zena mpahay lalana sy i Apolao amin'ny dia ataony, mba tsy ho orin-javatra izy roa lahy.
56N	3	14	0,00000	Aoka ny olontsika hiezaka hanao asa tsara koa mba ho afa-manampy rehefa misy mahatery, fandrao tsy hisy vokany ny fiainany.
56N	3	15	0,00000	Manao veloma anao izay rehetra miaraka amiko eto. Veloma any amin'ireo mandray anay ho sakaizany ao amin'ny finoana. Homba anareo rehetra anie ny fahasoavan'Andriamanitra! >
57N	1	1	0,00000	Avy amiko Paoly ity taratasy ity, dia izaho voafonja noho ny amin'i Kristy Jesoa. Mamangy anao aho, ry Filemona, ary mamangy anao i Timoty havantsika, dia ianao izay malalanay sy mpiara-miasa aminay.
57N	1	2	0,00000	Mamangy koa an'i Apia anabavinay sy i Arkipo mpiara-miady aminay ary ny Fiangonana mivory ao an-tranonao izahay.
57N	1	3	0,00000	Ho aminareo anie ny fahasoavana sy ny fiadanana avy amin'Andriamanitra Raintsika sy i Jesoa Kristy Tompo!
57N	1	4	0,00000	Velom-pisaorana mandrakariva an'Andriamanitro aho, ry Filemona malala, rehefa mahatsiaro anao amin'ny fivavahako
57N	1	5	0,00000	satria reko ny fitiavanao ny vahoakan'Andriamanitra rehetra sy ny finoanao an'i Jesoa Tompo.
57N	1	6	0,00000	Ary izao no angatahiko amin'Andriamanitra: ny fiombonanao aminay amin'ny alalan'ny finoana anie hampisy fahalalana tsara ny soa rehetra ananantsika, noho isika tafaray amin'i Kristy.
57N	1	7	0,00000	Ry rahalahy, nampifaly ahy fatratra sady nampahery ahy ny fitiavanao satria efa novelombelominao ny fon'ny vahoakan'Andriamanitra.
57N	1	8	0,00000	Noho izany, na dia azoko atao tsara aza, araka ny fahefana nomen'i Kristy ahy, ny handidy anao ny amin'izay tokony hataonao,
57N	1	9	0,00000	dia aleoko manao fiangaviana aminao noho ny fifankatiavantsika. Eny, izaho Paoly dia efa antitra sady voafonja noho ny amin'i Kristy Jesoa ankehitriny;
57N	1	10	0,00000	ka fiangaviana no ataoko aminao ho an'i Onesimo, izay zanako naterako ara-panahy tato am-ponja.
57N	1	11	0,00000	Tsy nahasoa anao izy fahiny, fa ankehitriny kosa mahasoa antsika, dia izaho sy ianao.
57N	1	12	0,00000	Asaiko mody aty aminao indray izy, ilay toy ny sombinaiko.
57N	1	13	0,00000	Satriko ihany ny mitana azy eto amiko, izao aho voafonja noho ny amin'ny Vaovao Mahafaly izao, mba ho solonao mikarakara ahy.
57N	1	14	0,00000	Kanefa tsy te hanao na inona na inona aho raha tsy teny ierana aminao; tsy tiako ny hanoavanao ahy tsy sazoka fa mba ho nahim-ponao tokoa.
57N	1	15	0,00000	Angamba ny nahatafasaraka an'i Onesimo taminao vetivety dia ny hanananao azy maharitra;
57N	1	16	0,00000	saingy tsy toy ny mpanompo intsony no hanananao azy, fa tsara lavitra noho izany, dia toy ny rahalahy malala. Rahalahy malala tokoa izy ho ahy, mainka fa ho anao, na amin'ny maha olona azy na amin'ny maha mpanara-dia ny Tompo azy.
57N	1	17	0,00000	Koa raha heverinao ho namanao tokoa aho, dia raiso i Onesimo tahaka ny andraisanao ahy.
57N	1	18	0,00000	Raha misy ratsy nataony anao na misy trosa anananao aminy, dia ahy ny andraikitra.
57N	1	19	0,00000	Ny tanako mihitsy no anoratako ireto teny ireto: izaho Paoly no hanonitra izany! Tsy te hilaza aminao akory aho, fa ianao koa anie ka ananako trosa mihoatra noho izany, dia ny maha kristianina anao.
57N	1	20	0,00000	Eny, ry rahalahy, efa mpanara-dia ny Tompo ianao ka enga anie ho azoko aminao izay angatahiko; velombelomy ny foko noho ianao rahalahiko ao amin'i Kristy.
57N	1	21	0,00000	Matoky aho fa hanaiky izay angatahiko ianao, ka izany no andefasako taratasy aminao, sady fantatro fa hanao mihoatra aza ianao.
57N	1	22	0,00000	Ary mba anomano efitrano koa aho; satria antenaiko fa noho ny vavaka ataonareo, dia haverin'Andriamanitra ho eo aminareo aho.
57N	1	23	0,00000	Manao veloma anao i Epafra, izay miara-voafonja amiko noho izy tafaray amin'i Kristy Jesoa;
57N	1	24	0,00000	manao veloma anao koa i Marka, i Aristarka, i Demasy, ary i Lioka izay samy mpiara-miasa amiko.
57N	1	25	0,00000	Homba anareo anie ny fahasoavan'i Jesoa Kristy Tompo! >
58N	1	1	0,00000	Efa imbetsaka ary tamin'ny fomba samihafa no nitenenan'Andriamanitra fahiny tamin'ny razantsika tamin'ny alalan'ireo mpaminany;
58N	1	2	0,00000	fa amin'izao andro farany izao kosa dia tamin'ny alalan'ny Zanany no nitenenany tamintsika. Io Zanany io no naharian'Andriamanitra izao tontolo izao, ary notendreny koa ho mpandova ny zavatra rehetra.
58N	1	3	0,00000	Taratra mamirapiratry ny voninahitr'Andriamanitra sady famantarana velona izay tena toetra amam-pomban'Andriamanitra Izy; ary ny teniny manan-kery no ihazonany ny zavatra rehetra. Nony avy nanadio ny olona ho afaka amin'ny fahotany Izy, dia nipetraka any amin'ny avo indrindra eo ankavanan'ilay Andriamanitra lehibe.
58N	1	4	0,00000	Tonga ambony lavitra noho ny anjely ny Zanaka, satria nandova anarana tsara noho ny an'ireo.
58N	1	5	0,00000	Fa tsy nisy na oviana na oviana anjely nilazan'Andriamanitra hoe: Zanako Ianao, Ray niteraka Anao Aho manomboka anio! Ary koa hoe: Izaho ho Rainy, ary Izy ho Zanako!
58N	1	6	0,00000	Rehefa nampiditra ny Zanany lahimatoa ho eto amin'izao tontolo izao Andriamanitra, dia niteny hoe: Aoka ny anjelin'Andriamanitra rehetra hiankohoka eo anatrehany!
58N	1	7	0,00000	Sady izao no voalazan'Andriamanitra momba ny anjely: Andriamanitra dia nanao ny anjeliny ho rivotra ary ny mpanompony ho lelafo.
58N	1	8	0,00000	Fa ny amin'ilay Zanaka kosa dia hoy Izy hoe: Ny sezafiandriananao, Andriamanitra o, dia maharitra mandrakizay mandrakizay; araka ny hitsiny no itondranao ny Fanjakanao.
58N	1	9	0,00000	Tia rariny Ianao fa halanao kosa ny ratsy; noho izany Andriamanitra, ilay Andriamanitrao, dia nifidy sy nanokana Anao fa tsy ireo namanao, ka nampidina diloilom-pifaliana teo an-dohanao.
58N	1	10	0,00000	Ary hoy koa Andriamanitra hoe: Ianao, Tompo o, no nanorina ny tany tamin'ny voalohany; ary ny lanitra dia asan'ny tananao.
58N	1	11	0,00000	Ireo ho levona, fa Ianao kosa maharitra. Ny tany sy ny lanitra dia ho tonta toy ny fitafiana
58N	1	12	0,00000	sy havalonao toy ny lamba, ka hovana toy ny fitafiana. Ianao kosa dia mbola Ianao ihany, ary tsy manam-pahataperana ny fiainanao.
58N	1	13	0,00000	Tsy misy na oviana na oviana anjely nilazan'Andriamanitra hoe: Mipetraha amin'ny sezafiandrianana eto ankavanako; Izaho kosa hanao ny fahavalonao ho fitoeran-tongotrao!
58N	1	14	0,00000	Fa inona moa ny anjely? Fanahy manompo an'Andriamanitra izy rehetra, ka irahiny mba hanasoa ireo olona natao handray famonjena. >
58N	2	1	0,00000	Izany no tokony hitandremantsika mafimafy kokoa izay efa rentsika, fandrao voatarika hiala amin'izany isika.
58N	2	2	0,00000	Nanan-danja tokoa na dia ny hafatra nentin'anjely aza, ary izay rehetra nandika izany na tsy nanaiky izany dia nahazo sazy tandrify avy;
58N	2	3	0,00000	ka hataontsika ahoana no fandositra, raha tsy raharahaintsika ny famonjen-dehibe toy izany? Ny Tompo mihitsy no efa nitory voalohany izany famonjena izany, ary nohamafisin'ireo izay nandre mba ho fanasoavana antsika.
58N	2	4	0,00000	Andriamanitra koa dia niara-nijoro ho vavolombelona tamin'ireo nandre ireo ka niantoka izany tamin'ny famantarana sy zava-mahatalanjona ary ny asa mahagaga isan-karazany, mbamin'ireo fanomezan'ny Fanahy Masina izay nozarazarain'Andriamanitra araka ny sitrapony.
58N	2	5	0,00000	Tsy teo ambany fahefan'anjely tsy akory no nametrahan'Andriamanitra izao fiainan-ko avy lazainay izao.
58N	2	6	0,00000	Fa ao amin'ny Soratra Masina ao, dia misy manambara manao hoe: Inona moa izay olombelona, Andriamanitra o, no mba tsarovanao? Inona moa izay zanak'olombelona no mba ahinao?
58N	2	7	0,00000	Nataonao ambany noho ny anjely nandritra ny fotoana fohifohy izy; dia nosatrohanao voninahitra sy haja;
58N	2	8	0,00000	ary ny zavatra rehetra napetrakao eo ambany fahefany sady nataonao eo ambany tongony. Raha voalaza fa ny zavatra rehetra dia napetrak'Andriamanitra eo ambany fahefan'ny olombelona, dia tsy nisy zavatra tsy napetrany eo ambany fahefany. Kanefa ankehitriny dia mbola tsy hitantsika hoe napetraka eo ambany fahefan'ny olombelona ny zavatra rehetra.
58N	2	9	0,00000	Izao no hitantsika: natao ambany noho ny anjely nandritra ny fotoana fohifohy i Jesoa, mba ho faty ho an'ny olona rehetra noho ny fahasoavan'Andriamanitra; ary satria niaritra ny fahafatesana Izy, dia nosatrohan'Andriamanitra voninahitra sy haja.
58N	2	10	0,00000	Eny, Andriamanitra, Izay nahary ny zavatra rehetra sady anton'ny nahariana ny zavatra rehetra, dia te hitondra zanaka maro ho any amin'ny voninahitra; ka rariny raha nataon'Andriamanitra ho tanteraka tamin'ny alalan'ny fijaliana tokoa i Jesoa, ilay mpitari-dalana azy ireo ho amin'ny famonjena.
58N	2	11	0,00000	Fa na i Jesoa nanadio ny olombelona ho afaka amin'ny fahotana, na ireo olombelona nodioviny, dia iray fiaviana avokoa. Noho izany, dia tsy menatra i Jesoa miantso azy ireo hoe zandriny,
58N	2	12	0,00000	fa hoy Izy: Hanambara Anao amin'ireo zandriko Aho, Andriamanitra o; eo afovoan'ny Fiangonana no hiderako Anao.
58N	2	13	0,00000	Izao koa no nataony hoe: Hatoky an'Andriamanitra Aho. Ary koa hoe: Indreto Aho sy ireo zaza nomen'Andriamanitra Ahy.
58N	2	14	0,00000	Koa satria moa olombelona nofo aman-dra ireo zaza, dia tonga olombelona tahaka azy koa i Jesoa. Izany no nataony, dia ny mba handalovany amin'ny fahafatesana ka hahatonga ilay mitana ny herin'ny fahafatesana, izany hoe ny devoly, tsy hahavita na inona na inona intsony
58N	2	15	0,00000	ary koa ny mba hanafahany an'izay rehetra voagejan'ny tahotra ny fahafatesana ka nandevozina nandritra ny androm-piainany manontolo.
58N	2	16	0,00000	Miharihary tokoa fa tsy anjely velively no vonjen'i Jesoa, fa ireo taranak'i Abrahama.
58N	2	17	0,00000	Koa amin'ny zavatra rehetra dia tsy maintsy tahaka ireo zandriny Izy, ka ho tonga Mpisorombe mamindra fo sy mahatoky eo amin'ny fifandraisana amin'Andriamanitra, mba hanonitra ny heloky ny vahoaka.
58N	2	18	0,00000	Fa noho ny tenan'io Mpisorombe io niaritra fijaliana sy nalaim-panahy, dia mahavonjy izay rehetra alaim-panahy koa Izy. >
58N	3	1	0,00000	Koa amin'izany, ry havana, efa voatokana ho an'Andriamanitra ianareo sady efa voaantsony hiombon'anjara amin'ny fiainana any an-danitra, ka diniho i Jesoa ilay irak'Andriamanitra sady Mpisorombe antoky ny finoana izay ekentsika.
58N	3	2	0,00000	Fa i Jesoa dia nahatoky an'Andriamanitra teo amin'ny andraikitra nanendreny Azy, nahatoky tahaka an'i Mosesy izay voalazan'ny Soratra Masina hoe: Nahatoky tao amin'ny tranon'Andriamanitra manontolo izy.
58N	3	3	0,00000	Nefa mendri-boninahitra kokoa noho i Mosesy i Jesoa, satria ny mpanao trano dia mahazo haja bebe kokoa noho ny trano nataony.
58N	3	4	0,00000	Ny trano rehetra manko dia nisy mpanao azy, fa Andriamanitra kosa no nanao ny zavatra rehetra.
58N	3	5	0,00000	Ary i Mosesy dia nahatoky tao amin'ny tranon'Andriamanitra manontolo, araka ny maha mpanompo azy, ka natao hanambara ny zavatra izay holazain'Andriamanitra amin'ny ho avy.
58N	3	6	0,00000	Fa i Kristy kosa dia nahatoky araka ny maha Zanaka Azy, ka mifehy ny tranon'Andriamanitra; ary dia isika izany tranon'Andriamanitra izany, raha mitana ny fahasahiana sy ny fanantenana ireharehantsika.
58N	3	7	0,00000	Noho izany, araka izay lazain'ny Fanahy Masina hoe: Anio, raha renareo ny feon'Andriamanitra,
58N	3	8	0,00000	dia aza hamafisina ny fonareo, tahaka ny tamin'ny andro niodinan'ny razanareo tamin'Andriamanitra, tahaka ny tamin'ny andro nakana fanahy Azy tany an-taniefitra.
58N	3	9	0,00000	Tany no nakan'ny razanareo fanahy Ahy sy nizahany toetra Ahy, hoy Andriamanitra, na dia efa hitany aza ny asa vitako
58N	3	10	0,00000	nandritra ny efapolo taona. Izany no nahatezitra Ahy tamin'ireo olona ireo, ka hoy Aho hoe: 'Maniasia lalandava ny fisainany; tsy nahafantatra ny lalako ireo.'
58N	3	11	0,00000	Tezitra Aho ka nianiana hoe: Tsy hiditra mihitsy ao amin'ny toeram-pitsaharana nomaniko ireo!
58N	3	12	0,00000	Tandremo, ry havana, fandrao hisy aminareo hanana fo ratsy tsy mino ka hiala amin'Andriamanitra velona.
58N	3	13	0,00000	Fa aoka ianareo hifampirisika isan'andro, dieny mbola misy ny hoe anio lazain'ny Soratra Masina, mba tsy hisy ho voafitaky ny fahotana ianareo ka ho tonga mafy fo.
58N	3	14	0,00000	Eny, efa tonga mpiombon-tsoa amin'i Kristy isika, raha tanantsika mafy hatramin'ny farany ny toky izay nananantsika hatrany am-boalohany.
58N	3	15	0,00000	Izao no lazain'ny Soratra Masina: Anio, raha renareo ny feon'Andriamanitra, dia aza hamafisina ny fonareo, tahaka ny tamin'ny niodinan'ny razanareo tamin'Andriamanitra.
58N	3	16	0,00000	Iza moa ireo nandre ny feon'Andriamanitra nefa niodina taminy? Ireo rehetra nentin'i Mosesy niala tany Ejipta.
58N	3	17	0,00000	Ary iza no nahatezitra an'Andriamanitra nandritra ny efapolo taona? Ireo nanota ka niampatrampatra tany an-taniefitra ny fatiny.
58N	3	18	0,00000	Raha nianiana Andriamanitra nanao hoe: Tsy hiditra mihitsy ao amin'ny toeram-pitsaharana nomaniko ireo, iza moa no lazainy? Ireo tsy nanaiky.
58N	3	19	0,00000	Koa dia hitantsika fa tsy tafiditra ireo satria tsy nino. >
58N	4	1	0,00000	Mbola namelan'Andriamanitra fampanantenana isika fa hiditra ao amin'ny toeram-pitsaharana voaomany ho antsika; koa mitandrema isika mba tsy hisy aminareo tsy ho tody amin'izany.
58N	4	2	0,00000	Efa nitoriana ny Vaovao Mahafaly isika, tahaka an-dry zareo tany an-taniefitra fahiny. Ren'ireo ny hafatra, nefa tsy nahasoa azy, satria tsy mba anisan'izay nihaino izany tamim-pinoana ireo.
58N	4	3	0,00000	Fa isika mpino kosa dia hiditra any amin'izany toeram-pitsaharana izany, araka ny voalazan'Andriamanitra hoe: Tezitra aho, ka nianiana hoe: Tsy hiditra mihitsy ao amin'ny toeram-pitsaharana nomaniko ireo. Izany no teny nataon'Andriamanitra na dia efa vitany tamin'ny nahariany an'izao tontolo izao aza ny asany.
58N	4	4	0,00000	Fa misy teny anankiray izay, ao amin'ny Soratra Masina, milaza ny andro fahafito manao hoe: Dia nitsahatra tamin'ny asany rehetra Andriamanitra tamin'ny andro fahafito.
58N	4	5	0,00000	Ary eto indray dia ny hoe: Tsy hiditra mihitsy ao amin'ny toeram-pitsaharana nomaniko ireo.
58N	4	6	0,00000	Noho izany, ireo voalohany nandre ny Vaovao Mahafaly dia tsy tafiditra tao amin'izany toeram-pitsaharana izany, satria tsy nanaiky; fa mbola mahazo miditra ihany ny sasany.
58N	4	7	0,00000	Koa nametra andro anankiray indray Andriamanitra, andro anankiray antsoiny hoe anio. Izany kosa dia nolazainy taty aoriana elabe, tamin'ny alalan'i Davida, ao amin'ny andinin-tSoratra Masina voatonona teo hoe: Anio, raha renareo ny feon'Andriamanitra dia aza hamafisina ny fonareo.
58N	4	8	0,00000	Raha tahiny efa vitan'i Josoa ny fanomezana fitsaharana ny vahoaka, dia tsy ho nilaza andro hafa indray Andriamanitra taty aoriana.
58N	4	9	0,00000	Koa dia mbola misy fitsaharana ho an'ny vahoakan'Andriamanitra, amin'ny andro fahafito.
58N	4	10	0,00000	Fa izay tafiditra ao amin'ny fitsaharana voaoman'Andriamanitra, dia mitsahatra amin'ny asany tahaka ny nitsaharan'Andriamanitra tamin'ny Azy.
58N	4	11	0,00000	Koa aoka isika hazoto hiditra ao amin'izany fitsaharana izany, mba tsy hisy amintsika ho voan'ny tsy fanekena tahaka an-dry zareo tany an-taniefitra fahiny.
58N	4	12	0,00000	Fa velona sy mahery ny tenin'Andriamanitra, sady maranitra noho ny sabatra roa lela ka maninteraka hatrany amin'ny fihaonan'ny aina sy ny fanahy ary hatrany amin'ny fihaonan'ny famavany sy ny tsoka; hainy tsaraina ny eritreritra amam-pisainan'ny fon'ny olona.
58N	4	13	0,00000	Tsy misy zavaboaary miafina amin'Andriamanitra; fa ny zavatra rehetra dia mihanjahanja sy miharihary eo imasony, ary Izy no hampamoaka antsika ny amin'izay ataontsika.
58N	4	14	0,00000	Aoka ary hotanantsika mafy ny finoana efa nekentsika, satria isika manana Mpisorombe tsy anoharana Izay lasa namakivaky ny lanitra, dia i Jesoa ilay Zanak'Andriamanitra.
58N	4	15	0,00000	Tsy mba Mpisorombe tsy afaka miara-mizaka ny fahalementsika no ananantsika, fa Mpisorombe efa nalaim-panahy tamin'ny zavatra rehetra tahaka antsika ihany, saingy tsy mba nanota.
58N	4	16	0,00000	Koa aoka isika hatoky hanatona ny sezafiandrianan'Andriamanitra, izay toeram-pahasoavana; eo no hahazoantsika famindrampo ary koa hahitantsika fahasoavana, ka hanampian'Andriamanitra antsika amin'ny fotoana ilantsika izany. >
58N	5	1	0,00000	Fa ny mpisorombe rehetra dia alaina amin'ny olona, ka tendrena ho solotenan'ny olona eo amin'ny fifandraisana amin'Andriamanitra. Natao hanolotra fanatitra izy ary koa natao hanolotra sorona ho fanalana ny fahotana.
58N	5	2	0,00000	Mahay mitondra mora ireo tsy mahalala sy maniasia izy, satria na ny tenany aza dia mba hodidinin'ny fahalemena koa.
58N	5	3	0,00000	Noho izany fahalemen'ny tenany izany, dia tsy maintsy manolotra sorona fanalana ny fahotana izy ho an'ny tenany koa, toy ny ataony ho an'ny vahoaka.
58N	5	4	0,00000	Ary tsy misy maka izany voninahitra maha mpisorombe izany ho an'ny tenany, afa-tsy izay voaantson'Andriamanitra tahaka an'i Aharona.
58N	5	5	0,00000	Dia toy izany koa i Kristy: tsy Izy no nanome voninahitra ny tenany ho tonga Mpisorombe, fa ilay Andriamanitra nilaza taminy hoe: Zanako Ianao, Ray niteraka Anao Aho manomboka anio!
58N	5	6	0,00000	Izany koa dia araka ny teny hafa nataon'Andriamanitra hoe: Ianao no Mpisorona mandrakizay, araka ny fomban'i Melkitsedeka!
58N	5	7	0,00000	I Jesoa, fahavelony teto an-tany, dia nanolotra fivavahana sy fitalahoana nombam-pitarainana mafy sy ranomaso be tamin'Andriamanitra, Izay afa-mamonjy Azy tsy hiharan'ny fahafatesana; ary dia nohenoin'Andriamanitra izy, ka afaka tamin'ny tahotra ny ho faty.
58N	5	8	0,00000	Na dia Zanak'Andriamanitra aza Izy, dia nianatra nanoa tamin'ny fijaliana niaretany.
58N	5	9	0,00000	Nony efa tonga amin'izay fanaperana Izy, dia zary loharanom-pamonjena mandrakizay ho an'izay rehetra manoa Azy,
58N	5	10	0,00000	ary dia nambaran'Andriamanitra ho Mpisorombe araka ny fomban'i Melkitsedeka.
58N	5	11	0,00000	Manan-kolazaina betsaka izahay ny amin'izany, saingy sarotra hazavaina aminareo satria votsa fandray zavatra ianareo.
58N	5	12	0,00000	Raha izay ela izay, dia tokony ho efa mpampianatra ianareo, kanefa dia mbola mila hampianarina indray ny abidim-pahalalana momba ireo tenin'Andriamanitra. Ronono no mbola ilainareo, fa tsy ventin-kanina.
58N	5	13	0,00000	Fa izay rehetra mivelona amin-dronono dia zaza ihany, ka tsy mbola mahatsapa ny zavatra diso sy marina.
58N	5	14	0,00000	Fa ho an'ny olon-dehibe ny ventin-kanina, dia ho an'ireo efa zatra nampiasa ny sainy hahay manavaka ny tsara sy ny ratsy. >
58N	6	1	0,00000	Noho izany, aoka hilaozantsika ny abidim-pianarana momba an'i Kristy, fa aoka isika handroso amin'ny fampianarana sahaza ny olon-dehibe. Tsy hoe fanorenana indray no hataontsika: dia ny tokony hialana amin'ireo asa mitondra fahafatesana sy ny tokony hinoana an'Andriamanitra,
58N	6	2	0,00000	ny fampianarana momba ny batisa samihafa sy ny fametrahan-tanana ary momba ny fitsanganan'ny maty ho velona sy ny fitsarana mandrakizay.
58N	6	3	0,00000	Fa ny mandroso amin'ny fampianarana sahaza ny olon-dehibe, izany no hataontsika raha avelan'Andriamanitra.
58N	6	4	0,00000	Ahoana kosa ny amin'ireo niverina tamin'ny toe-dratsy? Efa nohazavain'Andriamanitra indray mandeha ireo, efa nanandrana ny fanomezana avy any an-danitra ary efa nandray anjara tamin'ny Fanahy Masina,
58N	6	5	0,00000	efa nahatsapa fa tsara ny tenin'Andriamanitra ary efa nahatsapa ny asa mahagaga vokatry ny fiainana ho avy,
58N	6	6	0,00000	kanefa dia niverina tamin'ny toe-dratsy. Tsy azo havaozina indray ireo mba hiala amin'ny toetra ratsiny, satria manombo ilay Zanak'Andriamanitra amin'ny hazofijaliana indray sady manolotra Azy halam-baraka.
58N	6	7	0,00000	Izay tany mifoka ny ranonorana milatsaka aminy matetika ka mahavokatra anana tsara ho an'ny olona iasana azy, dia mahazo fitahiana avy amin'Andriamanitra.
58N	6	8	0,00000	Fa izay tany maniry tsilo sy songosongo kosa dia tsy misy antony sady efa hiharan'ny ozon'Andriamanitra; ary hodorana no hiafarany.
58N	6	9	0,00000	Na izany aza no teninay, ry hava-malala, dia zavatra tsara kokoa sady miantoka ny famonjena anareo no antenainay, raha ny aminareo.
58N	6	10	0,00000	Fa tsy manao ny tsy rariny Andriamanitra: tsy hohadinoiny akory ny asanareo sy ny fitiavanareo Azy nasehonareo tamin'ny nanompoanareo sady mbola anompoanareo ny kristianina havanareo.
58N	6	11	0,00000	Ary dia irinay haneho fahazotoana toy izany hatramin'ny farany ianareo tsirairay avy, mba ho tanteraka tokoa ny zavatra antenainareo.
58N	6	12	0,00000	Tsy tianay ho ketraka ianareo fa mba hanahaka ireo mino sy maharitra ka manana anjara amin'ny soa nampanantenain'Andriamanitra.
58N	6	13	0,00000	Ny fampanantenana nataon'Andriamanitra tamin'i Abrahama dia nombam-pianianana. Ary satria tsy nisy lehibe noho ny tenany hianianan'Andriamanitra, dia nianiana tamin'ny tenany Izy
58N	6	14	0,00000	ka nanao hoe: Homba fitahiana anao tokoa Aho ary hahamaro dia hahamaro fara sy dimby anao.
58N	6	15	0,00000	Nanam-paharetana i Abrahama ka, araka izany, dia nahazo izay nampanantenain'Andriamanitra azy.
58N	6	16	0,00000	Raha mianiana ny olona, dia manao izany amin'ny anaran'izay lehibe noho ny tenany, ka ny fianianana no ho antoka mafy fa hitsahatra hatreo ny fifandirana.
58N	6	17	0,00000	Sitrak'Andriamanitra hiharihary tsara kokoa tamin'ireto natao handova ny soa nampanantenainy, fa tsy miova ny fikasany; ka dia notovonany fianianana ny fampanantenana nataony:
58N	6	18	0,00000	ireo zavatra anankiroa ireo dia tsy azo ovana sady tsy hain'Andriamanitra andaingana. Noho izany, isika izay mitady fiarovana ao amin'Andriamanitra dia mahazo fampirisihana mafy hitana tsara ny fanantenana natolotra antsika.
58N	6	19	0,00000	Toy ny vatofantsiky ny aintsika izany fanantenana izany ho antsika, fanantenana azo antoka sy mafy ary mamaky ny efitra lamban'ilay tempoly any an-danitra ka miditra hatrany anatin'ny Toeramasina Indrindra.
58N	6	20	0,00000	Ao i Jesoa no tafiditra nialoha antsika mba ho fanasoavana antsika, rehefa tonga Mpisorombe mandrakizay araka ny fomban'i Melkitsedeka. >
58N	7	1	0,00000	Io Melkitsedeka io dia mpanjakan'i Salema ary mpisoron'ilay Andriamanitra avo indrindra. Fony i Abrahama niverina avy nandresy mpanjaka maro, dia i Melkitsedeka no nitsena azy sy nitsodrano azy;
58N	7	2	0,00000	i Abrahama kosa nanome an'i Melkitsedeka ny ampahafolon'izay nananany rehetra. Ny hoe Melkitsedeka aloha dia midika ho mpanjaka tia rariny; ary izy koa dia mpanjakan'i Salema, izany hoe Mpanjaka mitondra fiadanana.
58N	7	3	0,00000	Tsy misy izay ahafantarana ny rain'i Melkitsedeka, na ny reniny, na izay tantaran-drazany ary tsy voalaza ny andro niandohany na ny fiafaran'ny fiainany; fa dia mitovy amin'ilay Zanak'Andriamanitra izy, ka mitoetra ho mpisorona mandrakizay.
58N	7	4	0,00000	Hevero ny fahalehibiazan'i Melkitsedeka! Fa i Abrahama razambentsika dia nanome azy ny ampahafolon-kareny avy amin'ireo zavatra tsara indrindra azony babo tany amin'ny ady.
58N	7	5	0,00000	Ireo mpisorona avy amin'ny taranak'i Levy no mahazo didy, araka ny lalana, handray ny ampahafolon-karena amin'ny vahoaka Israely, izany hoe amin'ny mpiray firenena aminy, izay terak'i Abrahama ihany koa.
58N	7	6	0,00000	Tsy mba taranak'i Levy i Melkitsedeka; nefa nandray ny ampahafolon-karen'i Abrahama izy ary dia nitsodrano an'ilay nahazo ny fampanantenan'Andriamanitra.
58N	7	7	0,00000	Ka tsy azo lavina fa izay mitsodrano dia lehibe noho ilay mandray tsodrano.
58N	7	8	0,00000	Ny taranak'i Levy, izay mandray ny ampahafolon-karena, dia olon-ko faty ihany; fa i Melkitsedeka kosa dia ambaran'ny Soratra Masina fa velona.
58N	7	9	0,00000	Azo lazaina aza fa, fony i Abrahama nandoa ny ampahafolon-kareny, dia anisan'ny nandoa koa i Levy izay rain'ny mpandray ampahafolon-karena.
58N	7	10	0,00000	Fa na dia tsy mbola nateraka akory aza i Levy tamin'izay, dia efa tao amin'io razambeny io ihany raha nitsena an'i Abrahama i Melkitsedeka.
58N	7	11	0,00000	Foto-javatra tamin'ny lalana nomena ny vahoaka Israely ny fisoronan'i Levy. Koa raha nahatratra ny fanaperana tokoa ny fisoronan'i Levy, dia ho tsy nilaina intsony ny hisehoana Mpisorona anankiray hafa indray, dia Mpisorona araka ny fomban'i Melkitsedeka fa tsy tendrena araka ny fomban'i Aharona;
58N	7	12	0,00000	satria raha ovana ny fisoronana, dia tsy maintsy misy koa fiovan-dalana.
58N	7	13	0,00000	Ka ny Tompontsika, Izay iantefan'izany teny izany, dia hafa foko; ary tsy misy avy tamin'ny fokony mba nanao raharaha teo amin'ny alitara fisoronana.
58N	7	14	0,00000	Eny, fantatra mazava tsara fa avy amin'ny fokon'i Joda no nipoiran'ny Tompontsika; ary izany foko izany, rehefa niteny momba ny mpisorona i Mosesy, dia tsy mba voatonony velively.
58N	7	15	0,00000	Ary izao indray no vao mainka mampazava kokoa izany fiovan-javatra izany: nisy Mpisorona hafa niseho, izay mitovy amin'i Melkitsedeka.
58N	7	16	0,00000	Tsy lalana amam-pitsipika araka ny fomban'olombelona no nahatonga Azy ho Mpisorona, fa herim-piainana tsy manam-pahataperana;
58N	7	17	0,00000	satria izy no ijoroana ho vavolombelona hoe: Ianao no Mpisorona mandrakizay araka ny fomban'i Melkitsedeka.
58N	7	18	0,00000	Koa izany no nahafoana ny didy taloha, noho izy nalemy sady tsy nahasoa.
58N	7	19	0,00000	Ny lalanan'i Mosesy dia tsy nahatafita na inona na inona amin'ny fanaperana; fa naiditra kosa ny fanantenana tsara lavitra, izay ahazoantsika manatona an'Andriamanitra.
58N	7	20	0,00000	Tao rahateo koa ilay fianianana nataon'Andriamanitra. Ireo mpisorona hafa dia tsy nombam-pianianana no tonga mpisorona.
58N	7	21	0,00000	Fa i Jesoa nombam-pianianana no tonga Mpisorona, fony Andriamanitra nilaza taminy hoe: Efa nianiana ny Tompo ka tsy hivadi-bolana: ?Ianao no Mpisorona mandrakizay.'
58N	7	22	0,00000	Izany no mahatonga an'i Jesoa ho antoky ny Fanekempihavanana tsara lavitra.
58N	7	23	0,00000	Izao koa no fahasamihafana hita: marobe ireo mpisorona hafa, satria tsy navelan'ny fahafatesana haharitra;
58N	7	24	0,00000	fa maharitra mandrakizay kosa i Jesoa ka tsy ifandimbiasana ny fisoronany.
58N	7	25	0,00000	Noho izany, dia mahavonjy tanteraka ireo manatona an'Andriamanitra amin'ny alalany Izy, satria velona mandrakizay mba hangataka amin'Andriamanitra ho azy ireo.
58N	7	26	0,00000	Eny, Mpisorombe natao ho antsika tokoa i Jesoa: masina, tsy misy faharatsiana na fahotana ao aminy, voasaraka tamin'ny mpanota ka nasandratra avo noho ny lanitra.
58N	7	27	0,00000	Tsy mba tahaka ireo mpisorombe hafa Izy, ka tsy mila hanolotra sorona isan'andro ho fanalana ny fahotan'ny tenany aloha, vao ny an'ny vahoaka. Indray mandeha monja no nanoloran'i Jesoa sorona, dia tamin'ny nanolorany ny tenany.
58N	7	28	0,00000	Olona zoim-pahalemena no voatendrin'ny lalanan'i Mosesy ho mpisorombe; fa ny teny ombam-pianianana, izay notononin'Andriamanitra taty aorian'ny lalana, no nanendry ny Zanany ho Mpisorombe, dia ilay Zanany efa tonga amin'ny fanaperana mandrakizay. >
58N	8	1	0,00000	Izao no vontoatin'ny zavatra lazainay: Mpisorombe toy izany no ananantsika, ary Mpisorombe efa mipetraka any an-danitra eo ankavanan'ny sezafiandrianan'ilay Andriamanitra lehibe.
58N	8	2	0,00000	Mpanao fanompoam-pivavahana ao amin'ny Toeramasina Izy, dia ao amin'ny tena tranolay izay naorin'ny Tompo fa tsy naorin'olombelona.
58N	8	3	0,00000	Ny mpisorombe rehetra dia tendrena mba hanolotra fanatitra sy sorona; ka dia tsy maintsy hanan-katolotra koa ilay Mpisorombentsika.
58N	8	4	0,00000	Raha ety an-tany Izy, dia tsy ho mpisorona akory, fa efa misy rahateo ireo mpisorona manolotra fanatitra araka ny lalana jiosy.
58N	8	5	0,00000	Ny fanompoam-pivavahana ataon'ireo mpisorona ireo dia sarintsary sy tandindon'ny ao an-danitra fotsiny; tahaka ny natoron'Andriamanitra tamin'i Mosesy ihany izany, fa nony efa hanao ny tranolay izy dia nilazan'Andriamanitra hoe: Tandremo mba ho araka ny ohatra nasehoko anao tany an-tendrombohitra no hanaovanao ny zavatra rehetra.
58N	8	6	0,00000	Fa ankehitriny i Jesoa dia nanankinana fanompoam-pivavahana tsara lavitra noho ny an'ireo mpisorona ireo, satria Izy no mpanalalana amin'ny Fanekempihavanana tsara lavitra izay miorina amin'ny fampanantenana tsara lavitra.
58N	8	7	0,00000	Raha tsy nanan-tsiny tokoa ilay Fanekempihavanana voalohany, dia tsy nilaina hisy faharoa hisolo azy.
58N	8	8	0,00000	Kanefa omen'Andriamanitra tsiny ny vahoakany, raha ilazany hoe: Indro fa avy ny andro, hoy ny Tompo, izay hanaovako Fanekempihavanana Vaovao amin'ny mponin'i Israely sy amin'ny mponin'i Joda.
58N	8	9	0,00000	Nefa tsy mba Fanekempihavanana mitovy amin'izay nataoko tamin'ny razany, tamin'ny andro nitantanako azy hivoaka ny tany Ejipta; tsy nahatritra tamin'izany Fanekempihavanana nataoko izany ireo, koa dia tsy niraharaha azy Aho, hoy ny Tompo.
58N	8	10	0,00000	Fa izao no Fanekempihavanana hataoko amin'ny vahoaka Israely rehefa afaka izany andro izany, hoy ny Tompo: Hataoko ao an-tsainy ny lalanako, ary hosoratako ao am-pony; dia ho Andriamanitr'ireo Aho, ary izy ho vahoakako!
58N	8	11	0,00000	Ka samy tsy hisy hampianatra ny mpiray firenena aminy na hampianatra ny havany intsony hanao hoe: 'Mahalala ny Tompo!' Fa samy hahalala Ahy avokoa izy rehetra, hatramin'ny kely indrindra ka hatramin'ny lehibe indrindra.
58N	8	12	0,00000	Havelako tokoa ny helony ary tsy hotsarovako intsony ny fahotany.
58N	8	13	0,00000	Matoa milaza Fanekempihavanana Vaovao Andriamanitra, dia nambarany ho efa tranainy ilay voalohany; fa izay efa tranainy sy mihatonta dia madiva ho levona. >
58N	9	1	0,00000	Ny Fanekempihavanana voalohany dia nanana fitsipika momba ny fanompoam-pivavahana ary nanana Toeramasina tety an-tany.
58N	9	2	0,00000	Fa nisy tranolay voavoatra, dia ny tranolay voalohany izay antsoina hoe Toeramasina: tao no nisy ny fitoeran-jiro sy ny latabatra fametrahana ny mofo atolotra ho an'Andriamanitra.
58N	9	3	0,00000	Tambadiky ny efitra lamba faharoa, dia nisy tranolay izay antsoina hoe Toeramasina Indrindra:
58N	9	4	0,00000	tao no nisy ny alitara volamena fandoroana ditin-kazo manitra ary ny vata mirakitra ny Fanekempihavanana, vata voapetaka takela-bolamena manontolo; ary tanatin'io vata io dia nisy ny siny volamena nitahirizana ny mana, ny tehin'i Aharona izay nitsiry, ary ny vatofisaka nanoratana ny Fanekempihavanana.
58N	9	5	0,00000	Teo ambonin'io vata io dia nisy sarina kerobima mamirapiratra izay nanaloka ny toerana fanaovana sorom-panonerana. Tsy ary voalaza amin'ny antsipiriany etoana ny zavatra rehetra!
58N	9	6	0,00000	Rehefa voavoatra toy izany ireo zavatra ireo, dia ao amin'ny tranolay voalohany no idiran'ny mpisorona mandrakariva hanefa ny fanompoam-pivavahana;
58N	9	7	0,00000	fa ao amin'ny tranolay faharoa kosa dia ny mpisorombe irery ihany no miditra ao indray mandeha isan-taona, sady mitondra ram-biby hatolony an'Andriamanitra ho fanalana ny hadisoana tsy nahy vitan'ny tenany sy vitan'ny vahoaka.
58N	9	8	0,00000	Ahariharin'ny Fanahy Masina amin'izany fa mbola naseho ny lalana mankany amin'ny Toeramasina Indrindra, raha mbola ao koa ilay tranolay voalohany.
58N	9	9	0,00000	Izany dia fanoharana tandrifin'izao andro ankehitriny izao, ka manambara fa ny fanatitra aman-tsorona, atolotra araka izany fomba izany, dia tsy mahalavorary ny fieritreretan'ny olona manao fanompoam-pivavahana.
58N	9	10	0,00000	Zavatra momba ny hanina sy ny fisotro ary ny fidiovana samihafa ireo, dia fitsipika ivelambelany ihany izay voadidy hatao mandra-piavin'ny fotoanandro hanaovan'Andriamanitra ny zavatra rehetra.
58N	9	11	0,00000	Fa tonga kosa i Kristy ho Mpisorombe ny amin'ny zava-tsoa efa tanteraka ankehitriny. I Kristy dia namakivaky tranolay lehibe lavitra sady tsara lavitra, izay tsy nataon'olombelona ka tsy mba isan'izao zavaboaary izao.
58N	9	12	0,00000	Indray mandeha monja no nidirany tao amin'ny Toeramasina Indrindra, dia ampy; ary tsy mba ran'osilahy na ran-janakomby no nentiny hatolotra, fa ny ra nafoin'ny tenany no nentiny hatolotra ka nahazoany fanavotana mandrakizay ho antsika.
58N	9	13	0,00000	Na dia ny ran'osilahy sy ny ran'ombilahy ary ny lavenom-bantotr'ombivavy nodorana aza, rehefa afafy amin'ny olona voaloto, dia manadio azy ho afaka amin'ny fahalotoana ivelany;
58N	9	14	0,00000	vao mainka ny ran'i Kristy no hanadio ny fieritreretantsika; fa tamin'ny alalan'ny Fanahy Masina Izay velona mandrakizay no nanoloran'i Kristy ny tenany ho sorona tsy manan-tsiny ho an'Andriamanitra; ka ny rany dia manadio ny fieritreretantsika ho afaka amin'ireo asa mitondra fahafatesana, mba hanompoantsika an'ilay Andriamanitra velona.
58N	9	15	0,00000	Ary noho izany, dia mpanalalana amina Fanekempihavanana Vaovao i Kristy, mba hahazoan'ireo voaantson'Andriamanitra ny lova mandrakizay efa nampanantenainy ho an'ny vahoakany. Tanteraka izany rehefa niharan'ny fahafatesana i Kristy mba hanavotra ny olona amin'ny fahotana vitany tamin'ny andron'ilay Fanekempihavanana voalohany.
58N	9	16	0,00000	Raha misy didim-pananana, dia ilaina hoporofoina fa maty tokoa ilay nanao izany didim-pananana izany.
58N	9	17	0,00000	Satria tsy manan-kery ny didim-pananana raha mbola velona ilay nanao azy; fa manan-kery kosa izy, rehefa maty ilay nanao azy.
58N	9	18	0,00000	Koa, na ilay Fanekempihavanana voalohany aza, dia tsy nosantarina raha tsy tamin'ny ra nafafy.
58N	9	19	0,00000	Fa nolazain'i Mosesy tamin'ny vahoaka manontolo aloha ny didy rehetra araka ny lalana; avy eo dia nalainy ny ran-janakomby sy ny ran'osilahy nampiana rano, ka nafafiny tamin'ny bokin'ny lalana sy tamin'ny vahoaka manontolo; ravina hisopa sy volonondry mena no namafazany izany.
58N	9	20	0,00000	Nandritra ny fafy ra, dia hoy i Mosesy hoe: Ity no ra iorenan'ny Fanekempihavanana izay nodidian'Andriamanitra harahinareo.
58N	9	21	0,00000	Nofafazan'i Mosesy ra toy izany koa ny tranolay sy ireo fanaka rehetra fampiasa amin'ny fanompoam-pivavahana.
58N	9	22	0,00000	Araka ny lalana, dia saika diovina amin'ny ra avokoa ny zavatra rehetra; ary tsy voavela ny fahotana, raha tsy misy ra afafy.
58N	9	23	0,00000	Koa toy izany no tsy maintsy nanadiovana ireo zavatra sarintsarin'ny any an-danitra ireo; fa ny tenan'ny zavatra any an-danitra kosa nodiovina tamina sorona tsara lavitra.
58N	9	24	0,00000	Fa ny Toeramasina nataon'olombelona, izay sarintsarin'ny tena izy, no nidiran'i Kristy; fa ny lanitra mihitsy no nidirany mba hahazoany ankehitriny mangataka amin'Andriamanitra ho antsika.
58N	9	25	0,00000	Ny mpisorombe jiosy dia niditra tao amin'ny Toeramasina Indrindra isan-taona nitondra ram-biby; i Kristy kosa tsy niditra tao an-danitra mba hanolotra ny tenany matetika;
58N	9	26	0,00000	raha izany, dia tsy maintsy ho nijaly matetika Izy hatrizay nahariana an'izao tontolo izao. Fa niseho indray mandeha monja Izy tamin'izao andro tena farany izao, mba hanaisotra ny ota tamin'ny nanolorany tena ho sorona.
58N	9	27	0,00000	Tendry ho an'ny olona tokoa ny ho faty indray mandeha, ary avy eo dia hotsarain'Andriamanitra izy;
58N	9	28	0,00000	toy izany koa i Kristy: voatolotra ho sorona indray mandeha monja Izy, mba hanesorana ny otan'ny besinimaro. Hiseho fanindroany Izy, kanefa tsy hanaisotra ota intsony amin'izay fa hamonjy an'ireo miandry Azy. >
58N	10	1	0,00000	Tsy fanehoana ny tena izy tsy akory ny lalana jiosy, fa tandindon'ny zava-tsoa ho avy. Tsy mahatanteraka velively ny olona manantena an'Andriamanitra ny lalana jiosy, na dia naverimberina isan-taona hatrany hatrany aza ny fanolorana ireo sorona ireo.
58N	10	2	0,00000	Fa raha mba voadio tanteraka ho afaka tamin'ny otany tokoa ireo mpanao izany fanompoam-pivavahana izany, dia tsy hoenjehin'ny fieritreretany intsony, ka ho nitsahatra nanolotra sorona.
58N	10	3	0,00000	Ny asan'ireo sorona ireo dia ny mampahatsiaro ny olona isan-taona ny fahotany;
58N	10	4	0,00000	fa ny ran'ombilahy sy ny ran'osilahy dia tsy hanaisotra ny fahotana na oviana na oviana.
58N	10	5	0,00000	Noho izany, fony niditra teto amin'izao tontolo izao i Kristy, dia niteny tamin'Andriamanitra hoe: Tsy nilainao ny sorona sy ny fanatitra, fa tena no namboarinao ho Ahy;
58N	10	6	0,00000	tsy sitrakao ireo biby dorana eo amin'ny alitara sy ireo sorona ho fanalana ny ota,
58N	10	7	0,00000	ka hoy Aho hoe: 'Inty aho, Andriamanitra o, tonga hanao ny sitraponao'; fa izany no voasoratra momba Ahy, ao amin'ny horonambokin'ny lalana.
58N	10	8	0,00000	Voalohany indrindra dia hoy i Kristy: Tsy nilainao sady tsy sitrakao ny sorona sy ny fanatitra, ary ny biby dorana eo amin'ny alitara sy ny sorona ho fanalana ny ota; kanefa ireo rehetra ireo dia natolotra araka ny lalana avokoa.
58N	10	9	0,00000	Ary hoy koa Izy: Inty aho, Andriamanitra o, tonga hanao ny sitraponao. Koa dia foanan'Andriamanitra ny sorona taloha rehetra ka soloany ny soron'i Kristy;
58N	10	10	0,00000	ary satria notontosain'i Jesoa Kristy ny sitrapon'Andriamanitra, dia voadio afaka tamin'ny fahotana isika noho ny nanoloran'i Jesoa Kristy indray mandeha monja ny tenany.
58N	10	11	0,00000	Ny mpisorona rehetra dia samy nijoro isan'andro manao fanompoam-pivavahana sy manolotra matetika ny sorona fanaony, izay sorona tsy mahaisotra ny fahotana velively.
58N	10	12	0,00000	Fa i Kristy kosa dia nanolotra sorona fanalana ny ota indray mandeha monja ho sorona manan-kery mandrakizay, ary efa mipetraka eo ankavanan'Andriamanitra;
58N	10	13	0,00000	ka dia eo Izy ankehitriny miandry ny hanaovan'Andriamanitra ny fahavalony ho fitoeran-tongony.
58N	10	14	0,00000	Eny, i Kristy no nandavorary mandrakizay, tamin'ny fanatitra iray ihany, ireo olona efa nodioviny ho afaka amin'ny ota.
58N	10	15	0,00000	Ary ambaran'ny Fanahy Masina amintsika koa izany, fa hoy Izy aloha hoe:
58N	10	16	0,00000	Izao no Fanekempihavanana hataoko amin'ny vahoaka Israely rehefa afaka izany andro izany, hoy ny Tompo: Hataoko ao an-tsainy ny lalanako, ary hosoratako ao am-pony.
58N	10	17	0,00000	Ary hoy koa ny Fanahy Masina hoe: Tsy hotsarovako intsony ny fahotany sy ny helony.
58N	10	18	0,00000	Ka rehefa voavela ny fahotana sy ny heloka, dia tsy misy ilana fanatitra ho fanalana izany intsony.
58N	10	19	0,00000	Koa isika, ry havana, dia manana ny tena fahafahana hiditra ao amin'ny Toeramasina Indrindra, noho ny ra nafoin'i Jesoa.
58N	10	20	0,00000	Nanokafany lalana vaovao mitondra amin'ny fiainana isika: dia lalana mamaky eo amin'ny efitra lamba, izany hoe eo amin'ny tenan'i Jesoa.
58N	10	21	0,00000	Manana Mpisorona lehibe izay mifehy ny tranon'Andriamanitra isika;
58N	10	22	0,00000	koa aoka isika hanatona an'Andriamanitra amin'ny fo mahitsy sy amin'ny fahatokiana vokatry ny finoana, rehefa voadio ho afaka amin'ny fieritreretana vesaran'ota ny fontsika ary rehefa voasasa tamin'ny rano madio ny tenantsika.
58N	10	23	0,00000	Aoka hohazonintsika mafy tsy azo hozongozonina ny fiekena ny zavatra antenaintsika, satria mahatoky Andriamanitra nanao ny fampanantenana.
58N	10	24	0,00000	Aoka isika samy hifampihevitra ka hifampirisika hampandroso ny fitiavana sy ny asa tsara.
58N	10	25	0,00000	Aza mahafoy ny fiarahantsika miangona, tahaka ny fanaon'ny sasany zatra tsy miangona; mifampirisiha kosa isika, mainka fa hitanareo mihantomotra ilay andro hiavian'ny Tompo.
58N	10	26	0,00000	Satria efa nandray ny fahalalana tsara ny fampianarana marim-pototra isika no mbola minia manota ihany, dia tsy misy sorona ho afa-manala ny ota intsony;
58N	10	27	0,00000	fa ny andrasantsika amin-tahotra dia ilay andro fitsarana sy ny afo midedadeda handevona ny fahavalon'Andriamanitra.
58N	10	28	0,00000	Izay mandika ny lalanan'i Mosesy dia vonoina tsy asiana indrafo, rehefa hita fa meloka araka ny tenin'ny vavolombelona roa na telo.
58N	10	29	0,00000	Hanao ahoana kosa ary izay manao tsinontsinona ilay Zanak'Andriamanitra sy mihevitra fa ny ra iorenan'ny Fanekempihavanana sady nanadiovana azy dia tsy misy hasiny ary maniratsira ny Fanahy Masina nandraisany fahasoavana? Hanao ahoana ny hamafin'ny fampijaliana heverinareo fa tokony hihatra aminy?
58N	10	30	0,00000	Eny, fantatsika Ilay niteny hoe: Ahy ny famaliana, Izaho no hamaly, ary niteny koa hoe: Ny Tompo no hitsara ny vahoakany.
58N	10	31	0,00000	Zavatra mahatahotra izany ho azon'ny tanan'ilay Andriamanitra velona!
58N	10	32	0,00000	Tsarovy ny nanjo anareo tamin'ny andro fahiny. Fa rehefa nohazavain'Andriamanitra ianareo, dia niharam-pijaliana sy niaritra ady mafy tokoa:
58N	10	33	0,00000	novetavetaina sy nampahorina teo imasom-bahoaka ianareo indraindray, na niara-nizaka izay nanjo an'ireo natao toy izany koa indraindray;
58N	10	34	0,00000	niarahanareo niaritra ny fijalian'izay voafonja; ary nony norobaina ny fanananareo, dia nekenareo tamin-kafaliana izany satria fantatrareo fa manam-pananana tsara lavitra sady maharitra ianareo.
58N	10	35	0,00000	Koa aza manary ny fahatokianareo fa misy valisoa lehibe izany.
58N	10	36	0,00000	Ilainareo tokoa ny faharetana mba hanaovanareo ny sitrapon'Andriamanitra ka hahazoanareo izay ampanantenainy.
58N	10	37	0,00000	Fa hoy ny Soratra Masina: Kely foana sisa dia ho tonga Ilay tsy maintsy ho avy, fa tsy hitaredretra.
58N	10	38	0,00000	Ary ny olo-marina eo imasoko noho ny finoana dia ho velona; fa raha mihemotra izy, dia tsy sitrako.
58N	10	39	0,00000	Isika kosa dia tsy mba naman'izay mihemotra ka ho very fa naman'izay mino ka ho voavonjy. >
58N	11	1	0,00000	Ny hoe mino dia mahazo antoka tsara ny zavatra antenaina ary matoky ny zavatra tsy hita.
58N	11	2	0,00000	Izany finoana izany manko no vavolombelon'ny mahatsara laza ny ntaolo.
58N	11	3	0,00000	Finoana no ahafantarantsika fa ny tenin'Andriamanitra no nanaovana izao tontolo izao; koa izao hita maso izao dia natao avy amin'ny tsy hita maso.
58N	11	4	0,00000	Finoana no nanoloran'i Abela ho an'Andriamanitra sorona tsara noho ny an'i Kaina. Izany finoany izany no vavolombelona niantoka fa marina i Abela, satria nankatoavin'Andriamanitra ny fanatitra nataony; ary noho ny finoany, dia mbola miteny ihany i Abela na dia efa maty aza.
58N	11	5	0,00000	Finoana no nahatafafindra an'i Henoka ho eo akaikin'Andriamanitra, ka tsy mba niharan'ny fahafatesana izy; ary tsy nisy olona nahita an'i Henoka intsony, noho izy nafindran'Andriamanitra ho eo akaikiny. Ny Soratra Masina no mijoro ho vavolombelona fa efa sitrak'Andriamanitra i Henoka talohan'ny namindrany azy.
58N	11	6	0,00000	Raha tsy misy finoana, dia tsy misy azo atao hahazoana sitraka amin'Andriamanitra; koa izay manatona an'Andriamanitra dia tsy maintsy mino fa misy Andriamanitra sady mamaly soa izay mitady Azy.
58N	11	7	0,00000	Finoana no nanoavan'i Noa tamim-panajana, fony izy notoroan'Andriamanitra hevitra ny amin'ny zava-hitranga tsy mbola hita; dia nandrafitra sambofiara i Noa hamonjena ny tenany sy ny ankohonany. Izany no nanamelohan'i Noa an'izao tontolo izao, fa nahatonga azy kosa handray ny fahamarinana avy amin'Andriamanitra noho ny finoany.
58N	11	8	0,00000	Finoana no naneken'i Abrahama fony izy nantsoin'Andriamanitra hiainga ho any amin'ny tany izay horaisiny ho lova; ka nandao ny tany nahabe izy, nefa tsy fantany izay halehany.
58N	11	9	0,00000	Finoana no nonenany toy ny mpiavy tao amin'ny tany nampanantenain'Andriamanitra ho azy. Tranolay no nitoerany, dia izy mbamin'i Itsehaka sy i Jakoba, izay samy nandray izany fampanantenana izany.
58N	11	10	0,00000	Fa i Abrahama dia niandry ilay tanana mafy orina, ka Andriamanitra no tompo-marika tamin'izany sady nanao azy.
58N	11	11	0,00000	Finoana no nahazoan'i Abrahama hery hanana anaka, na dia efa antidahibe aza izy ary na dia vehivavy momba aza i Sara vadiny; satria azon'i Abrahama antoka fa mahatoky Andriamanitra nanao ny fampanantenana.
58N	11	12	0,00000	Olona efa naman'ny maty ihany i Abrahama, nefa dia avy amin'izany lehilahy anankiray izany no niavian'ny taranaka maro toy ny kintana eny amin'ny habakabaka sy toy ny fasika tsy tambo isaina eny amoron-dranomasina.
58N	11	13	0,00000	Tamim-pinoana no nahafatesan'ireo olona rehetra ireo. Tsy azony akory izay nampanantenain'Andriamanitra azy, kanefa notazanin'ireo sy noarahabainy avy lavitra; ary dia niaiky izy rehetra fa vahiny sy mpivahiny teto an-tany.
58N	11	14	0,00000	Ireo olona miteny toy izany dia mampiharihary fa mitady izay ho tanindrazany.
58N	11	15	0,00000	Ka raha ny tany nialany no nahamanina azy, dia mbola nahita fotoana hiverenana any izy;
58N	11	16	0,00000	saingy tanindrazana tsara lavitra no iriny, dia ilay tanindrazana any an-danitra. Izany no tsy mahamenatra an'Andriamanitra ny hantsoina hoe Andriamanitr'izy ireo, satria olona efa nanamboarany tanana ireo.
58N	11	17	0,00000	Finoana no nanoloran'i Abrahama an'i Itsehaka ho sorona, fony i Abrahama nozahan'Andriamanitra toetra. Kanefa nivonon-kanao sorona ny zanany lahitokana i Abrahama, dia izy nanaovan'Andriamanitra teny fampanantenana
58N	11	18	0,00000	sy nilazany hoe: Avy amin'i Itsehaka no hiantsoana taranaka ho anao.
58N	11	19	0,00000	Noheverin'i Abrahama fa Andriamanitra dia mahay manangana an'i Itsehaka avy any amin'ny maty; ka dia noraisin'i Abrahama indray ny zanany, ary tandindon-javatra izany.
58N	11	20	0,00000	Finoana no nitsofan'i Itsehaka rano an-dry i Jakoba sy i Hesao, nitsinjovany ny hoavin'izy roa lahy.
58N	11	21	0,00000	Nony efa ho faty i Jakoba, dia finoana no nitsofany rano tsirairay ny zanakalahin'i Josefa; ka niankina tamin'ny lohatehiny i Jakoba no nivavaka tamin'Andriamanitra.
58N	11	22	0,00000	Finoana no nilazan'i Josefa teo amin'ny faramparan'ny fiainany fa hiala tany Ejipta ny Israelita ary koa nanafatrafarany momba ny taolambalony.
58N	11	23	0,00000	Finoana no nanafenan'ny ray aman-drenin'i Mosesy azy telo volana, raha vao teraka izy. Hitany manko fa zazakely mahafatifaty i Mosesy, ka tsy natahorany izay baikon'ny mpanjaka.
58N	11	24	0,00000	Finoana no nandavan'i Mosesy hantsoina hoe zanak'ilay zanakavavin'ny Farao mpanjakan'i Ejipta, nony efa lehibe izy;
58N	11	25	0,00000	fa naleony niara-nampahorina tamin'ny vahoakan'Andriamanitra, toy izay hifaly amim-pahotana mandritra ny fotoana fohifohy.
58N	11	26	0,00000	Nataony fa ny miaritra fanaratsiana noho ny amin'ny Mesia dia harena be lavitra noho ny zava-tsoan'i Ejipta, fa nibanjina ny valisoa mbola ho avy izy.
58N	11	27	0,00000	Finoana no nandaozan'i Mosesy an'i Ejipta ka tsy natahorany izay hatezeran'ny mpanjaka; fa naharitra tamin'ny fanapahan-keviny izy, toy ny nahita maso an'ilay Andriamanitra tsy hita.
58N	11	28	0,00000	Finoana no nanorenan'i Mosesy ny fankalazana ny Paska sy nanomezany baiko hanentenana ra ny varavarana, fandrao mikasika ireo lahimatoa israelita ilay anjely mpandringana ka mamono azy.
58N	11	29	0,00000	Finoana no nitan'ireo Israelita ny Ranomasina Mena toy ny nandia tany maina; fa nony mba nanandrana nanao toy izany ireo Ejiptianina, dia voatelin'ny rano.
58N	11	30	0,00000	Finoana no nampirodana ny mandan'i Jerikao, nony efa nohodidinin'ny Israelita nandritra ny fito andro.
58N	11	31	0,00000	Finoana no tsy nahafaty an'i Rahaba vehivavy janga, tsy nahafaty azy niaraka tamin'ireo tsy nanaiky an'Andriamanitra satria noraisiny tamim-pitiavana ireo mpitsikilo.
58N	11	32	0,00000	Ary inona koa no holazaiko? Tsy hanam-potoana aho raha hilazalaza momba an-dry i Gidehona sy i Baraka, ry i Samsona sy i Jefta, ry i Davida sy i Samoela ary ny mpaminany.
58N	11	33	0,00000	Noho ny finoana dia nandresy fanjakana maro ireo, sy nampihatra ny rariny ka nahazo izay nampanantenain'Andriamanitra; nanakombona ny vavan'ny liona ireo,
58N	11	34	0,00000	namono ny afo midedadeda, tokony ho voan'ny sabatra nefa tsy voa, nalemy nefa tonga natanjaka, nahery an'ady ka nampandositra ny tafiky ny firenen-kafa.
58N	11	35	0,00000	Noho ny finoana no nandraisam-behivavy ny zanany maty voatsangana ho velona indray. Ny sasany nampijalijalina ho faty nefa tsy nety nanao izay hahafahany, mba hitsanganany ho velona aina tsara lavitra;
58N	11	36	0,00000	ary ny sasany nesoina sy nokapohina mafy, ary nofatorana sy nahiboka am-ponja.
58N	11	37	0,00000	Tao ireo maty notoraham-bato, tapa-droa notsofana, novonoina tamin-tsabatra; tao ireo nafindrafindra monina nitafy hoditr'ondry na hoditr'osy, ka nahantra sy nampahorina ary fadiranovana.
58N	11	38	0,00000	Tsy mendrika hitoerany akory izao tontolo izao, ka nanjenjena tany an-taniefitra sy tany an-tendrombohitra ireo ary nonina tanaty zohy sy tanaty lavaka.
58N	11	39	0,00000	Ireo olona rehetra ireo dia ny finoany no vavolombelon'ny mahatsara laza azy; kanefa, na dia izany aza, dia tsy mbola azon'ireo ny nampanantenaina azy.
58N	11	40	0,00000	Fa Andriamanitra efa nanamboatra zavatra tsara lavitra ho antsika, mba tsy ho tonga amin'ny tanjona natao hiafarana ireo raha tsy efa mby eo koa isika. >
58N	12	1	0,00000	Voahodidina vavolombelona marobe tokoa ary isika; noho izany, dia aoka hanaisotra ny zavatra rehetra manembantsembana ny hazakazaka ataontsika sy hanaisotra ny ota mora mangeja antsika, ary hiezaka amim-paharetana eo amin'izao fifaninanana hazakazaka naroso hataontsika izao.
58N	12	2	0,00000	Aoka isika hifantoka tsara amin'i Jesoa, Izay loharanon'ny finoantsika hatramin'ny voalohany ka hatramin'ny farany. Niaretan'i Jesoa ny namonoana Azy teo amin'ny hazofijaliana fa tsy nitandroany henatra, satria tsinjony sahady ny hafaliana natao ho azony; ka izao Izy efa mipetraka eo ankavanan'ny sezafiandrianan'Andriamanitra.
58N	12	3	0,00000	Eritrereto tsara i Jesoa, Izay niaritra ny fanoherana mafy nafitsoky ny mpanota taminy; ka aza kivy, aza ketraka ianareo.
58N	12	4	0,00000	Fa tsy mbola nihatra taman'aina tsy akory ny ady nataonareo hanoherana ny fahotana.
58N	12	5	0,00000	Ary efa hadinonareo ve ny teny fampaherezana milaza aminareo toy ny amin-janaka hoe: Anaka, aza atao tsirambina ny famaizana ampiharin'ny Tompo; ary aza ketraka rehefa anariny.
58N	12	6	0,00000	Fa ny zanaka tiany no faizin'ny Tompo ary izay rehetra raisiny ho zanaka no kapohiny?
58N	12	7	0,00000	Ho famaizana anareo no aoka hiaretanareo fijaliana; toy ny zanaka no itondran'Andriamanitra anareo, satria iza moa no zanaka tsy faizin-drainy?
58N	12	8	0,00000	Fa raha tsy faizina tahaka ny atao amin'ny zanaka rehetra ianareo, dia tsy tena zanaka fa zazasary.
58N	12	9	0,00000	Nanana ny raintsika eto an-tany isika, ary nampihatra famaizana tamintsika izy ka izany no anajantsika azy; fa vao mainka tokony hanaiky ilay Raintsika any an-danitra isika mba ho velona.
58N	12	10	0,00000	Famaizana mandritra ny andro vitsivitsy ihany no nampiharin'ireo raintsika eto an-tany, araka izay heveriny fa mety; fa soa ho antsika kosa no amaizan'Andriamanitra antsika, dia ny mba hiombonantsika anjara amin'ny fahamasinany.
58N	12	11	0,00000	Rehefa faizina isika, dia heverintsika ho zavatra mampahory fa tsy mahafaly izany eo no ho eo; fa aty aoriana, ny olona tinaiza tamin'izany famaizana izany vao mahita ny voka-tsoany: dia fiadanana vokatry ny fitondrantena mahitsy.
58N	12	12	0,00000	Hatanjaho ary ny tanana miraviravy sy ny lohalika malemy.
58N	12	13	0,00000	Mizora amin'ny lala-mahitsy hatrany mba tsy hipitsoka ny tongotra mandringa fa mba ho sitrana tsara.
58N	12	14	0,00000	Iezaho ny hahatsara fihavanana amin'ny olona rehetra sy ny hanana toe-piainana masina; fa izay tsy manana toe-piainana masina dia tsy hahita ny Tompo.
58N	12	15	0,00000	Mitandrema tsara mba tsy hisy hiala amin'ny fahasoavan'Andriamanitra. Aoka mba tsy hisy ho tonga ahitra mangidy mitrebona ka hanapoizina sy hanimba ny maro.
58N	12	16	0,00000	Aoka mba tsy hisy mpijangajanga na olona mpanazimba ny zava-masina tahaka an'i Hesao izay nivarotra ny fizokiany hahazoany hanina indraim-bava.
58N	12	17	0,00000	Fantatrareo fa te hahazo ny tsodranon-drainy izy taty aoriana, kanefa dia nolavina; satria tsy afaka hanova ny efa nataony izy, na dia nitady fatratra tamin-dranomaso aza.
58N	12	18	0,00000	Tsy mba tendrombohitra azo tsapain-tanana toy ny an'ny vahoaka Israely tsy akory no efa nohatoninareo, dia ny tendrombohitra Sinay mirehitra afo, rakotra haizina sy rahona mainty, omban'orambaratra
58N	12	19	0,00000	sy trompetra maneno ary feo mireondreona. Nony ren'ny vahoaka Israely izany feo izany, dia nitalaho izy mba tsy hisy intsony teny hafa hatao aminy,
58N	12	20	0,00000	satria tsy tohany rahateo ny baiko hoe: Na dia izay biby mikasikasika ny tendrombohitra aza, dia hatao matin'ny torabato.
58N	12	21	0,00000	Nahatsiravina loatra ny zava-niseho ka hoy i Mosesy: Mangorohoro aho fa matahotra loatra.
58N	12	22	0,00000	Fa ny efa nohatoninareo kosa dia ny tendrombohitra Tsiona misy ny tananan'Andriamanitra velona, dia i Jerosalema any an-danitra. Ny efa nohatoninareo dia ny anjely marobe tsy hita isa
58N	12	23	0,00000	ary koa ny Fiangonana ivorian'ireo zanaka malalan'Andriamanitra toa lahimatoany, dia ireo voasoratra anarana any an-danitra. Ny efa nohatoninareo dia Andriamanitra mpitsara ny olona rehetra ary koa ireo fanahin'ny olo-marina efa tonga lafatra.
58N	12	24	0,00000	Ny efa nohatoninareo dia i Jesoa, mpanalalana amin'ny Fanekempihavanana Vaovao, ary koa ny rany nafafy izay miteny tsara lavitra noho ny ran'i Abela.
58N	12	25	0,00000	Mitandrema ary! Aza manentsin-tadiny amin'izay miteny aminareo. Fa raha tsy afa-nandositra ireo nanentsin-tadiny tamin'ilay nilaza hafatr'Andriamanitra taminy teto an-tany, mainka fa isika raha miala amin'Ilay miteny amintsika avy any an-danitra.
58N	12	26	0,00000	Ny feony dia nanozongozona ny tany fahizay; ankehitriny kosa dia mbola mampanantena antsika Izy manao he: Hohozongozoniko indray mandeha koa, tsy ny tany ihany, fa ny habakabaka koa.
58N	12	27	0,00000	Ny hoe indray mandeha koa dia manambara fa hohozongozonina sady hovana ny zavaboaary, mba haharetan'izay zavatra tsy azo hozongozonina.
58N	12	28	0,00000	Aoka ary isika hahay misaotra an'Andriamanitra noho isika mandray Fanjakana tsy azo hozongozonina. Izany fahaiza-misaotra Azy izany dia aoka hasehontsika amin'ny fanompoana sitrak'Andriamanitra, fanompoana ombam-panajana sy fahatahorana;
58N	12	29	0,00000	fa ilay Andriamanitsika dia afo mandevona. >
58N	13	1	0,00000	Mifankatiava hatrany toy ny mpiray tampo ao amin'i Kristy.
58N	13	2	0,00000	Tsarovy ny fampiantranoam-bahiny. Nisy tokoa izay mahavatra nanao izany ka hay anjely aza no nampandrosoiny nefa tsy fantany.
58N	13	3	0,00000	Tsarovy ny voafonja, ka hevero ho toy ny miaraka voafonja aminy koa ny tenanareo; tsarovy ny ampahorina, ka hevero ho toy ny ampahorina tahaka azy ireo koa ny tenanareo.
58N	13	4	0,00000	Aoka samy hanaja ny fanambadiana, ary aoka tsy hifanitsakitsaka ny mpivady; fa hohelohin'Andriamanitra ny mpijangajanga sy mpaka vadin'olona.
58N	13	5	0,00000	Aza avela hahazo laka amin'ny fiainanareo ny fitiavam-bola; aoka ianareo hianina amin'izay anananareo, fa hoy Andriamanitra: Tsy handao anao mihitsy Aho, ary tsy hahafoy anao velively.
58N	13	6	0,00000	Ka dia sahintsika ny manao hoe: Ny Tompo no mpanampy ahy, ka tsy hatahotra aho. Inona no ho azon'olona atao amiko?
58N	13	7	0,00000	Tsarovy ireo mpitarika anareo ara-pivavahana, izay efa nitory ny tenin'Andriamanitra taminareo; hevero izay niafaran'ny fiainany ka alao tahaka ny finoany.
58N	13	8	0,00000	I Jesoa Kristy no tsy miova omaly sy anio ary mandrakizay.
58N	13	9	0,00000	Aza mety havilivilin'ny fampianarana samihafa tsy araka an'i Kristy ianareo; tsara manko raha ampaherezina amin'ny fahasoavan'Andriamanitra ny fonareo, fa tsy amina fitsipika momba ny hanina izay tsy mahasoa ireo mahavatra azy.
58N	13	10	0,00000	Ireo mpanaraka fanompoam-pivavahana ao amin'ny toeram-pivavahana jiosy dia tsy mahazo mihinana amin'izay sorona atao eo amin'ny alitarantsika.
58N	13	11	0,00000	Entin'ny mpisorombe ao amin'ny Toeramasina Indrindra ny ran'ny biby hatao sorona ho fanalana ny ota; fa ny fatin'ireo biby ireo kosa dia dorana any ivelan'ny toby.
58N	13	12	0,00000	Izany koa no anton'ny nahafatesan'i Jesoa tany ivelan'ny tanana, mba hanadio ny vahoaka amin'ny ra nafoiny.
58N	13	13	0,00000	Aoka ary isika hivoaka ny toby hankeo amin'i Jesoa, ka hiara-mizaka aminy ny fandatsana nozakainy.
58N	13	14	0,00000	Fa tsy manana tanana maharitra eto an-tany isika; fa ilay tanana ho avy no katsahintsika.
58N	13	15	0,00000	Koa amin'ny alalan'i Jesoa aoka hatolotsika ho sorona ho an'Andriamanitra mandrakariva ny fiderantsika Azy, dia fiderana ventesin'ny molotr'ireo olona miaiky an'Andriamanitra ho Tompo.
58N	13	16	0,00000	Aza hadinoina ny fanaovan-tsoa sy ny fifanampiana, fa sorona toy izany no sitrak'Andriamanitra.
58N	13	17	0,00000	Manoava an'ireo mpitarika anareo ara-pivavahana, ka maneke azy. Fa ireo no miambina hatrany ny fanahinareo, toy ny olona mbola hampamoahin'Andriamanitra ny amin'izany. Raha manoa ianareo, dia amin'ny hafaliana no hanaovan'ireo ny raharahany; fa raha tsy manoa ianareo, dia amin'ny fisentoana no hanaovany azy ka tsy hahasoa anareo izany.
58N	13	18	0,00000	Mivavaha ho anay; satria matoky izahay fa mahitsy fieritreretana, ka satrinay tokoa ny hanana fitondrantena tsara amin'ny zavatra rehetra.
58N	13	19	0,00000	Iangaviako manokana ianareo hangataka amin'Andriamanitra mba hamerenany ahy faingampaingana aty aminareo.
58N	13	20	0,00000	Andriamanitra dia efa nitondra an'i Jesoa Tompontsika hiala amin'ny fahafatesana, i Jesoa Tompontsika Izay Mpiandry lehibe miahy ny ondry noho ny ra nafoiny ho antoky ny Fanekempihavanana mandrakizay.
58N	13	21	0,00000	Andriamanitra loharanon'ny fiadanana anie hahatonga anareo ho vonon-kanao ny asa soa rehetra mba hanatanterahanareo ny sitrapony; ka hataony ao anatintsika amin'ny alalan'i Jesoa Kristy anie izay sitrany. Ho an'i Jesoa Kristy anie ny voninahitra mandrakizay mandrakizay! Amen.
58N	13	22	0,00000	Mangataka aminareo aho, ry havana; raiso tsara izany lahateny fampaherezana izany, fa teny fohifohy ihany no andefasako azy an-tsoratra aminareo.
58N	13	23	0,00000	Aoka ho fantatrareo fa efa afaka i Timoty havantsika, koa raha tahiny tonga faingampaingana izy, dia hiaraka aminy hamangy anareo aho.
58N	13	24	0,00000	Veloma any amin'izay rehetra mpitarika anareo ara-pivavahana sy any amin'ny havana rehetra iray finoana. Manao veloma anareo ny havana avy any Italia.
58N	13	25	0,00000	Homba anareo rehetra anie ny fahasoavan'Andriamanitra! >
59N	1	1	0,00000	Avy amiko Jakoba ity taratasy ity, dia izaho mpanompon'Andriamanitra sady mpanompon'i Jesoa Kristy Tompo. Miarahaba anareo vahoakan'Andriamanitra rehetra miely patrana eran-tany aho.
59N	1	2	0,00000	Ry havako, ataovy ho tretrika tokoa ny tenanareo raha ifandafaran'ny fitsapana samihafa;
59N	1	3	0,00000	satria fantatrareo fa ny fisedrana ny finoanareo dia mahatonga faharetana.
59N	1	4	0,00000	Ary aoka ny faharetanareo homban'asa tanteraka mba ho lavorary sy tonga ohatra ianareo, ka tsy ho orin-javatra na amin'inona na amin'inona.
59N	1	5	0,00000	Kanefa raha misy aminareo tsy manam-pahendrena, dia aoka izy hangataka amin'Andriamanitra fa homeny; satria manome malalaka ho an'ny olona rehetra Andriamanitra sady tsy mba mandatsa.
59N	1	6	0,00000	Tsy maintsy mino tsara anefa izy rehefa mangataka, fa tsy hiahanahana; satria izay miahanahana dia toy ny alon-dranomasina tsofin'ny rivotra sy atopatopany.
59N	1	7	0,00000	Aoka tsy hanampo handray zavatra avy amin'ny Tompo ny olona toy izany,
59N	1	8	0,00000	fa miroa saina sady mivadibadika amin'ny fiaimpiainany rehetra.
59N	1	9	0,00000	Aoka Andriamanitra manandratra azy no hataon'ny havana mahantra ho reharehany;
59N	1	10	0,00000	ary aoka Andriamanitra mampietry azy no hataon'ny havana mpanankarena ho reharehany, satria hihelina toy ny vonin'ireo ahitra eny an-tsaha ny mpanankarena.
59N	1	11	0,00000	Eny, niposaka ny masoandro omban'ny hafanana migaingaina, dia nampalazo ny ahitra; ka nihintsana ny voniny ary levona ny hatsaran-tarehiny. Dia toy izany koa ny mpanankarena: ho levona eo anivon'ny lahasany izy.
59N	1	12	0,00000	Sambatra ny olona izay maharitra ny fitsapana; fa rehefa voasedran'izany izy, dia ny fiainana efa nampanantenain'Andriamanitra ireo tia Azy no horaisiny ho satroboninahi-pandresena.
59N	1	13	0,00000	Raha misy alaim-panahy, aoka izy tsy hanao hoe: Andriamanitra no maka fanahy ahy; satria tsy mba mety alaim-panahy hanao ratsy Andriamanitra sady tsy mba maka fanahy olona.
59N	1	14	0,00000	Fa samy alaim-panahy ny olona, rehefa mitaona azy sy mitady hamandrika azy ny filandratsiny;
59N	1	15	0,00000	ka rehefa eken'ny olona ny filandratsy, dia miteraka ota; ary rehefa mahazo bahana tanteraka ny ota, dia miteraka fahafatesana ara-panahy.
59N	1	16	0,00000	Aza mamita-tena, ry havako malala:
59N	1	17	0,00000	ny fanomezan-tsoa rehetra sy ny fanomezana lavorary rehetra dia avy any ambony, ka midina avy amin'Andriamanitra Ray, mpahary ny fanazavana eny amin'ny habakabaka, Ilay tsy manam-piovaovana ary tsy misy aloka avy amin'ny fihodinana.
59N	1	18	0,00000	Sitrapon'Andriamanitra Ray no niterahany antsika tamin'ny teny fahamarinana, mba ho santa-bokatra atolotra Azy eo amin'ny samy zavaboaariny isika.
59N	1	19	0,00000	Efa fantatrareo izany, ry havako malala; kanefa aoka ny isam-batan'olona samy ho dodona hihaino fa tsy ho maimaika hiteny na halaky tezitra,
59N	1	20	0,00000	satria ny olona tezitra tsy mahefa izay marina soritan'Andriamanitra.
59N	1	21	0,00000	Noho izany, ario avokoa ny fahalotoana sy ny haratsiam-panahy rehetra; raiso amin'ny fahalemem-panahy ny teny ambolen'Andriamanitra ao anatinareo sady mahavonjy ny tenanareo.
59N	1	22	0,00000	Aoka ianareo ho mpanatanteraka ny teny, fa tsy ho mpihaino fotsiny, ka mamita-tena.
59N	1	23	0,00000	Satria raha misy olona mpihaino ny teny, nefa tsy mpanatanteraka, dia tahaka ny mijery ny tarehiny ao anaty fitaratra:
59N	1	24	0,00000	eny, mahita ny tena endriny izy, dia lasa ka hadinony miaraka amin'izay ny toe-tarehiny.
59N	1	25	0,00000	Fa izay fatra-pandinika ny lalana lavorary, dia ny lalana mitondra fahafahana, ka maharitra amin'izany ary tsy ho mpihaino manadino fa mpanatanteraka an'asa, dia ho sambatra izy amin'izay asa tanterahiny.
59N	1	26	0,00000	Raha misy manao ny tenany ho mpivavaka saingy tsy mahafehy ny lelany, dia mamita-tena ka zava-poana ny fivavahan'izany olona izany.
59N	1	27	0,00000	Fa amin'Andriamanitra Ray ny fivavahana madio sy tsy misy tsiny dia izao: ny miahy ny kamboty sy ny mpitondratena amin'ny fahoriana mahazo azy ary ny miaro tena tsy ho voapentimpentin'izao tontolo izao. >
59N	2	1	0,00000	Ry havako, noho ianareo mino ny Tompontsika, izany hoe i Jesoa Kristy be voninahitra, dia aoka ianareo mba tsy hijery tavan'olona.
59N	2	2	0,00000	Fa misy ohatra olona miperatra volamena sady manao akanjo marevaka miditra ao am-piangonanareo, ary misy mahantra ratsy akanjo miditra ao koa.
59N	2	3	0,00000	Dia hajahajainareo ery ilay olona miakanjo marevaka sady ataonareo hoe: Etsy amin'ny toeram-boninahitra ianao mipetraka, azafady; fa ilay mahantra kosa ataonareo hoe: Mijorojoroa eo ianao, na eto an-tongotro mipetraka.
59N	2	4	0,00000	Raha izany no izy, dia manavakavaka ianareo; ary sain-dratsy no entinareo manombantombana.
59N	2	5	0,00000	Mihainoa, ry havako malala: ireo mahantra eto amin'izao tontolo izao no efa nofidin'Andriamanitra, mba hanan-karena amin'ny finoana ka handray ny Fanjakana izay nampanantenainy homena ireo tia Azy.
59N	2	6	0,00000	Fa ianareo kosa, manao tsinontsinona ny mahantra! Moa tsy ny mpanankarena ve no mampahory anareo sy mitarika anareo ho eo amin'ny fitsarana?
59N	2	7	0,00000	Ireo no manevateva ilay anarana soa nomen'Andriamanitra anareo.
59N	2	8	0,00000	Tsara ny ataonareo raha tanterahinareo ilay lalana momba ny Fanjakan'Andriamanitra, araka ny Soratra Masina manao hoe: Tiavo ny namanao tahaka ny itiavanao ny tenanao.
59N	2	9	0,00000	Kanefa raha mijery tavan'olona ianareo, dia manota sady mpandika ny lalana ka melohiny.
59N	2	10	0,00000	Satria izay diso amin'ny lalana anankiray monja, na dia mitandrina ny lalana hafa rehetra aza, dia meloka amin'izy rehetra.
59N	2	11	0,00000	Eny, ilay Andriamanitra nanao hoe: Aza maka vadin'olona, no nanao koa hoe: Aza mamono olona. Ka raha tahiny tsy maka vadin'olona ianao, nefa mamono olona, dia mpandika ny lalana ianao.
59N	2	12	0,00000	Aoka ianareo hiteny sy hiasa toy ny olona mbola hotsarain'ny lalana mitondra fahafahana;
59N	2	13	0,00000	satria fitsarana tsy misy indrafo no hataon'Andriamanitra amin'izay tsy namindra fo; ny famindrampo kosa afa-mirehareha tsy matahotra ny fitsarana.
59N	2	14	0,00000	Ry havako, inona moa no soa azon'ny olona milaza azy ho manam-pinoana, raha tsy miseho amin'ny asa izany? Mahavonjy azy ve izany finoana izany?
59N	2	15	0,00000	Raha tahiny misy havana iray finoana tsy manan-kitafy sady tsy ampy sakafo,
59N	2	16	0,00000	dia inona moa no soa azonareo milaza aminy hoe: Veloma finaritra, manaova mafana tsara, manaova voky tsara, raha tsy mba omenareo azy izay ilain'ny tenany?
59N	2	17	0,00000	Toy izany kosa ary ny finoana: raha misy tsy miseho amin'ny asa, dia maty mihitsy.
59N	2	18	0,00000	Nefa raha misy manao hoe: Ny anao finoana, fa ny ahy asa, dia hovaliako hoe: Asehoy ahy izay finoanao tsy omban'asa, fa hasehoko anao amin'ny asa kosa ny finoako.
59N	2	19	0,00000	Inoanao ve fa misy Andriamanitra tokana? Tsara ny ataonao. Mba mino izany koa anefa ireo demony ka mangovitra.
59N	2	20	0,00000	Ry adala, tianao ve ny hahafantatra fa tsy vanona ny finoana tsy omban'asa?
59N	2	21	0,00000	Ahoana moa no nahazoan'i Abrahama razantsika ny fahamarinana avy amin'Andriamanitra? Noho ny asa nataon'i Abrahama, fony izy nanolotra an'i Itsehaka zanany lahy teo ambonin'ny alitara.
59N	2	22	0,00000	Hitanao fa indray mientana ny azy ny finoana sy ny asa; ary tonga lavorary ny finoan'i Abrahama noho ny asa nombany azy.
59N	2	23	0,00000	Koa tanteraka ny Soratra Masina manao hoe: Nino an'Andriamanitra i Abrahama, ka nankatoavan'Andriamanitra azy ho marina izany; ary dia nantsoin'Andriamanitra hoe sakaizany izy.
59N	2	24	0,00000	Hitanareo ary fa nahazo ny fahamarinana avy amin'Andriamanitra ny olona, noho ny asa fa tsy noho ny finoana fotsiny ihany.
59N	2	25	0,00000	Toy izay koa i Rahaba vehivavy janga: nahazo ny fahamarinana avy amin'Andriamanitra izy noho ny asa nataony, fony izy nampiantrano ireo iraka israelita ary nampandeha azy tamin'ny lalan-kafa.
59N	2	26	0,00000	Eny, maty ny vatantena raha tsy misy fofonaina, ary maty toy izany koa ny finoana raha tsy omban'asa. >
59N	3	1	0,00000	Ry havako, aza dia maro loatra no te ho mpampianatra, satria fantatrareo fa hotsaraina mafy kokoa izahay mpampianatra.
59N	3	2	0,00000	Eny, diso amin'ny zavatra maro isika rehetra; fa raha misy olona tsy diso mihitsy amin'ny teny, dia tanteraka izy, ka mahafehy ny tenany manontolo koa.
59N	3	3	0,00000	Asiantsika lamboridy ny vavan-tsoavaly mba hanoavan'ny soavaly antsika; ary dia voataritsika ny tenany manontolo.
59N	3	4	0,00000	Jereo koa ny sambo: na lehibe aza ireny ka entin'ny rivotra mahery, dia voatariky ny fanamory kely hankany amin'izay itiavan'ny mpanamory hitondrana azy.
59N	3	5	0,00000	Dia toy izany koa ny lela: kely izy eo amin'ireo zavatra anisan'ny tena, nefa mirehaka ho mahefa zava-baventy. Saino fa pitik'afo tsy toy inona dia afa-mampirehitra alabe.
59N	3	6	0,00000	Tahaka ny afo ny lela: manjary fototry ny faharatsiana tsy hita lany izy eo anivon'ireo zavatra anisan'ny tenantsika; mandoto ny tenantsika manontolo izy, ka sady mandrehitra afo eo amin'ny fizotran'ny fiainantsika no arehitry ny afo avy amin'ny lohasahan'afo.
59N	3	7	0,00000	Folahin'ny olombelona daholo ny karazam-bibidia sy ny karazam-borona mbamin'ny biby mandady amin'ny tany sy ny zavamananaina any an-dranomasina, ary dia voafolany avokoa.
59N	3	8	0,00000	Fa tsy misy olombelona na iray aza efa nahafolaka ny lela: zava-dratsy saro-pehezina ny lela sady feno poizina mahafaty.
59N	3	9	0,00000	Izy no ankalazantsika an'ilay Tompo sady Ray, ary izy koa no anozonantsika ny olona izay noarina araka ny endrik'Andriamanitra:
59N	3	10	0,00000	vava iray ihany no ivoahan'ny teny fankalazana sy fanozonana. Ry havako, tsy mety ny toy izany!
59N	3	11	0,00000	Misy ve vavan-doharano manao indray mamoaka rano mamy sy rano mangidy?
59N	3	12	0,00000	Ny aviavy ve, ry havako, mety hamoa oliva, na ny voaloboka hamoa aviavy? Koa ny loharano masira tsy mety hanome rano mamy.
59N	3	13	0,00000	Misy hendry sy manan-tsaina ve aminareo? Aoka hasehony amin'ny fitondrantena tsara fa ny halemem-panahy, vokatry ny fahendrena, no manenika ny asa ataony.
59N	3	14	0,00000	Raha misy fialonana mangidy sy fifampiandaniana ao am-ponareo, dia aza mirehareha ianareo ary aza mandainga manohitra ny marina.
59N	3	15	0,00000	Izany fahendrena izany dia tsy avy any ambony fa araka ny ety an-tany sy araka ny maha olombelona ary avy amin'ny demony;
59N	3	16	0,00000	satria izay misy fialonana sy fifampiandaniana dia misy fikorontanana mbamin'ny asa ratsy isan-karazany.
59N	3	17	0,00000	Fa ny fahendrena avy any ambony dia voalohany indrindra madio, ary koa tia fihavanana, mandefitra, mora ifampiraharahana, be famindrampo sady mahavokatra asa soa, tsy miangatra, tsy mihatsaravelatsihy.
59N	3	18	0,00000	Izay mampanjaka fihavanana dia mamafy amim-pihavanana, ary dia ny rariny no vokatra azony. >
59N	4	1	0,00000	Avy aiza moa ireo ady sy fifandirana eo aminareo? Ny fototr'ireny dia ny filandratsinareo, filandratsy izay miady ao amin'ny tenanareo.
59N	4	2	0,00000	Mitsiriritra zavatra ianareo nefa tsy mahazo, dia mamono olona; maniry mafy hanan-javatra ianareo nefa tsy afaka manana, dia mifanditra sy miady. Tsy manana ianareo, satria tsy mangataka amin'Andriamanitra;
59N	4	3	0,00000	mangataka amin'Andriamanitra ianareo nefa tsy mahazo, satria ratsy fangataka: izay hiaranan'ny filandratsinareo no angatahinareo.
59N	4	4	0,00000	Olona mivadika amin'Andriamanitra ianareo! Tsy fantatrareo ve fa izay misakaiza amin'izao tontolo izao dia fahavalon'Andriamanitra? Koa na iza na iza te ho sakaizan'izao tontolo izao, dia mampahatonga ny tenany ho fahavalon'Andriamanitra.
59N	4	5	0,00000	Aza heverinareo fa tsy misy antony ny tenin'ny Soratra Masina hoe: Feno faniriana mirehidrehitra ny fanahy izay napetrak'Andriamanitra ao anatintsika.
59N	4	6	0,00000	Manome antsika fahasoavana lehibe lavitra anefa Andriamanitra, satria hoy ny Soratra Masina: Toherin'Andriamanitra ny mpiavonavona, fa omeny fahasoavana kosa ny manetry tena.
59N	4	7	0,00000	Koa maneke an'Andriamanitra ianareo; ary manohera ny devoly, dia handositra lavitra anareo izy.
59N	4	8	0,00000	Manatona an'Andriamanitra, dia hanatona anareo Izy. Sasao ny tananareo, ry mpanota; ary diovy ny fonareo, ry mpiroa fo.
59N	4	9	0,00000	Malahelova, mitomania ary midradradradra; aoka hody fitomaniana ny fihomehezanareo ary hody alahelo ny fifalianareo.
59N	4	10	0,00000	Manetre tena eo anatrehan'ny Tompo, dia hanandratra anareo Izy.
59N	4	11	0,00000	Aza mifanaratsy, ry havana! Izay manaratsy ny havana iray finoana na manameloka azy dia sady manaratsy no manameloka ny lalana. Ka raha manameloka ny lalana ianao, dia tsy mpanatanteraka ny lalana fa mpitsara azy.
59N	4	12	0,00000	Andriamanitra anefa no hany mpanome ny lalana sady mpitsara; Izy no hany mahavonjy sy mahavery. Fa iza kosa ianao no manameloka ny namanao?
59N	4	13	0,00000	Mihainoa ahy izao ianareo manao hoe: Anio na rahampitso dia hankany Ananona izahay, handany iray taona any ka hivarotra sy hahazo vola.
59N	4	14	0,00000	Tsy fantatrareo izay hanjo ny ainareo rahampitso! Toy ny etona kely miserana vetivety ianareo, avy eo dia manjavona.
59N	4	15	0,00000	Aleo ianareo manao hoe: Raha sitrapon'ny Tompo ka velona aina, dia hataonay izao na izatsy;
59N	4	16	0,00000	fa izao ianareo dia sahy mirehareha sy mandoka tena; ratsy avokoa ny fireharehana toy izany.
59N	4	17	0,00000	Koa izay mahalala ny tsara tokony hatao nefa tsy manao, dia manota. >
59N	5	1	0,00000	Mihaino ahy izao ianareo mpanankarena! Mitomania sy mitolokoa noho ny loza midona aminareo.
59N	5	2	0,00000	Ny harenareo efa lo ary ny fitafianareo efa lanin'ny kadradraka.
59N	5	3	0,00000	Ny volamena sy volafotsinareo efa harafesina, ary ny harafesiny dia vavolombelona hiampanga anareo sady handany ny nofonareo toy ny afo. Izao efa andro farany izao no nanangonanareo harena.
59N	5	4	0,00000	Tsy voaloanareo akory ny karaman'ireo mpiasa nijinja ny taninareo, ka mitaraina ireo; ary ny fitarainan'ireo mpijinja dia efa mby ao an-tsofin'ny Tompon'izao rehetra izao.
59N	5	5	0,00000	Niampoka ny soa sady niliba ianareo fahavelonareo tety an-tany, ka dia efa nanatavy tena mba hajedaka amin'ny andro voatendry.
59N	5	6	0,00000	Nohelohinareo ny olo-marina sady novonoinareo, nefa tsy manohitra anareo.
59N	5	7	0,00000	Koa mahareta tsara ary, ry havana, mandra-piavin'ny Tompo. Jereo ny mpamboly miandry amim-paharetana izay vokatra sarobidy havoakan'ny tany, ka maharitra mandra-pahazony ny oram-pararano sy ny oran-dohataona.
59N	5	8	0,00000	Mahareta koa ianareo; aoka ho feno herimpo, fa efa mby akaiky ny fiavian'ny Tompo.
59N	5	9	0,00000	Aza mifampimonomonona ianareo, ry havana, mba tsy hanamelohan'Andriamanitra anareo. Indro ny mpitsara efa mijoro eo am-baravarana.
59N	5	10	0,00000	Ry havana, aoka ireo mpaminany izay niteny tamin'ny anaran'ny Tompo no hataonareo filamatry ny fifandeferana sy faharetana.
59N	5	11	0,00000	Indro ataontsika hoe sambatra izay manam-paharetana. Efa renareo ny faharetan'i Joba, ary fantatrareo izay nataon'ny Tompo ho azy tamin'ny farany, satria be fiantra sy be indrafo ny Tompo.
59N	5	12	0,00000	Ary indrindra indrindra, ry havako, aza mianiana mihitsy ianareo, na amin'ny lanitra, na amin'ny tany, na amin'ny zavatra hafa; fa aoka hanao eny ianareo rehefa manaiky, ary hanao tsia rehefa manda, fandrao hihatra aminareo ny fanamelohan'Andriamanitra.
59N	5	13	0,00000	Misy ory ve ianareo? Aoka izy hivavaka. Misy finaritra ve? Aoka izy ho velon-kira fiderana.
59N	5	14	0,00000	Misy marary ve ianareo? Aoka izy hampiantso ireo loholom-piangonana hivavaka eo aminy sady hanosotra diloilo azy amin'ny anaran'ny Tompo?
59N	5	15	0,00000	Fa izany vavaka izany, rehefa atao amim-pinoana, dia hahavonjy ilay marary: hositranin'ny Tompo izy ary, raha nanota, dia havela ny helony.
59N	5	16	0,00000	Koa mieke heloka ianareo samy ianareo, ary mifampivavaha mba hahasitrana anareo; fa mahery fiasa tokoa ny fivavaky ny olo-marina.
59N	5	17	0,00000	Olona tahaka antsika izao ihany i Elia; fa nivavaka mafy izy mba tsy hilatsahan'ny ranonorana amin'ny tany, dia tsy nilatsaka ny ranonorana telo taona sy tapany;
59N	5	18	0,00000	ary nivavaka indray izy, dia nandatsaka ranonorana ny lanitra, ka nahavokatra ny tany.
59N	5	19	0,00000	Ry havako, raha sendra misy aminareo miala amin'ny marina, ka misy mamerina azy,
59N	5	20	0,00000	dia izao no tsarovy: izay namerin-dalana ny mpanota hiala amin'ny fahadisoany, dia namonjy ny fanahin'izany mpanota izany tsy ho faty sady mikosoka ny fahotana maro miavosa. >
60N	1	1	0,00000	Avy amiko Petera ity taratasy ity, dia izaho apostolin'i Jesoa Kristy. Mamangy anareo olom-boafidin'Andriamanitra aho, dia ianareo mpivahiny miely patrana any amin'ny faritany Ponto, Galatia, Kapadosia, Azia sy Bitinia.
60N	1	2	0,00000	Voafidy araka ny efa voatendrin'Andriamanitra Ray ianareo ary voatokana ho Azy noho ny asan'ny Fanahy Masina, mba hanaiky an'i Jesoa Kristy sy hanana anjara amin'ny famafazana ny rany. Hampitomboina ao aminareo anie ny fahasoavana sy ny fiadanana!
60N	1	3	0,00000	Hankalazaina anie ilay Andriamanitra sady Rain'i Jesoa Kristy Tompontsika! Be famindrampo tokoa Andriamanitra, ka niteraka antsika indray tamin'ny alalan'i Jesoa Kristy Izay natsangany ho velona avy any amin'ny maty. Izany no ananantsika fanantenana mivaivay
60N	1	4	0,00000	fa hahazo ny lova tsy mety simba sady tsy azon-doto no tsy mety levona. Voatahiry any an-danitra io lova io mba ho anareo,
60N	1	5	0,00000	dia ianareo izay arovan'ny herin'Andriamanitra amin'ny alalan'ny finoana mba handray ny famonjena efa vonona haseho amin'ny andro farany.
60N	1	6	0,00000	Izany koa no iravoravoanareo na dia mbola tsy maintsy hampahorina vetivety amin'ny fitsapana samy hafa aza ianareo.
60N	1	7	0,00000	Ny volamena dia sedraina amin'ny alalan'ny afo na dia zavatra mety simba aza; ary ny finoanareo, izay sarobidy lavitra noho ny volamena, dia sedraina amin'ny alalan'ireny fitsapana ireny ka ho hita fa hahazoan'Andriamanitra dera sy voninahitra ary haja izany, amin'ny andro hisehoan'i Jesoa Kristy.
60N	1	8	0,00000	Manam-pitiavana an'i Jesoa Kristy ianareo, na dia tsy nahita Azy aza; mino Azy ianareo, na dia tsy mahita Azy aza ankehitriny: izany no iravoravoanareo amin'ny hafaliana tsy hay lazaina sady be voninahitra,
60N	1	9	0,00000	satria azonareo ilay zava-kendren'ny finoanareo, dia ny famonjena ny fanahinareo.
60N	1	10	0,00000	Ny amin'izany famonjena izany dia nanaovan'ireo mpaminany famotopotorana sy fikarohana fatratra, satria ireo no efa nilaza mialoha ny fahasoavana voatendrin'Andriamanitra ho anareo.
60N	1	11	0,00000	Nokarohin'ny mpaminany tokoa izay vaninandro sy toe-javatra notondroin'ny Fanahin'i Kristy; fa tao anatin'izy ireo ny Fanahin'i Kristy ka nanambara mialoha ny fijaliana hanjo an'i Kristy sy ny voninahitra hanaraka izany.
60N	1	12	0,00000	Nasehon'Andriamanitra tamin'ireo mpaminany fa ny zavatra nomena horaharahainy dia tsy natao ho azy ireo fa natao ho anareo; ary izany zavatra izany dia nampandrenesina anareo ankehitriny, tamin'ny alalan'ireo olona izay nomban'ny Fanahy Masina nirahina avy tany an-danitra ka nitory ny Vaovao Mahafaly taminareo. Eny, izany zavatra izany aza dia irin'ireo anjely hodinihina.
60N	1	13	0,00000	Noho izany, dia aoka ho vonombonona lalandava ny fanahinareo; mahonona tena, ka antenao tsara ny fahasoavana izay hatolotra anareo amin'ny andro hisehoan'i Jesoa Kristy.
60N	1	14	0,00000	Aoka ho fatra-panaiky an'Andriamanitra ianareo, ka aza manaraka ny filandratsinareo fahiny, fony ianareo mbola tao anatin'ny tsy fahalalana.
60N	1	15	0,00000	Fa masina ilay Andriamanitra niantso anareo; noho izany, aoka ho masina tahaka Azy koa ianareo amin'ny lafim-pitondrantena rehetra,
60N	1	16	0,00000	satria izao no voalazan'ny Soratra Masina: Aoka ho masina ianareo satria masina Aho.
60N	1	17	0,00000	Ilay Andriamanitra, tsy mizaha tavan'olona fa mitsara ny tsirairay araka ny asany avy, dia antsoinareo hoe Ray; koa manana fitondrantena feno fanajana Azy ianareo mandritra ny andro ivahinianareo ety an-tany.
60N	1	18	0,00000	Fantatrareo fa ny nanavotana anareo, ho afaka tamin'ny fitondrantena tsy mahasoa nentim-paharazana, dia tsy zavatra mety simba tahaka ny volafotsy na ny volamena;
60N	1	19	0,00000	ny nanavotana anareo dia ny ra sarobidy nafoin'i Kristy, toy ny ran-janakondry tsy misy kilema ary tsy misy pentina.
60N	1	20	0,00000	I Kristy dia efa voatendrin'Andriamanitra rahateo talohan'ny nahariana izao tontolo izao, saingy tamin'izao andro farany izao vao naseho noho ny aminareo;
60N	1	21	0,00000	Izy no mahatonga anareo hino an'Andriamanitra, Ilay nanangana Azy ho velona avy any amin'ny maty sy nanome voninahitra Azy, mba hifantohan'ny finoanareo sy ny fanantenanareo amin'Andriamanitra.
60N	1	22	0,00000	Efa nandio ny fanahinareo ianareo tamin'ny nanekenareo ny fampianarana marim-pototra mba ho fitiavana tsy misy fihatsarambelatsihy no hitiavanareo ny havana iray finoana, koa mifankatiava fatratra amin'ny fonareo tokoa.
60N	1	23	0,00000	Nateraka indray ianareo, tsy tamin'ny voa mety lo, fa tamin'ny voa tsy mety lo: dia ny tenin'Andriamanitra, izay teny velona sady maharitra.
60N	1	24	0,00000	Fa hoy ny Soratra Masina: Ny olombelona rehetra dia tahaka ny ahitra ary ny voninahiny rehetra dia toy ny vonin'ny ahitra: malazo ny ahitra, dia mihintsana ny voniny.
60N	1	25	0,00000	Fa ny tenin'ny Tompo no maharitra mandrakizay. Ary izany teny izany dia ny Vaovao Mahafaly notorina taminareo. >
60N	2	1	0,00000	Koa esory ny haratsiam-panahy rehetra sy ny fitaka rehetra mbamin'ny fihatsarambelatsihy sy ny fialonana ary ny fanosoram-potaka isan-karazany.
60N	2	2	0,00000	Tahaka ny zaza vao teraka ianareo ka irio fatratra ilay ronono madio, izany hoe ny tenin'Andriamanitra, mba hitomboanareo amin'izany ka hahazoanareo famonjena,
60N	2	3	0,00000	raha tahiny efa nandramanareo tokoa fa tsara fo ny Tompo.
60N	2	4	0,00000	Manatona ny Tompo ianareo, fa Izy no vato velona nolavin'ny olona, kanefa voafidy sady sarobidy eo anatrehan'Andriamanitra.
60N	2	5	0,00000	Manatona ny Tompo ianareo mba ho tahaka ny vato velona voarafitra ho trano onenan'ny Fanahy Masina, ka hiara-manao fisoronana amin'ny alalan'i Jesoa Kristy.
60N	2	6	0,00000	Fa izao no voalaza ao amin'ny Soratra Masina: Indro Aho mametraka vatofehizoro ao Tsiona, dia vato voafidy sady sarobidy; ary izay mino Azy tsy mba hangaihay.
60N	2	7	0,00000	Ny maha vato sarobidy Azy dia ho anareo izay mino, ka ny vato nolavin'ny mpanao trano no nanjary vato fehizoro; ho an'izay tsy mino kosa,
60N	2	8	0,00000	dia vato mahasolafaka sy vato mampianjera izany. Solafaka tamin'io vato io izy ireo satria tsy manaiky ny tenin'Andriamanitra, sady ny ho solafaka rahateo no nanendrena azy ireo.
60N	2	9	0,00000	Fa ianareo kosa dia taranaka voafidy, fanjaka-mpisorona, firenena masina, vahoaka natao ho fananan'Andriamanitra, mba hitory ireo asa lehibe vitan'Andriamanitra Izay niantso anareo hiala tamin'ny haizina ho any amin'ny fahazavana mahagaga.
60N	2	10	0,00000	Tsy vahoakan'Andriamanitra ianareo fahiny, fa ankehitriny kosa efa vahoakany; tsy nahazo ny famindrampon'Andriamanitra ianareo fahiny, fa ankehitriny kosa efa nahazo ny famindrampony.
60N	2	11	0,00000	Ry hava-malala, amin'ny maha vahiny sy mpivahiny anareo eto an-tany dia mampirisika anareo aho mba hifady ny filandratsin'ny maha olona mpanota, fa miady manohitra ny fanahinareo ireny.
60N	2	12	0,00000	Manana fitondrantena tsara eo anivon'ny mpanompo sampy; fa na dia endrikendrehiny ho mpanao ratsy aza ianareo, dia ho hitany tokoa ny asa tsara ataonareo, ka hanomezany voninahitra an'Andriamanitra amin'ny andro hiavian'i Kristy.
60N	2	13	0,00000	Noho ny Tompo dia maneke ny fahefana rehetra misy eo amin'ny olombelona: na ny filoham-pirenena izany, satria mpitondra faratampony izy;
60N	2	14	0,00000	na ireo mpifehy izany, satria nirahin'ny filoham-pirenena izy mba hanasazy ny mpanao asa ratsy ary mba hidera ny mpanao asa soa.
60N	2	15	0,00000	Fa izao no sitrapon'Andriamanitra: ny hanampenanareo vava ny olona adala sy tsy mahalala amin'ny asa soa ataonareo.
60N	2	16	0,00000	Maneke araka ny maha olona afaka anareo; nefa aoka ny fahafahanareo tsy hampiasaina hanaovan-dratsy, fa hiainana araka ny maha mpanompon'Andriamanitra.
60N	2	17	0,00000	Hajao ny olona rehetra, tiavo ireo havana iray finoana; matahora an'Andriamanitra, manaja ny filoham-pirenena.
60N	2	18	0,00000	Ianareo mpanompo, maneke ny tomponareo amim-panajana tanteraka, tsy ny tsara fanahy sy ny malemy paika ihany fa ny sarotiny koa;
60N	2	19	0,00000	satria izao no ankasitrahin'Andriamanitra: ny miaritra fampahoriana mihatra tsy an-drariny, noho ny fieritreretanao an'Andriamanitra.
60N	2	20	0,00000	Inona tokoa moa no lazanareo, raha tahiny manao hadisoana ianareo no kapohina ka mandefitra? Fa raha tahiny manao soa ianareo no nampahorina ka mandefitra, dia izany no ankasitrahin'Andriamanitra.
60N	2	21	0,00000	Eny, izany no niantsoan'Andriamanitra anareo; fa i Kristy aza efa nijaly hamonjy anareo, ka namela fianarana ho anareo, mba hanarahanareo ny diany:
60N	2	22	0,00000	i Kristy tsy nanota akory sady tsy mba niloa-bava hilaza fitaka;
60N	2	23	0,00000	notevatevaina Izy, nefa tsy mba nanevateva; nijaly Izy, nefa tsy mba nandrahona, fa nanankin-tena tamin'Andriamanitra Izay mitsara ara-drariny;
60N	2	24	0,00000	ny tenan'i Kristy no nitondra ny fahotantsika teo ambony hazofijaliana, mba hitsaharantsika amin'ny fahotana ka hivelomantsika hanao ny marina; ary ny dian-kapoka taminy no nahasitrana anareo.
60N	2	25	0,00000	Eny, efa toy ny ondry nania ianareo, nefa ankehitriny dia tafaverina amin'ilay mpiandry sy mpitandrina ny fanahinareo. >
60N	3	1	0,00000	Toy izany koa, ianareo vehivavy, maneke ny vadinareo; ka raha tahiny misy tsy mety mino ny tenin'Andriamanitra, dia mba ho voataonan'ny fitondrantenan'ny vavy izy; na tsy misy teny lazainareo aza, dia ho voataona izy
60N	3	2	0,00000	rehefa mahita ny fitondrantenanareo madio sy feno fanajana azy.
60N	3	3	0,00000	Aoka ny haingonareo tsy ho zavatra ivelany fotsiny, toy ny taovolo sy ny firava-bolamena ary ny didy akanjo;
60N	3	4	0,00000	fa aoka ny haingonareo ho zavatra miafina ao am-po, dia ny haingo tsy mety simba vokatry ny halemem-panahy sy ny toetra tony: izany no tena sarobidy eo imason'Andriamanitra.
60N	3	5	0,00000	Tahaka izany manko ny fihaingon'ireo vehivavy fahiny anisan'ny vahoakan'Andriamanitra: sady nanantena an'Andriamanitra izy no nanaiky ny vadiny;
60N	3	6	0,00000	tahaka an'i Sara izay nanaiky an'i Abrahama sy niantso azy hoe tompoko. Zanak'i Sara ianareo, raha mba manao soa ka tsy matahotra izay fampitahorana na inona na inona.
60N	3	7	0,00000	Toy izany koa, ianareo lehilahy, mahaiza miara-mitoetra amin'ny vadinareo izay malemy paika kokoa noho ianareo araka ny efa fantatrareo; manehoa fanajana azy fa mpiombona anjara amin'ilay fiainana nomen'Andriamanitra ianareo mivady. Izany atao, mba tsy hisy zavatra hanampontsampona ny fivavahanareo.
60N	3	8	0,00000	Farany, aoka hiray saina sy hiray fo ianareo rehetra: mifankatiava toy ny mpiray tampo, mahaiza mifangoraka, manetre tena.
60N	3	9	0,00000	Aza mamaly ratsy ny ratsy na mamaly ompa ny ompa; aleo kosa mirary soa, satria ianareo efa nantsoin'Andriamanitra hanana anjara amin'ny soa nampanantenainy.
60N	3	10	0,00000	Fa izao no tenin'ny Soratra Masina: Izay te hankamamy fiainana sy te hahita andro soa, aoka izy hitsaha-miteny ratsy ary hitsaha-milaza fitaka;
60N	3	11	0,00000	aoka izy hiala amin'ny ratsy ka hanao soa, aoka hitady fihavanana tsy an-kiato;
60N	3	12	0,00000	satria ny Tompo dia mitsinjo ny olo-marina sy mihaino ny fitarainany, fa tezitra kosa amin'ny mpanao ratsy.
60N	3	13	0,00000	Iza no hanisy ratsy anareo, raha mazoto amin'ny tsara ianareo?
60N	3	14	0,00000	Raha tahiny manao ny marina aza ianareo no ampahorina, dia sambatra. Aza matahotra izay fandrahonan'ny olona, ary aza mangorohoro amin'izany;
60N	3	15	0,00000	fa i Kristy no hajao ho Tompo ao am-ponareo. Aoka ho vonona mandrakariva ianareo hamaly izay rehetra manontany anareo ny amin'ny fanantenana ao anatinareo,
60N	3	16	0,00000	saingy ataovy amin-kalemem-panahy sy amim-panajana izany. Manana fieritreretana mahitsy; ka rehefa misy zavatra anendrikendrehana anareo, dia ho menatra izay mpanaratsy ny fitondrantena tsara anentanan'i Kristy anareo.
60N	3	17	0,00000	Eny, raha izany no sitrapon'Andriamanitra, dia aleo mitondra fahoriana amin'ny fanaovan-tsoa toy izay amin'ny fanaovan-dratsy.
60N	3	18	0,00000	Fa i Kristy koa dia efa maty indray mandeha monja ho fanalana ny ota: ny Marina no efa maty hamonjy ny tsy marina, mba hitondra antsika ho amin'Andriamanitra. Novonoina tao amin'ny nofo i Kristy, fa novelomina araka ny Fanahy Masina.
60N	3	19	0,00000	Nomban'ny Fanahy Masina Izy ka lasa nitoriteny tamin'ireo fanahy voagadra,
60N	3	20	0,00000	dia ireo fanahin'ny olona tsy nanaiky an'Andriamanitra, fony Andriamanitra nampiseho ny fahari-pony tamin'ny andro nanamboaran'i Noa ny sambofiara. Olona vitsy ihany anefa, dia i Noa valo mianaka, no tafiditra tao anaty sambofiara ka voavonjy tamin'ny rano.
60N	3	21	0,00000	Io rano io no tandindon'ny batisa izay amonjena anareo ankehitriny; ka tsy fanesorana lotom-batana ny batisa, fa toky omen'ny fieritreretana madio hitodika amin'Andriamanitra. Ny batisa no amonjena anareo amin'ny alalan'i Jesoa Kristy tafatsangana ho velona,
60N	3	22	0,00000	dia Ilay efa lasa any an-danitra sy mipetraka eo ankavanan'Andriamanitra, ka eken'ny anjely sy ny fahefana ary ny hery. >
60N	4	1	0,00000	Noho i Kristy efa nijaly tao amin'ny nofo, dia raiso ho fiadianareo koa ny toe-tsaina nananany; satria izay olona nijaly tao amin'ny nofo dia nampitsaharina tamin'ny ota,
60N	4	2	0,00000	ka tamin'ny androny sisa eto an-tany dia tsy araka ny filandratsin'ny olombelona intsony no tokony hiainany fa araka ny sitrapon'Andriamanitra.
60N	4	3	0,00000	Eny, fotoana maharitra ihany tamin'ny lasa no nanaovanareo ny zavatra fanaon'ny mpanompo sampy, ka nizoranareo tamin'ny fihetsika tsy maotina, ny fanirian-dratsy, ny fahamamoana, ny fihinanam-be loatra, ny fisotroana tafahoatra, ary ny fanompoan-tsampy izay tsy fanao.
60N	4	4	0,00000	Amin'izany dia gaga ireo mpanompo sampy satria tsy dodona intsony ianareo ny hiaraka aminy mba hanarampo amin'ny filibana, ka dia tevatevainy;
60N	4	5	0,00000	nefa hampamoahin'Ilay vonona hitsara ny velona sy ny maty izy ireo.
60N	4	6	0,00000	Fa izany no nitoriana ny Vaovao Mahafaly tamin'izay maty aza: mba ho velona araka ny fomban'Andriamanitra izy ao amin'ny fanahy, rehefa notsaraina tao amin'ny nofo araka ny fomban'ny olona.
60N	4	7	0,00000	Antomotra ny faran'ny zavatra rehetra; koa hendre, mahonona tena mba ho afa-mivavaka.
60N	4	8	0,00000	Fa indrindra indrindra, mifankatiava fatratra, satria ny fitiavana no mikosoka ny fahotana maro niavosa.
60N	4	9	0,00000	Mifampiantranoa ka aza asiana monomonona.
60N	4	10	0,00000	Samia mifanompo araka ny fanomezam-pahasoavana noraisinareo avy, mova tsy mpitandrim-pananana mitantana tsara ny fanomezana maro samy hafa avy amin'Andriamanitra.
60N	4	11	0,00000	Izay mitoriteny, aoka ho toy ny milaza ireo hafatr'Andriamanitra; izay manompo, aoka ho araka ny hery ampombain'Andriamanitra azy; ka dia amin'ny zavatra rehetra no hanomezam-boninahitra an'Andriamanitra amin'ny alalan'i Jesoa Kristy, fa an'Andriamanitra ny voninahitra sy ny fanjakana mandrakizay mandrakizay! Amen.
60N	4	12	0,00000	Ry hava-malala, aza gaga amin'ny fanenjehana mivaivay miseho teo aminareo sady mihatra aminareo mba ho fizahan-toetra, ka hihevitra izany ho zava-tsy fahita midona aminareo.
60N	4	13	0,00000	Fa mifalia araka ny iombonanareo fijaliana amin'i Kristy, mba ho heni-kafaliana aman-karavoana koa ianareo amin'ny andro hisehoan'ny voninahiny.
60N	4	14	0,00000	Sambatra ianareo raha haratsina amin'ny maha mpianatr'i Kristy anareo; fa ny Fanahy Masina be voninahitra, dia ny Fanahin'Andriamanitra, no mitoetra eo aminareo.
60N	4	15	0,00000	Eny, aoka aminareo tsy hisy hijaly satria mpamono olona, na mpangalatra, na mpanao ratsy, na mpitsabaka amin'ny raharahan'olona;
60N	4	16	0,00000	fa raha amin'ny maha kristianina azy no ijaliany, dia aoka izy tsy ho menatra fa hanome voninahitra an'Andriamanitra noho izany anarana entiny izany.
60N	4	17	0,00000	Tonga ny fotoanandro hiantombohan'ny fitsarana hatrao amin'ny ankohonan'Andriamanitra; ka raha miantomboka amintsika izany, hanao ahoana kosa no hiafaran'izay tsy mety mino ny Vaovao Mahafaly avy amin'Andriamanitra?
60N	4	18	0,00000	Fa hoy ny Soratra Masina: Raha saika tsy voavonjy ny marina, inona no hanjo ny tsy mpivavaka sy ny mpanota?
60N	4	19	0,00000	Koa izay miaritra fijaliana araka ny sitrapon'Andriamanitra, aoka hanao soa hatrany sy hanankin-tena amin'Ilay mitana ny toky nomeny, dia ny Mpahary azy. >
60N	5	1	0,00000	Mananatra ny loholom-piangonana eo aminareo aho, dia izaho loholona tahaka azy ireo sy vavolombelon'ny fijalian'i Kristy ary koa mpiombona amin'ny voninahitra efa haseho.
60N	5	2	0,00000	Aoka ianareo ho mpiandry ny andianondry napetrak'Andriamanitra hiandraiketanareo, ka hitandrina azy tsy an-terivozona fa an-tsitrapo araka an'Andriamanitra: tsy amim-pitiavan-karena fa amin-jotom-po,
60N	5	3	0,00000	tsy ho mpanjakazaka amin'ny anjara fiandrasana fa ho fakan-tahaka harahin'ny andianondry;
60N	5	4	0,00000	ka rehefa miseho ilay Filohan'ny mpiandry, dia hahazo ny satroboninahitra tsy mety simba ianareo.
60N	5	5	0,00000	Toy izany koa ianareo mbola tanora fanahy, maneke ny loholona. Ary ianareo rehetra, samia mitafy fanetrentena ka mifanompoa, fa hoy ny Soratra Masina hoe: Toherin'Andriamanitra ny mpiavonavona fa omeny fahasoavana kosa ny manetry tena.
60N	5	6	0,00000	Koa manetre tena eo ambany tana-maherin'Andriamanitra, mba hanandratany anareo amin'ny fotoanandro voatendriny.
60N	5	7	0,00000	Apetraho aminy avokoa ny fanahianareo rehetra, fa Izy no miahy anareo.
60N	5	8	0,00000	Mahonona tena, ary miambena; fa ny devoly fahavalonareo mandehandeha manodidina anareo tahaka ny liona mierona mitady izay harapany.
60N	5	9	0,00000	Finoana mafy orina entina manohitra azy, satria fantatrareo fa fijaliana toraka izany koa no iaretan'ny havanareo mpino eran'izao tontolo izao.
60N	5	10	0,00000	Rehefa avy niaritra fijaliana vetivety kosa ianareo, dia ilay Andriamanitra loharanon'ny fahasoavana rehetra, Izay niantso anareo ho amin'ny voninahiny mandrakizay ao amin'ny Kristy Jesoa, no handavorary sy hankahery anareo ary hanamafy sy hampiorina anareo.
60N	5	11	0,00000	Ho Azy Andriamanitra anie ny fanjakana mandrakizay mandrakizay! Amen.
60N	5	12	0,00000	Amin'ny alalan'i Silasy, rahalahy mahatoky, no nanoratako fohifohy taminareo; mananatra anareo aho sy manambara aminareo fa izany no tena fahasoavan'Andriamanitra, ka tomoera tsara amin'izany.
60N	5	13	0,00000	Manao veloma anareo ilay Fiangonana rahavavy eto Babilona, ilay Fiangonana voafidin'Andriamanitra miaraka amin'ny anareo. Manao veloma anareo koa i Marka zanako.
60N	5	14	0,00000	Mifanaova veloma amin'ny fanoroham-pifankatiavana. Ao aminareo rehetra tafaray amin'i Kristy ny fiadanana! >
61N	1	1	0,00000	Avy amiko Simona Petera ity taratasy ity, dia izaho mpanompon'i Jesoa Kristy sady apostoliny. Mamangy anareo aho, dia ianareo izay nahazo finoana sarobidy tahaka ny anay, noho i Jesoa Kristy, Andriamanitsika sy Mpamonjy antsika, efa niantra antsika.
61N	1	2	0,00000	Hampitomboina ao aminareo anie ny fahasoavana sy ny fiadanana, vokatry ny fahalalana tsara an'Andriamanitra sy i Jesoa Tompontsika!
61N	1	3	0,00000	Ny hery maha Andriamanitra Azy no nanome antsika ny zavatra rehetra ilaina hahazoana ny fiainana sy hiraiketam-po amin'Andriamanitra, satria isika efa nampahalalain'i Jesoa Tompo an'Ilay niantso antsika noho ny voninahiny sy fahatsarany.
61N	1	4	0,00000	Izany voninahitr'Andriamanitra sy fahatsarany izany no nanomezana antsika ireo zavatra sarobidy sy lehibe tokoa nampanantenainy antsika, mba ho tonga mpiombona amin'ny fomban'Andriamanitra ianareo, rehefa afaka tamin'ny fahalovana vokatry ny filandratsy mihanaka eo amin'izao tontolo izao.
61N	1	5	0,00000	Koa noho izany, aoka hiezaka mafy tokoa ianareo: ka ny finoanareo ombay hatsaram-panahy; ny hatsaram-panahinareo ombay fahalalana;
61N	1	6	0,00000	ny fahalalanareo ombay fahononam-po; ny fahononam-ponareo ombay faharetana; ny faharetanareo ombay firaiketam-po amin'Andriamanitra;
61N	1	7	0,00000	ny firaiketam-ponareo amin'Andriamanitra ombay fandalana ireo havana iray finoana; ny fandalanareo ny havana iray finoana ombay fitiavana ny olona rehetra.
61N	1	8	0,00000	Fa raha ireo toetra ireo no anananareo sy ampitomboinareo, dia hanjary mazoto sady mahavokatra ianareo amin'ny fahalalana bebe kokoa an'i Jesoa Kristy Tompontsika.
61N	1	9	0,00000	Fa izay tsy manana ireo toetra ireo kosa dia tsy mahajery lavitra ka naman'ny jamba, sady manadino ny nanadiovana azy tamin'ny fahotany fahiny.
61N	1	10	0,00000	Koa amin'izany, ry havana, miezaha bebe kokoa hampitombina tsara ny fiantsoan'Andriamanitra anareo sy ny fifidianany anareo; satria raha manao izany ianareo, dia tsy ho solafaka amin'ny fahotana na oviana na oviana;
61N	1	11	0,00000	fa toy izany no hanomezana malalaka ho anareo ny fidirana ao amin'ny Fanjakana maharitra mandrakizay, dia ny Fanjakan'i Jesoa Kristy Tompontsika sy Mpamonjy antsika.
61N	1	12	0,00000	Koa hazoto mandrakariva hampahatsiaro anareo an'izany zavatra izany aho, na dia efa mahalala aza ianareo sy efa miorina mafy amin'ny hafatra marim-pototra izay anananareo ankehitriny.
61N	1	13	0,00000	Saingy heveriko fa raha mbola amin'ity fiaina-mandalo ity koa aho, dia mety ny hanaitairako anareo amin'ny fampahatsiarovana izany.
61N	1	14	0,00000	Eny, fantatro fa ho avy faingana ny fanesorana ahy amin'ity fiaina-mandalo ity, araka ny efa nasehon'i Jesoa Kristy Tompontsika tamiko.
61N	1	15	0,00000	Ary dia hiezaka tokoa aho mba hisy hahatsiarovanareo izany zavatra izany mandrakariva, rehefa maty aho.
61N	1	16	0,00000	Tsy angano tsara lahatra no narahinay, raha nampahafantatra anareo ny hery nampombana ny fiavian'i Jesoa Kristy Tompontsika, fa tena nahita maso ny fiandrianany izahay.
61N	1	17	0,00000	Eny, nahazo haja amam-boninahitra tamin'Andriamanitra Ray i Jesoa, raha tonga teo aminy ilay feo avy tamin'Andriamanitra be voninahitra indrindra nanao hoe: Ity no Zanako Malalako; Izy no sitrako.
61N	1	18	0,00000	Renay io feo avy tany an-danitra io, raha niara-nipetraka tamin'i Jesoa tany an-tendrombohitra masina izahay.
61N	1	19	0,00000	Ary mafy orina kokoa ho antsika ny tenin'ireo mpaminanin'Andriamanitra; ka tsara raha ifantohanareo izany toy ny ifantohanareo amin'ny jiro mamiratra anaty toerana maizimaizina, mandra-pahazavan'ny andro sy mandra-piposaky ny kintana fitarikandro ao am-ponareo.
61N	1	20	0,00000	Izao anefa voalohany indrindra no tsara ho fantatrareo: ny fivoaboasana ny teny faminaniana rehetra raketin'ny Soratra Masina dia tsy efan'ny fisainan'ny olona fotsiny ihany;
61N	1	21	0,00000	satria na oviana na oviana tsy nisy faminaniana avy tamin'ny sitrapon'ny olona, fa avy tamin'Andriamanitra no nitenenan'ny olona izay nentanin'ny Fanahy Masina. >
61N	2	1	0,00000	Nisy mpaminany sandoka teo amin'ny vahoaka Israely; toy izany koa no hisian'ny mpampianatra sandoka eo aminareo: hampiditra an-tsokosoko fampianaran-diso mahavery izy ireo sady handa ny Tompo Izay nanavotra azy, ka hitarika fahaverezana tampoka ho an'ny tenany.
61N	2	2	0,00000	Maro no hanaraka ny fitondrantena ratsiny, ka ireny no hanevatevana ny lalana voasoritr'ilay hafatra marim-pototra.
61N	2	3	0,00000	Tia harena loatra ry zareo ka hataony filam-bola ianareo amin'ny fampiasana teny mamitaka; saingy hatry ny ela dia tsy mitsahatra ny fanamelohana azy ary efa hihatra aminy koa ny fahaverezana.
61N	2	4	0,00000	Ireo anjely, fony nanota, dia tsy namindran'Andriamanitra fo, fa noroahiny ho any amin'ny toeran'ny maty ka natolony ho ao an-davaka maizina mangitsokitsoka izay itanana azy ho amin'ny fitsarana.
61N	2	5	0,00000	Izao tontolo izao koa fahiny dia tsy namindran'Andriamanitra fo, satria henika olona ratsy fanahy, ka nataony tonga teo amin'izao tontolo izao ny safodrano; i Noa valo mianaka ihany no narovan'Andriamanitra, noho i Noa mpitory ny fahamarinana soritan'Andriamanitra.
61N	2	6	0,00000	Ny tanana Sodoma sy Gomora dia nohelohin'Andriamanitra ka noravany nanjary lavenona ary nataony fananarana ho an'ireo tsy miraiki-po aminy momba izay loza mety hihatra.
61N	2	7	0,00000	Nafahan'Andriamanitra kosa i Lota, izay tia ny rariny ka ory dia ory noho ny fitondrantena ratsy nasehon'ny olona tsy miraharaha lalana;
61N	2	8	0,00000	satria io lehilahy tia ny rariny io, fony izy nitoetra teo anivon'ireo, dia nijaly mafy tokoa tao am-pony raha nahita sy nandre isan'andro vaky ny asa ratsy vitan'ireo.
61N	2	9	0,00000	Araka izany, dia hain'ny Tompo ny manala ny mpiraiki-po aminy ho afaka amin'ny fitsapana manjo azy, sy ny mitahiry ny ratsy fanahy mba hosazina amin'ny andro fitsarana,
61N	2	10	0,00000	indrindra fa ireo nizotra nanaram-po tamin'ny filandratsin'ny maha olona mpanota sy nanamavo ny maha Tompo an'i Kristy. Ireo mpampianatra sandoka ireo dia olona sahy zavatra sy mitompo teny fantatra sady tsy matahotra hanevateva ireo atao hoe voninahitra;
61N	2	11	0,00000	kanefa ny anjely, izay mahery kokoa sy ambony fahefana noho ireo mpampianatra sandoka ireo aza, dia tsy mitondra fiampangana hanevateva eo anatrehan'ny Tompo ireo atao hoe voninahitra.
61N	2	12	0,00000	Ry zareo kosa dia manahaka ny biby tsy manan-tsaina, sady entim-pahazarana no teraka ho fisambotra sy ho famono; manevateva ny zavatra tsy fantany ireo, ka dia hovonoina tahaka ny amonoana ny biby tsy manan-tsaina:
61N	2	13	0,00000	eny, hiharan'ny ratsy izy ireo ho tambin'ny asa ratsiny. Ny heverin'ireo ho zava-mahafinaritra dia ny manao filibana antoandrobenanahary izao; feno tsiny amam-pondro ireo fa miliba sady manodoka anareo rehefa miara-mihinana aminareo.
61N	2	14	0,00000	Ny haka vadin'olona ary ny tsy hitsaha-manota amin'izany no imasoany; ny mpino tsy miorina tsara, angoleny; ary liana fitiavan-karena loatra ny fony: eny, olona hiharan'ny loza nambaran'Andriamanitra ireo!
61N	2	15	0,00000	Efa niala tamin'ny lala-mahitsy izy ireo ka nivily nanaraka ny lalana efa nizoran'i Balahama, zanakalahin'i Behora: i Balahama dia nankamamy ny tambin'ny asa ratsiny,
61N	2	16	0,00000	saingy voaanatra noho ny hadisoany; fa niteny hoatra ny olona ny boriky moana, vao nahasakana ilay mpaminany tsy hikiry amin'ny hadalany.
61N	2	17	0,00000	Ireo mpampianatra sandoka ireo dia loharano ritra, zavona avoivoin'ny tafio-drivotra, ka ny haizim-pito no voatahiry ho azy ireo.
61N	2	18	0,00000	Teny manodoka sy tsy misy heviny no ataony; ka ny filandratsin'ny maha olona mpanota, dia ny fitondrantena maloto, no entiny mamitaka ny olona izay vao nandao ny fiainana diso lalana.
61N	2	19	0,00000	Fahafahana no ampanantenain'ireo ny olona voasodokany; kanjo ny tenany aza andevozin'ny fahazaran-dratsy, fa izay resy dia andevozin'izay naharesy azy.
61N	2	20	0,00000	Ary raha misy olona efa niala tamin'ny faharatsian'izao tontolo izao, noho ny fahalalana tsara an'i Jesoa Kristy Tompontsika sy Mpamonjy antsika, kanefa voasingotry ny faharatsiana indray ka resy, dia ratsy noho ny voalohany ny toetrany farany.
61N	2	21	0,00000	Aleo manko tsy nahafantatra ny lala-marina soritan'Andriamanitra izy, toy izay efa nahafantatra vao nihemotra mandao ny didy masina natolotra azy.
61N	2	22	0,00000	Efa mihatra aminy tokoa ilay ohabolana marina hoe: Ny alika no miverina amin'ny loany, ary ny hoe Ny kisoavavy voasasa no mihosim-potaka indray. >
61N	3	1	0,00000	Ry hava-malala, ity izao no taratasy faharoa soratako ho anareo.
61N	3	2	0,00000	Izy roroa dia samy entiko hampahatsiarovan-javatra anareo sy hanaitaitra ny eritreritra mahitsy anananareo; ka dia hotsarovana ny zavatra voalazan'ny mpaminany masina fahiny mbamin'ny didy nomen'ny Tompo sy Mpamonjy, didy izay nentin'ireo apostoly nirahina ho aty aminareo.
61N	3	3	0,00000	Izao no aoka ho fantatrareo voalohany indrindra: amin'ny andro farany dia hisy mpaniratsira tonga haniratsira anareo, dia olona miaina araka ny filandratsiny
61N	3	4	0,00000	ka hilaza hoe: Aiza ity fampanantenan'ny Tompo momba ny fiaviany? Efa nodimandry manko ny razantsika, kanefa ny zavatra rehetra dia maharitra tsy miova toy ny hatramin'ny nahariana an'izao tontolo izao ihany!
61N	3	5	0,00000	Eny, inian'ireo mpaniratsira ireo hadinoina fa hatramin'ny ela Andriamanitra no niteny nampisy ny habakabaka sy ny tany; ka ny tany dia nipoitra avy amin'ny rano sady ny rano koa no nampirafitra azy ho mafy.
61N	3	6	0,00000	Rano ihany koa no nandravana izao tontolo izao fahiny, dia tamin'ny safodrano.
61N	3	7	0,00000	Izao habakabaka sy tany ankehitriny izao kosa dia mbola ny tenin'Andriamanitra no mihazona azy, ka voatahiry hodorana amin'ny andro fitsarana izay natao hamerezana ny olona tsy niraiki-po tamin'Andriamanitra.
61N	3	8	0,00000	Kanefa izao zavatra izao, ry hava-malala, no aoka tsy hohadinoinareo: amin'ny Tompo, ny indray andro dia toy ny arivo taona, ary ny arivo taona dia toy ny indray andro.
61N	3	9	0,00000	Koa tsy ahemotry ny Tompo araka ny hevitry ny sasany akory ny fampanantenany: saingy mahari-po aminareo Izy, satria tsy tiany hisy ho very fa mba hiroso hiala amin'ny toe-dratsy avokoa ny olona rehetra.
61N	3	10	0,00000	Ho avy tahaka ny mpangalatra ny andron'ny Tompo; ary amin'izany dia hirimorimo mafy ka hanjavona ny habakabaka sady ho levon'ny hafanana ireo karazan-javatra ao aminy, ary hodorana avokoa ny tany sy izay taozavatra ao aminy.
61N	3	11	0,00000	Koa raha ho levona toy izany ary izao rehetra izao, dia ho olona tokony hanao ahoana moa ianareo amin'ny fitondrantena masina sy ny firaiketam-po amin'Andriamanitra?
61N	3	12	0,00000	Sady andrasanareo no hafainganinareo ny fiavian'ilay andron'Andriamanitra, izay andro hahamay ny habakabaka sy hahalevona azy ary hanempoan'ny hafanana ireo karazan-javatra ao aminy!
61N	3	13	0,00000	Kanefa isika, araka ny fampanantenan'Andriamanitra, dia miandry ny habakabaka vaovao sy tany vaovao izay honenan'ny fahamarinana soritan'Andriamanitra.
61N	3	14	0,00000	Koa eo am-piandrasana izany, ry hava-malala, dia miezaha mafy mba ho tsy manan-tsiny amam-pondro ary hihavana tsara no hahitan'ny Tompo anareo.
61N	3	15	0,00000	Hevero fa ny fahari-pon'ny Tompontsika dia ho famonjena anareo, toy ny voasoratr'i Paoly hava-malalantsika taminareo araka ny fahendrena nomen'Andriamanitra azy.
61N	3	16	0,00000	Toy izany koa no ataony ao amin'ny taratasiny rehetra izay itenenany momba izany zavatra izany; amin'ireny taratasiny ireny anefa dia misy zavatra saro-pantarina izay aolan'ny olona kely fahalalana sady tsy miorina tsara, toy ny ataony rahateo amin'ny teny hafa raketin'ny Soratra Masina, ka mahatonga fahaverezana ho an'ny tenany.
61N	3	17	0,00000	Ianareo kosa, ry hava-malala, dia efa nampahalalaina izany rahateo; koa mitandrema fandrao voataonan'ny hevi-dison'ireo ratsy fanahy, ka hiala amin'izay iorenanareo.
61N	3	18	0,00000	Fa mitomboa fahasoavana sy fahalalana an'i Jesoa Kristy Tompontsika sy Mpamonjy antsika. Ho Azy anie ny voninahitra ankehitriny sy mandrakizay! Amen. >
62N	1	1	0,00000	Ny amin'ilay Teny manome fiainana no anoratanay aminareo. Izy, Izay nisy hatramin'ny voalohany, ka efa renay, efa hitan'ny masonay, efa nobanjininay ary efa notsapain'ny tananay no ambaranay aminareo.
62N	1	2	0,00000	Eny, efa naseho ny fiainana sady efa hitanay; ary tonga vavolombelony izahay ka manambara aminareo ny fiaina-maharitra mandrakizay, dia ilay fiainana nitodika tany amin'ny Ray ka efa naseho taminay.
62N	1	3	0,00000	Izay efa hitanay sy renay no ambaranay aminareo, mba hahazoanareo fiombonana aminay koa; fa izahay dia miombona amin'ny Ray sy amin'i Jesoa Kristy Zanany.
62N	1	4	0,00000	Izany no soratanay aminareo, mba ho feno ny hafaliantsika.
62N	1	5	0,00000	Izao no hafatra renay tamin'i Jesoa Kristy, ka mba ambaranay aminareo: Andriamanitra dia fahazavana, ary tsy mba misy haizina akory ao aminy.
62N	1	6	0,00000	Raha milaza ho manam-piombonana amin'Andriamanitra isika, nefa miaina ao amin'ny haizina, dia mandainga sady tsy manatanteraka ny hafatra marim-pototra.
62N	1	7	0,00000	Andriamanitra dia ao amin'ny mazava: ka raha miaina ao amin'ny fahazavana tahaka Azy isika, dia misy fiombonana amintsika samy isika; ary ny ran'i Jesoa Zanany no manadio antsika ho afaka amin'ny karazam-pahotana rehetra.
62N	1	8	0,00000	Raha milaza ho tsy manam-pahotana isika, dia mamita-tena, ary tsy ao anatintsika ny hafatra marim-pototra.
62N	1	9	0,00000	Fa raha miaiky ny fahotantsika isika, dia mitana ny toky nomeny Andriamanitra sady miantra, ka hamela ny fahotantsika sy hanadio antsika ho afaka amin'ny ratsy isan-karazany.
62N	1	10	0,00000	Raha milaza ho tsy nanota isika, dia mampandainga an'Andriamanitra sady tsy ao anatintsika ny teniny. >
62N	2	1	0,00000	Izany, rey anaka, no soratako aminareo, mba tsy hanotanareo. Kanefa raha misy olona manota, dia manana mpisolovava eo anilan'ny Ray isika, dia i Jesoa Kristy, ilay Marina.
62N	2	2	0,00000	Izy no sorom-panonerana amelana ny fahotantsika; ary tsy ny antsika ihany, fa ny an'izao tontolo izao koa.
62N	2	3	0,00000	Ny ahafantarantsika fa mahalala an'Andriamanitra isika, dia ny fitandremantsika ireo didiny.
62N	2	4	0,00000	Izay milaza ho mahalala an'Andriamanitra, nefa tsy mitandrina ireo didiny, dia mpandainga sady tsy ao anatin'izany olona izany ny hafatra marim-pototra.
62N	2	5	0,00000	Fa na iza na iza mitandrina ny tenin'Andriamanitra, dia lavorary ao aminy marina tokoa ny fitiavana an'Andriamanitra; izany no ahafantarantsika fa tafaray amin'Andriamanitra isika.
62N	2	6	0,00000	Izay milaza fa mitoetra ao anatin'Andriamanitra izy, dia tsy maintsy miaina toa izay niainan'i Kristy koa.
62N	2	7	0,00000	Ry hava-malala, tsy didy vaovao no soratako aminareo, fa didy ela, izay nanananareo hatramin'ny voalohany; izany didy ela izany dia ilay teny efa renareo.
62N	2	8	0,00000	Didy vaovao ihany koa no soratako aminareo, dia ilay hita marina eo amin'i Kristy sy eo aminareo, satria misava ny haizina ary efa mamiratra ny fahazavana tena izy.
62N	2	9	0,00000	Izay milaza fa ao amin'ny fahazavana izy, kanefa mankahala ny namany iray finoana, dia mbola ao amin'ny haizina ihany.
62N	2	10	0,00000	Izay tia ny namany iray finoana no mitoetra ao amin'ny fahazavana, ka tsy misy zavatra mitaona ny hafa amin'ny ratsy ao aminy.
62N	2	11	0,00000	Fa izay mankahala ny namany no ao amin'ny haizina: ao amin'ny haizina no andehanany ka tsy fantany izay alehany, satria voajamban'ny haizina ny masony.
62N	2	12	0,00000	Izao no soratako ho anareo rankizy: Voavela ny fahotanareo noho ny anaran'i Kristy!
62N	2	13	0,00000	Izao no soratako ho anareo ray aman-dreny: Efa nahalala Ilay nambara hatramin'ny voalohany ianareo! Izao no soratako ho anareo zatovo: Efa naharesy ilay Ratsy ianareo!
62N	2	14	0,00000	Izao no voasoratro ho anareo ankizy: Efa nahalala ny Ray ianareo! Izao no voasoratro ho anareo ray aman-dreny: Efa nahalala Ilay nambara hatramin'ny voalohany ianareo! Izao no voasoratro ho anareo zatovo: Mahery ianareo ary mitoetra ao anatinareo ny tenin'Andriamanitra, sady efa naharesy ilay Ratsy ianareo!
62N	2	15	0,00000	Aza mankamamy an'izao tontolo izao, na ny zavatra izay ao amin'izao tontolo izao. Raha misy olona mankamamy an'izao tontolo izao, dia tsy ao anatin'izany olona izany ny fitiavana ny Ray.
62N	2	16	0,00000	Satria ny zavatra rehetra izay ao amin'izao tontolo izao, izany hoe ny filandratsin'ny maha olona mpanota sy ny fitsiriritan-javatra hitan'ny maso ary ny rehaka momba izao fiainana izao, dia tsy avy amin'ny Ray, fa avy amin'izao tontolo izao.
62N	2	17	0,00000	Mandalo izao tontolo izao sy ny filandratsy itaomany, fa izay manao ny sitrapon'Andriamanitra no maharitra mandrakizay.
62N	2	18	0,00000	Rey anaka, izao no fotoanandro farany. Araka ny efa renareo dia ho avy ilay antikristy, sady maro ny antikristy efa tonga sahady; ka izany no ahafantarantsika fa izao no fotoanandro farany.
62N	2	19	0,00000	Avy tamintsika ihany ireo no niala, saingy tsy namantsika; satria raha namantsika tokoa ireo, dia ho naharitra niaraka tamintsika. Fa ireo no niala, dia mba hampiharihary fa tsy namantsika avokoa ny olona rehetra.
62N	2	20	0,00000	Ianareo kosa dia manana ny Fanahy Masina avy amin'i Kristy ary mahafantatra izany avokoa ianareo.
62N	2	21	0,00000	Tsy noho ianareo tsy mahafantatra ny hafatra marim-pototra no nanoratako taminareo, fa noho ianareo mahafantatra izany; ary fantatrareo koa fa tsy misy lainga avy amin'ilay hafatra marim-pototra.
62N	2	22	0,00000	Iza no mpandainga, raha tsy izay manda an'i Jesoa tsy ho Kristy? Izy no ilay antikristy, manda ny Ray sy ny Zanaka.
62N	2	23	0,00000	Izay rehetra manda ny Zanaka no tsy manana ny Ray koa; izay manaiky ny Zanaka no manana ny Ray koa.
62N	2	24	0,00000	Ianareo kosa, dia ny hafatra izay efa renareo hatramin'ny voalohany no aoka hitoetra ao anatinareo. Raha mitoetra ao anatinareo ny hafatra izay efa renareo hatramin'ny voalohany, dia hitoetra ao anatin'ny Zanaka sy ny Ray koa ianareo.
62N	2	25	0,00000	Ary ny zavatra nampanantenain'i Kristy antsika dia ny fiaina-maharitra mandrakizay.
62N	2	26	0,00000	Izany no voasoratro ho anareo, dia ny amin'ireo mitady hamitaka anareo.
62N	2	27	0,00000	Ianareo kosa, dia ny Fanahy Masina efa noraisinareo avy tamin'i Kristy no mitoetra ao anatinareo, ka tsy mila hampianarin'olona ianareo. Fa ny Fanahy Masina avy amin'i Kristy no mampianatra anareo ny amin'ny zavatra rehetra, ary zavatra marim-pototra fa tsy lainga no ampianariny; ka tomoera ao anatin'i Kristy ianareo, araka ny nampianaran'ny Fanahy Masina anareo.
62N	2	28	0,00000	Eny, rey anaka, tomoera ao anatin'i Kristy ianareo mba hananantsika toky rahatrizay hiseho Izy ary mba tsy ho voaroaka lavitra Azy isika amin'ny andro hiaviany ka ho afa-baraka.
62N	2	29	0,00000	Raha fantatrareo fa marina Andriamanitra, dia fantaro fa izay rehetra manao ny marina soritany koa dia naterak'Andriamanitra. >
62N	3	1	0,00000	Endrey ity haben'ny fitiavana nasehon'ny Ray ho antsika: fa nantsoina hoe zanak'Andriamanitra isika, sady zanany tokoa! Izao tontolo izao no tsy mahalala antsika, dia noho izy tsy nahalala an'Andriamanitra.
62N	3	2	0,00000	Ry hava-malala, zanak'Andriamanitra isika ankehitriny, kanefa mbola tsy naseho izay ho tena toetrantsika rahatrizay. Saingy fantatsika fa rahatrizay hiseho i Kristy, dia ho tahaka Azy isika, satria hahita Azy araka ny maha Izy Azy.
62N	3	3	0,00000	Ary izay rehetra manana izany fanantenana miorina amin'i Kristy izany dia mitandrin-tena hanana toetra madio mba hadio toetra tahaka Azy.
62N	3	4	0,00000	Izay rehetra manota dia mandika ny lalanan'Andriamanitra, fa ny ota no fandikana ny lalanan'Andriamanitra.
62N	3	5	0,00000	Fantatrareo kosa fa i Jesoa Kristy no niseho, dia mba hanala ny ota, ary tsy mba misy ota ao aminy.
62N	3	6	0,00000	Izay rehetra miray amin'i Kristy dia tsy manota; izay rehetra manota, dia tsy nahita Azy na nahalala Azy.
62N	3	7	0,00000	Rey anaka, aza avela hisy hamitaka anareo; izay manao ny marina soritan'Andriamanitra ihany no marina tahaka an'i Jesoa Kristy koa.
62N	3	8	0,00000	Izay manota dia avy amin'ny devoly, satria ny devoly dia mpanota hatrany am-boalohany. Ary ny anton'ny nisehoan'ilay Zanak'Andriamanitra, dia ny handrava ny asan'ny devoly.
62N	3	9	0,00000	Izay rehetra naterak'Andriamanitra dia tsy manota, satria ilay voa nafafin'Andriamanitra no mitoetra ao anatiny; ary tsy mahay manota izy satria naterak'Andriamanitra.
62N	3	10	0,00000	Izany no mampiavaka miharihary ireo zanak'Andriamanitra amin'ireo olona andevozin'ny devoly. Tsy mba avy amin'Andriamanitra izay rehetra tsy manao ny marina soritany sy izay tsy tia ny namana iray finoana.
62N	3	11	0,00000	Izao manko no hafatra efa renareo hatramin'ny voalohany: aoka isika hifankatia!
62N	3	12	0,00000	Fa tsy hanao tahaka an'i Kaina izay avy amin'ilay Ratsy ka namono ny rahalahiny. Ary inona no anton'ny namonoan'i Kaina azy? Dia satria ratsy ny asan'i Kaina, fa marina kosa ny an'ny rahalahiny.
62N	3	13	0,00000	Aza gaga, ry havana, raha ankahalain'izao tontolo izao ianareo.
62N	3	14	0,00000	Fantatsika fa tafafindra avy tamin'ny fahafatesana mba hiditra ao amin'ny fiainana isika, satria tia ireo namana iray finoana. Izay tsy tia dia mitoetra ao amin'ny fahafatesana ihany.
62N	3	15	0,00000	Izay rehetra mankahala ny namany iray finoana dia mpamono olona; ary fantatrareo fa tsy misy mpamono olona manana ny fiaina-maharitra mandrakizay mitoetra ao anatiny.
62N	3	16	0,00000	Izao no ahafantarantsika ny fitiavana: i Jesoa Kristy dia nahafoy ny ainy hamonjeny antsika; ary isika koa dia mba tokony hahafoy ny aintsika hamonjena ny namana.
62N	3	17	0,00000	Na iza na iza manan-karena eto amin'izao tontolo izao, ary mahita ny namany mahantra nefa mihirim-belona tsy mangoraka azy, ahoana no itoeran'ny fitiavan'Andriamanitra ao anatiny?
62N	3	18	0,00000	Rey anaka, aoka tsy ho tia amin'ny teny tsara lahatra fotsiny isika, fa ho tia amin'ny asa sy araka ny tena marina.
62N	3	19	0,00000	Izany no hahafantarantsika fa mpiandany amin'ny marina isika. Izany no hampahatokiantsika ny fontsika eo anatrehan'Andriamanitra,
62N	3	20	0,00000	raha toa manameloka antsika ny fontsika: Andriamanitra manko dia fantatsika fa lehibe noho ny fontsika sady mahalala ny zavatra rehetra.
62N	3	21	0,00000	Ry hava-malala, raha toa tsy manameloka antsika ny fontsika, dia manan-toky eo anatrehan'Andriamanitra isika;
62N	3	22	0,00000	ary na inona na inona angatahintsika dia azontsika avy aminy, satria mitandrina ireo didiny sy manao izay ankasitrahina eo imasony isika.
62N	3	23	0,00000	Ary ny didin'Andriamanitra dia ny hinoantsika ny anaran'i Jesoa Kristy Zanany sy ny hifankatiavantsika araka ny didy nomen'i Kristy antsika.
62N	3	24	0,00000	Izay mitandrina ireo didin'Andriamanitra no mitoetra ao anatin'Andriamanitra ary Andriamanitra kosa ao anatiny; ary ny ahafantarantsika fa mitoetra ao anatintsika Andriamanitra, dia ny Fanahy Masina Izay nomeny antsika. >
62N	4	1	0,00000	Ry hava-malala, aza mino izay rehetra milaza hoe manana ny Fanahy Masina, fa zahao toetra ireo hahafantarana raha toa ny Fanahy Masina avy amin'Andriamanitra no manentana azy; satria maro ny mpaminany sandoka eran'izao tontolo izao.
62N	4	2	0,00000	Izao no ahafantaranareo ny Fanahin'Andriamanitra: ny olona rehetra manaiky fa efa tonga olombelona tokoa i Jesoa Kristy, dia manana ny Fanahy avy amin'Andriamanitra;
62N	4	3	0,00000	ny olona rehetra tsy manaiky an'i Jesoa araka izany, dia tsy manana ny Fanahy avy amin'Andriamanitra: ny fanahy ananany dia ny fanahin'ilay antikristy, izay renareo fa ho avy ary efa eo amin'izao tontolo izao sahady aza ankehitriny.
62N	4	4	0,00000	Rey anaka, ianareo dia avy amin'Andriamanitra ary efa naharesy an'ireny mpaminany sandoka ireny; satria lehibe ny Fanahy Masina izay ao anatinareo noho ny fanahy izay ao amin'izao tontolo izao.
62N	4	5	0,00000	Ireny mpaminany sandoka ireny dia anisan'izao tontolo izao, ka izany no itenenany zavatra avy amin'izao tontolo izao sy ihainoan'izao tontolo izao azy.
62N	4	6	0,00000	Fa izahay kosa dia avy amin'Andriamanitra; ka izay mahalala an'Andriamanitra no mihaino anay, fa izay tsy avy amin'Andriamanitra tsy mba mihaino anay. Izany no ahafantarantsika ny Fanahy fahamarinana sy ny fanahy fahadisoan-kevitra.
62N	4	7	0,00000	Ry hava-malala, aoka hifankatia isika, fa avy amin'Andriamanitra ny fitiavana, ary izay rehetra tia no naterak'Andriamanitra sady mahalala an'Andriamanitra.
62N	4	8	0,00000	Izay tsy tia dia tsy mahalala an'Andriamanitra, satria Andriamanitra dia fitiavana.
62N	4	9	0,00000	Izao no nanehoan'Andriamanitra ny fitiavany antsika: nirahiny ho eo amin'izao tontolo izao ny Zanany lahitokana mba hahavelona antsika amin'ny alalany.
62N	4	10	0,00000	Izao no fitiavana: tsy hoe isika no nitia an'Andriamanitra; fa Izy no nitia antsika, ka naniraka ny Zanany lahitokana ho sorom-panonerana hamelana ny fahotantsika.
62N	4	11	0,00000	Ry hava-malala, raha toy izany no nitiavan'Andriamanitra antsika, dia mba tokony hifankatia koa isika.
62N	4	12	0,00000	Tsy mbola nisy olona nahita an'Andriamanitra na oviana na oviana; fa raha mifankatia isika, dia mitoetra ao anatintsika Andriamanitra, ary lavorary ao anatintsika ny fitiavana Azy.
62N	4	13	0,00000	Ny ahafantarantsika fa mitoetra ao anatin'Andriamanitra isika ary Izy ao anatintsika, dia ny Fanahiny efa nomeny antsika.
62N	4	14	0,00000	Ary izahay efa nahita ka dia vavolombelona manambara fa naniraka ny Zanany ho Mpamonjy an'izao tontolo izao ny Ray.
62N	4	15	0,00000	Na iza na iza manaiky an'i Jesoa ho Zanak'Andriamanitra, dia mitoetra ao anatiny Andriamanitra ary izy ao anatin'Andriamanitra.
62N	4	16	0,00000	Ary isika efa mahalala sy mino ny fitiavan'Andriamanitra antsika. Andriamanitra dia fitiavana; koa izay mitoetra ao amin'ny fitiavana no mitoetra ao anatin'Andriamanitra, ary Andriamanitra ao anatiny.
62N	4	17	0,00000	Izao no mahalavorary ny fitiavana eo anivontsika: hanan-toky isika amin'ny andro fitsarana, satria tahaka an'i Kristy isika eto amin'izao tontolo izao.
62N	4	18	0,00000	Tsy mba manan-tahotra ny fitiavana, fa ny fitiavana lavorary mandroaka ny tahotra. Mifantoka amin'ny sazy manko ny tahotra, fa izay matahotra dia mbola tsy lavorary amin'ny fitiavana.
62N	4	19	0,00000	Tia isika, satria Andriamanitra no efa tia antsika mialoha.
62N	4	20	0,00000	Raha misy manao hoe: Manam-pitiavana an'Andriamanitra aho, nefa mankahala ny namana iray finoana, dia mpandainga izy; fa raha ny namana izay hitany aza tsy tiany, hataony ahoana no fitia an'Andriamanitra Izay tsy hitany?
62N	4	21	0,00000	Ary izao no didy azontsika tamin'i Kristy: izay manam-pitiavana an'Andriamanitra dia tsy maintsy manam-pitiavana ny namana iray finoana koa. >
62N	5	1	0,00000	Izay rehetra mino fa i Jesoa no Kristy, dia naterak'Andriamanitra; ary izay rehetra tia ilay Andriamanitra niteraka, dia tia izay naterak'Andriamanitra koa.
62N	5	2	0,00000	Ny ahafantarantsika fa tia ireo zanak'Andriamanitra isika, dia ny fitiavantsika an'Andriamanitra sy ny fanatontosantsika ireo didiny.
62N	5	3	0,00000	Eny, ny fitiavana an'Andriamanitra dia ny fitandremantsika ireo didiny; sady tsy mavesatra ireo didiny ireo,
62N	5	4	0,00000	satria izay rehetra naterak'Andriamanitra dia maharesy izao tontolo izao. Ary ny fitaovam-pandresena izay maharesy izao tontolo izao dia ny finoantsika.
62N	5	5	0,00000	Iza moa no maharesy izao tontolo izao, afa-tsy izay mino fa i Jesoa no ilay Zanak'Andriamanitra?
62N	5	6	0,00000	I Jesoa Kristy dia Ilay avy tamin'ny alalan'ny rano sy tamin'ny alalan'ny ra. Tsy tamin'ny rano ihany no nahatongavany, fa tamin'ny rano sy ny ra; ary ny Fanahy Masina no vavolombelona manambara izany, satria ny Fanahy Masina no fahamarinana.
62N	5	7	0,00000	Fa ankehitriny, telo no vavolombelona manambara:
62N	5	8	0,00000	dia ny Fanahy Masina sy ny rano ary ny ra; sady mifanaraka tsara izy telo.
62N	5	9	0,00000	Raisintsika ny zavatra ambaran'ny olona; ary lehibe noho izany ny zavatra ambaran'Andriamanitra, satria ny zavatra ambaran'Andriamanitra dia izay efa nambarany momba ny Zanany.
62N	5	10	0,00000	Koa izay mino ilay Zanak'Andriamanitra no manana izany zavatra ambara izany ao anatiny; izay tsy mino an'Andriamanitra kosa dia efa nampandainga an'Andriamanitra, satria tsy nino ny zavatra nambarany momba ilay Zanany.
62N	5	11	0,00000	Ary ny zavatra nambara dia izao: fiaina-maharitra mandrakizay no efa nomen'Andriamanitra antsika ary ao amin'ilay Zanany izany fiainana izany.
62N	5	12	0,00000	Izay manana ny Zanaka no velona aina; izay tsy manana ny Zanak'Andriamanitra no tsy velona aina.
62N	5	13	0,00000	Izany no voasoratro ho anareo izay mino ny anaran'ilay Zanak'Andriamanitra, mba hahafantaranareo fa velona aina mandrakizay ianareo.
62N	5	14	0,00000	Ary izao no toky ananantsika eo anatrehan'Andriamanitra: raha mangata-javatra araka ny sitrapony isika, dia mihaino antsika Izy;
62N	5	15	0,00000	ary raha fantatsika fa mihaino antsika Izy na inona na inona angatahintsika, dia fantatsika koa fa azontsika izay angatahintsika aminy.
62N	5	16	0,00000	Raha misy mahita ny namana iray finoana manao ota tsy mahafaty, dia aoka izy hivavaka ho azy ary Andriamanitra no hanome azy fiainana: izay ny amin'ireo manao ota tsy mahafaty. Fa misy ota mahafaty, ka tsy mba ny amin'izany no ilazako hoe tokony hivavaka izy.
62N	5	17	0,00000	Ota avokoa ny asa ratsy rehetra, saingy misy ota tsy mahafaty.
62N	5	18	0,00000	Fantatsika fa izay rehetra naterak'Andriamanitra dia tsy manota, satria arovan'ilay Zanak'Andriamanitra izy ka tsy voakasik'ilay Ratsy.
62N	5	19	0,00000	Fantatsika fa avy amin'Andriamanitra isika, fa izao tontolo izao kosa eo ambany fahefan'ilay Ratsy avokoa.
62N	5	20	0,00000	Ary fantatsika fa tonga ny Zanak'Andriamanitra ka efa nanome antsika fahazavan-tsaina mba hahalalantsika an'ilay Andriamanitra tena Izy; ary tafaray amin'izany Andriamanitra tena Izy izany isika, amin'ny alalan'i Jesoa Kristy Zanany Izay Andriamanitra tena Izy sady fiaina-maharitra mandrakizay.
62N	5	21	0,00000	Rey anaka, mitandrema tena fandrao manompo sampy ianareo. >
63N	1	1	0,00000	Avy amiko loholona ity taratasy ity. Mamangy anao aho, ry Andriambavy voafidin'Andriamanitra, ary mamangy an'ireo zanakao izay tiako marina tokoa; ary tsy izaho ihany no manam-pitiavana anareo fa izay rehetra mahalala ny hafatra marim-pototra koa,
63N	1	2	0,00000	satria mitoetra ao anatintsika ny hafatra marim-pototra sady homba antsika mandrakizay.
63N	1	3	0,00000	Homba antsika anie ny fahasoavana sy famindrampo amam-piadanana avy amin'Andriamanitra Ray sy i Jesoa Kristy Zanaky ny Ray, noho isika vonton'ny hafatra marim-pototra sy ny fitiavana!
63N	1	4	0,00000	Faly tokoa aho tamin'ny nahitako ny zanakao sasany miaina ny hafatra marim-pototra, araka ny didy noraisintsika tamin'ny Ray.
63N	1	5	0,00000	Ary izao no angatahiko aminao ankehitriny, ry Andriambavy: aoka hifankatia isika! Tsy hoe didy vaovao no soratako aminao fa ilay nananantsika hatramin'ny voalohany ihany.
63N	1	6	0,00000	Ary izao no fitiavana, dia ny hiainantsika araka ireo didin'Andriamanitra. Ny didy, araka ny efa renareo hatramin'ny voalohany, dia ny hiainanareo amin'ny fitiavana.
63N	1	7	0,00000	Maro mantsy ny mpamitaka efa niely eran'izao tontolo izao: izy ireny dia tsy manaiky fa tonga olombelona tokoa i Jesoa Kristy. Izany no maha mpamitaka sy maha antikristy!
63N	1	8	0,00000	Mitandrema tena ianareo mba tsy hahavery ny vokatr'ireo asanareo sady mba handraisanareo valisoa feno.
63N	1	9	0,00000	Izay rehetra tsy mitoetra ao amin'ny fampianaran'i Kristy fa mihoa-pefy, dia tsy manana an'Andriamanitra. Izay mitoetra ao amin'ny fampianaran'i Kristy no manana ny Ray sy ny Zanaka.
63N	1	10	0,00000	Raha misy olona tonga ao aminareo, ka tsy mitondra izao fampianarana izao, dia aza mampiantrano azy na miarahaba azy akory;
63N	1	11	0,00000	fa izay miarahaba azy dia miombona amin'ny ratsy ataony.
63N	1	12	0,00000	Manan-javatra maro hosoratana aminareo aho, nefa tsy tiako hatao amin'ny taratasy sy ny ranomainty izany. Fa manantena ho tonga aty aminareo aho ka hiresaka mifanatrika aminareo, mba ho feno ny hafaliantsika.
63N	1	13	0,00000	Ireo zanak'ilay rahavavinao, izay voafidin'Andriamanitra koa, dia manao veloma anao. >
64N	1	1	0,00000	Avy amiko loholona ity taratasy ity. Mamangy anao aho, ry Gaio, hava-malala izay tiako marina tokoa.
64N	1	2	0,00000	Mangataka amin'Andriamanitra aho, rahavako, mba hambinina amin'ny zavatra rehetra ianao ary mba ho salama tsara, tahaka izay anambinana anao ara-panahy.
64N	1	3	0,00000	Faly tokoa aho, fony nisy havana iray finoana tonga ka nijoro ho vavolombelona nanambara tamiko fa mifikitra amin'ny hafatra marim-pototra ianao, araka ny efa iainanao an'izany.
64N	1	4	0,00000	Tsy misy mahafaly ahy mihoatra noho ny andrenesako fa miaina ny hafatra marim-pototra ireo zanako.
64N	1	5	0,00000	Asan'olona mahatoky, rahavako, no ataonao na inona na inona tontosainao amin'ny havana iray finoana, na dia vahiny mandalo aza izy.
64N	1	6	0,00000	Ireo no nanambara teo anatrehan'ny Fiangonana izany fitiavanao izany. Dia ho soa no hataonao, raha manatitra sy mamatsy azy ireo amin'ny diany ianao, araka izay fomba mendrika an'Andriamanitra;
64N	1	7	0,00000	fa ho voninahitr'i Kristy no niaingan'ireo sady tsy anekeny handray na inona na inona avy amin'ny tsy kristianina.
64N	1	8	0,00000	Koa isika no tokony hanohana ny olona toy ireny mba ho mpiara-miasa aminy hampiely ny hafatra marim-pototra.
64N	1	9	0,00000	Efa nanoratra tamin'ny Fiangonana ihany aho; saingy i Diotrefa, izay te hanjakazaka olona, no tsy nankato anay.
64N	1	10	0,00000	Noho izany, rehefa tonga aho, dia hotsarovako ny asa ataony, amin'izy mibedibedy foana manaratsy anay; sady tsy afa-pon'izany, fa ny tenany tsy mety mandray ireo havana iray finoana, ary izay te handray ireo koa sakanany sy roahiny hiala amin'ny Fiangonana.
64N	1	11	0,00000	Aza maka tahaka ny ratsy, rahavako, fa ny tsara. Izay manao ny tsara no avy amin'Andriamanitra; izay manao ny ratsy kosa tsy mba nahita an'Andriamanitra.
64N	1	12	0,00000	Ny amin'i Demetry dia ny olona rehetra sy ny hafatra marim-pototra iainany no vavolombelon'ny mahatsara laza azy. Izahay koa dia vavolombelon'izany, ary fantatrao fa azo antoka ny fijoroanay ho vavolombelona.
64N	1	13	0,00000	Manan-javatra maro hosoratana aminao aho, nefa tsy tiako hatao amin'ny ranomainty sy ny penina izany.
64N	1	14	0,00000	Fa manantena hahita anao faingana aho, ka dia hiresaka hifanatrika isika.
64N	1	15	0,00000	Ho aminao anie ny fiadanana! Manao veloma anao ireo sakaiza aty. Veloma any amin'ireo sakaiza tsirairay avy. >
65N	1	1	0,00000	Avy amiko Joda ity taratasy ity, dia izaho mpanompon'i Jesoa Kristy sady rahalahin'i Jakoba. Mamangy anareo voaantson'Andriamanitra aho, dia ianareo tiavin'Andriamanitra Ray sy tahiriziny ho an'i Jesoa Kristy.
65N	1	2	0,00000	Hampitomboina ao aminareo anie ny famindrampo sy ny fiadanana ary ny fitiavana!
65N	1	3	0,00000	Ry hava-malala, teo am-piezahana mafy hanoratra ho anareo ny amin'ny famonjena iombonantsika aho no nisy nahatery ahy hanoratra aminareo, mba hampirisika anareo hikely aina hiaro ny finoana izay efa natolotra tanteraka tamin'ny vahoakan'Andriamanitra.
65N	1	4	0,00000	Fa misy olona sasany tafiditra an-tsokosoko eo aminareo: dia olona ratsy fanahy izay mamadika ny fahasoavan'Andriamanitsika ho fampianarana fitondrantena maloto, ka manda an'i Jesoa Kristy, ilay Andrian-tokana sady Tompontsika. Hatry ny ela no efa voalazan'ny Soratra Masina mialoha ny fanamelohana hihatra amin'ireny olona ireny.
65N	1	5	0,00000	Na dia efa fantatrareo aza ny zavatra rehetra, dia tiako hampahatsiarovina anareo ireto: rehefa novonjen'ny Tompo tanteraka ho afaka tany Ejipta ny vahokany, dia naringany ihany taty aoriana izay tsy nino,
65N	1	6	0,00000	ary ny anjely izay tsy nitana ny fiamboniana nomena azy fa nandao ny fonenany, dia tazonin'ny Tompo am-patorana mandrakizay ao anaty haizina mandra-pahatongan'ny andro lehibe hanamelohana azy;
65N	1	7	0,00000	toy izany koa ny mponina tao Sodoma sy Gomora mbamin'ireo tanana manodidina: nanao fitondrantena maloto izy ireo ary lasa nivarilavo amin'ny zavatra tsy tokony hatao, ka raiso ho fananarana satria afo maharitra mandrakizay no sazy mihatra aminy.
65N	1	8	0,00000	Toy izany koa ireo mpampianatra sandoka ireo: mirediredy ka mandoto ny nofony sady manda ny maha Tompo an'i Kristy ary manevateva ireo atao hoe voninahitra.
65N	1	9	0,00000	Kanefa na i Mikaela arkanjely aza, raha niady tamin'ny devoly ka nifanditra momba ny fatin'i Mosesy, dia tsy sahy nanevateva nanameloka ny devoly fa nanao taminy hoe: Aoka hofaizin'ny Tompo ianao!
65N	1	10	0,00000	Ireo olona ireo kosa dia manevateva ny zavatra tsy fantany akory, sady manimba tena amin'ny zavatra fantany ara-pahazarana fotsiny tahaka ny ahalalan'ny biby tsy manan-tsaina.
65N	1	11	0,00000	Hahita loza ireo, fa nizotra tamin'ny lalana efa nizoran'i Kaina, nihitsoka tamin'ny hadisoana efa nahavoa an'i Balahama mba hahazoana tamby, ary efa ringana tamin'ny fikomiana nataony toy ny naharingana an'i Kora.
65N	1	12	0,00000	Ireo no mandrava ny firindran'ny sakafom-pifankatiavana ataonareo, fa miara-mihinana aminareo tsy amin-tahotra sady mpiandry mamahan-tena. Toy ny rahona faohin-drivotra ireo ka tsy mahalatsaka orana; toy ny hazo fararano tsy misy voany sady voaongotra, ka indroa maty;
65N	1	13	0,00000	toy ny onjan-dranomasina misamboaravoara ka mamorivory henatra vokatry ny ataony; toy ny tain-kintana mirenireny, ka voatahiry mandrakizay ho an'ny haizina mangitsokitsoka.
65N	1	14	0,00000	I Henoka, ilay taranaka fahafito nandimby an'i Adama, dia efa naminany koa ny amin'ireo olona ireo, ka nilaza hoe: Indro tonga ny Tompo, otronin'ny anjely masiny tsy tambo isaina,
65N	1	15	0,00000	mba hitsara ny olona rehetra; ka hampiaiky ny ratsy fanahy rehetra Izy noho ny asa ratsy rehetra mbamin'ny teny ratsy rehetra nataon'ireo mpanota ratsy fanahy ireo hanoherana ny Tompo.
65N	1	16	0,00000	Ireo mpampianatra sandoka ireo dia mpimonomonona sy mpimoimoy lava, sady miaina araka ny filandratsiny no miavonavom-piteny, ka mandoka olona mba hahazoany tombon-tsoa.
65N	1	17	0,00000	Ianareo kosa, ry hava-malala, tsarovy ny teny efa nolazain'ireo apostolin'i Jesoa Kristy Tompontsika;
65N	1	18	0,00000	satria izao no voalazany taminareo: Amin'ny andro farany dia hisy mpaniratsira, hiaina araka ny filan'ny haratsiam-panahiny.
65N	1	19	0,00000	Ireo mpampianatra sandoka ireo no mahatonga fisaratsarahana, satria entin'ny maha olombelona ihany fa tsy mba manana ny Fanahin'Andriamanitra.
65N	1	20	0,00000	Ianareo kosa, ry hava-malala, ataovy izay handrosoanareo amin'ny finoana masina indrindra efa anananareo, ka mivavaha omban'ny herin'ny Fanahy Masina;
65N	1	21	0,00000	mitahiriza tena ao amin'ny fitiavan'Andriamanitra, ka mahandrasa ny famindrampon'i Jesoa Kristy Tompontsika hahazoanareo fiaina-maharitra mandrakizay.
65N	1	22	0,00000	Reseo lahatra ny sasany izay miahanahana;
65N	1	23	0,00000	ny sasany indray, sariho ho afaka amin'ny afo no famonjy azy; ary ny sasany kosa amindrao fo, saingy mitandrema tsara ka ankahalao na dia ny akanjo voaloton'ny maha olona mpanota azy aza.
65N	1	24	0,00000	Ho an'Andriamanitra tokana anie ny voninahitra! Fa Izy no mahay miaro anareo tsy ho solafaka amin'ny fahotana, Izy no mahay mampijoro anareo tsy hanan-tsiny ka haheni-karavoana anareo eo anoloan'ny voninahiny;
65N	1	25	0,00000	Izy no Mpamonjy antsika amin'ny alalan'i Jesoa Kristy Tompontsika. Eny, ho an'Andriamanitra tokana anie ny voninahitra sy ny laza ary ny fanjakana sy ny fahefana hatramy talohan'ny taona rehetra sy ankehitriny ary mandrakizay! Amen. >
66N	1	1	0,00000	Fanambarana nataon'i Jesoa Kristy no aroso amin'ity boky ity. Izany fanambarana izany dia nomen'Andriamanitra Azy mba hanehoan'i Jesoa Kristy amin'ireo mpanompony izay zavatra tsy maintsy ho tonga faingana. I Jesoa Kristy, tamin'ny alalan'ny anjely izay nirahiny, no nampahalala izany tamin'i Johany.
66N	1	2	22,4770	Io Johany io no vavolombelona nampita ny teny avy amin'Andriamanitra sy ny hafatra nijoroan'i Jesoa Kristy ho vavolombelona, dia ny zavatra rehetra efa hitany.
66N	1	3	32,6646	Sambatra izay mamaky sy ireo mihaino ny tenin'ity faminaniana ity, ka mitandrina izay voasoratra ato anatiny; fa antomotra ny fotoanandro hahatanterahan'ireo zavatra ireo.
66N	1	4	43,7553	Avy amiko Johany ireto taratasy ireto, ary mamangy ny Fiangonana fito ao amin'ny faritany Azia aho. Ho aminareo anie ny fahasoavana sy ny fiadanana avy amin'Ilay ankehitriny sy taloha ary avy; ho aminareo anie ny fahasoavana sy ny fiadanana avy amin'ny Fanahy Masina, ombam-panomezana fito, Izay eo anoloan'ny sezafiandrianan'Andriamanitra;
66N	1	5	63,4184	ary ho aminareo anie ny fahasoavana sy ny fiadanana avy amin'i Jesoa Kristy, ilay Vavolombelona mahatoky, ilay Zanaka lahimatoa sady voalohany natsangana ho velona avy tany amin'ny maty, ary ilay filohan'ny mpanjakan'ny tany! Tia antsika i Jesoa Kristy ka efa namaha antsika tamin'ny fatoran'ny fahotantsika fony Izy nahafoy ny rany,
66N	1	6	82,1175	ary efa nahatonga antsika ho fanjaka-mpisorona hanompo an'Andriamanitra Rainy. Ho an'i Jesoa Kristy anie ny voninahitra sy ny fahefana mandrakizay mandrakizay! Amen.
66N	1	7	92,0770	Indro i Jesoa Kristy, tamy eo amin'ny rahona, ka hahita maso Azy ny olona rehetra, na dia ireo nandefona Azy aza, ary hitomany Azy ny firenena rehetra ambonin'ny tany. Eny, izany tokoa!
66N	1	8	103,908	Izaho no Alfa sy Omega, hoy ny Tompo Andriamanitra, Ilay ankehitriny sy taloha ary ho avy, ilay Tsitoha.
66N	1	9	115,432	I Johany havanareo aho. Tafaray amin'i Jesoa aho ka mpiombona anjara amin'ny fahoriany sy ny fanjakany ary ny faharetany miaraka aminareo. Napetraka tao amin'ny nosy antsoina hoe Patmo aho satria nitory ny tenin'Andriamanitra sy nitana ny hafatra nijoroan'i Jesoa ho vavolombelona.
66N	1	10	136,852	Nahazo tsindrimandry avy amin'ny Fanahy Masina aho tamin'ny andron'ny Tompo, ka nahare feo mahery tao ivohoko, dia feo mahery tahaka ny feon-trompetra
66N	1	11	144,87600	nanao hoe: Izay zavatra hitanao dia soraty ho boky ka ampitondray any amin'ny Fiangonana fito: dia any Efeso, Smirna, Pergamo, Tiatira, Sardy, Filadelfia, ary Laodisia.
66N	1	12	160,493	Dia nitodika aho hizaha izay olona niteny tamiko. Ka rehefa tafatodika aho, dia nahita fitoeranjiro volamena fito,
66N	1	13	168,494	ary teo afovoan'ireo fitoeranjiro ireo dia nisy tahatahaka ny Zanak'olona, niakanjo akanjo lava, nanao etra volamena manodidina ny tratrany;
66N	1	14	177,450	ny lohany sy ny volondohany dia fotsy tahaka ny volonondry fotsy na tahaka ny orampanala; ny masony mivaivay tahaka ny lelafo;
66N	1	15	185,632	ny tongony mangirangirana tahaka ny halimo manganohano, hoatra ilay halimo voadio tamin'ny memy afo; ary ny feony midoboka tahaka ny firohondrohon'ny ranobe.
66N	1	16	196,005	Nitana kintana fito teny an-tanany ankavanana Izy, nisy sabatra maranitra roa lela nivoaka avy teo am-bavany ary ny tarehiny dia manelatrelatra tahaka ny masoandro faran'ny mamirapiratra.
66N	1	17	208,269	Vao nahita ny Zanak'olona aho, dia lavo niankohoka toy ny maty teo anoloan'ny tongony. Fa nametraka teo amboniko ny tanany ankavanana Izy ka nanao hoe: Aoka izay ny tahotra! Izaho no Voalohany sy Farany,
66N	1	18	221,563	dia ilay Velona; efa maty Aho, nefa indro velona mandrakizay mandrakizay, sady manam-pahefana amin'ny fahafatesana sy amin'ny Toeran'ny maty.
66N	1	19	231,895	Koa soraty izay zavatra efa hitanao, na izay ankehitriny, na izay mbola ho avy any aoriana.
66N	1	20	240,456	Izao no hevi-miafina fonosin'ny kintana fito hitanao teo an-tanako havanana sy ny fitoeranjiro volamena fito: ny kintana fito dia ny anjelin'ny Fiangonana fito; ary ny fitoeranjiro fito dia ny Fiangonana fito. >
66N	2	1	0,00000	Manorata ho an'ny anjelin'ny Fiangonana any Efeso: Izao no lazain'Ilay mihazona ny kintana fito eo an-tanany ankavanana sady mandeha eo afovoan'ny fitoeranjiro volamena fito:
66N	2	2	14,3399	Fantatro ny asanao sy ny fikelezanao aina ary ny faharetanao, mbamin'ny tsy fahazakanao ny ratsy fanahy; efa nozahanao toetra ireo milaza ny tenany ho apostoly, kanjo tsiizy ary hitanao fa mpandainga ireo;
66N	2	3	31,3209	ary manana faharetana ianao, ka mizaka ny mafy noho ny amiko sady tsy ketraka.
66N	2	4	37,5382	Saingy izao no anomezako tsiny anao: nihemotra tamin'ilay fitiavanao tany am-boalohany ianao.
66N	2	5	44,6886	Koa tsarovy izay nitoeranao fony mbola tsy lavo, dia ialao ny toe-dratsinao, ka ataovy indray ny asanao tany am-boalohany; fa raha tsy izany, dia ho avy aminao Aho, ka hanaisotra ny fitoeranjironao amin'izay misy azy, raha toa tsy ialanao ny toe-dratsinao.
66N	2	6	63,1227	Izao kosa no anananao sitraka: ankahalainao ny asan'ireo Nikolaita, izay ankahalaiko ihany koa.
66N	2	7	70,8833	Izay manan-tsofina, aoka hihaino izay lazain'ny Fanahy Masina amin'ireo Fiangonana! Izay maharesy dia havelako hihinana amin'ny voan'ilay hazo manome fiainana izay ao amin'ny sahan'Andriamanitra. Manorata ho an'ny anjelin'ny Fiangonana any Smirna:
66N	2	8	86,2273	Izao no lazain'ilay Voalohany sady Farany, Izay efa maty nefa velona indray:
66N	2	9	91,6587	Fantatro ny fahorianao sy ny fahantranao, kanefa manankarena ianao. Fantatro ianao fa endrikendrehin'ireo milaza ny tenany ho Jiosy, kanjo tsiizy fa olona mivavaka amin'i Satana.
66N	2	10	105,852	Aza matahotra na inona na inona amin'izay fijaliana efa hanjo anao; indro ny devoly efa hanao am-ponja ny sasany aminareo, mba ho voazaha toetra ianareo ary hiaritra fahoriana mandritra ny folo andro. Aoka ho mahatoky ambara-pahafaty ianao, dia ny fiainana no homeko anao ho satroboninahitra.
66N	2	11	125,587	Izay manan-tsofina, aoka hihaino izay lazain'ny Fanahy Masina amin'ireo Fiangonana. Izay maharesy dia tsy hiharan-doza avy amin'ny fahafatesana faharoa.
66N	2	12	136,073	Manorata ho an'ny anjelin'ny Fiangonana any Pergamo: Izao no lazain'Ilay manana ny sabatra maranitra roa lela:
66N	2	13	143,273	Fantatro izay onenanao, dia ao amin'izay itoeran'ny sezafiandrianan'i Satana. Mifikitra mafy amiko ianao ka tsy manda ny finoana Ahy, na dia tamin'ny andron'i Antipasy aza, izay vavolombeloko sady lehilahy mahatoky Ahy, dia ilay novonoina teo aminareo, teo amin'ity toerana onenan'i Satana ity.
66N	2	14	163,779	Saingy izao no zavatra kely anomezako tsiny anao: misy eo aminao izay mifikitra amin'ny fampianaran'i Balahama, ilay nanome fo an'i Balaka hanisy fandrika mitaona ny Israelita amin'ny fahotana; ary dia voatarika tokoa ireo Israelita hihinan-kena natao fanatitra tamin'ny sampy sy hijangajanga.
66N	2	15	184,473	Ary toy izany koa, misy eo aminao izay mifikitra amin'ny fampianaran-dry zareo Nikolaita.
66N	2	16	191,249	Koa ialao ny toe-dratsinao; fa raha tsy izany, dia ho avy aminao faingana Aho ka hamely an'ireo amin'ilay sabatra mivoaka avy eo am-bavako.
66N	2	17	201,966	Izay manan-tsofina, aoka hihaino izay lazain'ny Fanahy Masina amin'ireo Fiangonana. Izay maharesy dia homeko mana miafina sady homeko vato fotsy; ary eo amin'io vato io dia misy anaram-baovao voasoratra, izay tsy fantatr'olona afa-tsy izay mandray azy ihany.
66N	2	18	219,372	Manorata ho an'ny anjelin'ny Fiangonana any Tiatira: Izao no lazain'ilay Zanak'Andriamanitra, dia Ilay manana maso mivaivay tahaka ny lelafo sady manana tongotra mangirangirana tahaka ny varahina manganohano:
66N	2	19	232,565	Fantatro ny asanao, ny fitiavanao, ny finoanao, ny fanompoanao, ary ny faharetanao; ary ny asanao farany izao dia be noho ny tany am-boalohany.
66N	2	20	244,971	Saingy izao no anomezako tsiny anao: leferinao ilay vehivavy Jezebela izay milaza ny tenany ho mpaminany, ka dia mampianatra sy manoloky ny mpanompoko hijangajanga sy hihinan-kena natao fanatitra tamin'ny sampy.
66N	2	21	259,980	Efa nomeko andro io vehivavy io hialany amin'ny toe-dratsiny, saingy tsy mety miala amin'ny fijangajangany.
66N	2	22	266,591	Indro hampandamahiko eo am-pandriana izy, ary izay nanitsakitsa-bady taminy dia hozoim-pahoriana lehibe, raha toa tsy miala amin'ny asa nampianarin-dravehivavy azy.
66N	2	23	279,113	Hovonoiko ho faty ny zanany, ka ho fantatry ny Fiangonana rehetra fa Izaho no mahalala ny ao am-po tsy miloatra; ary hovaliako araka ny asanareo avy ianareo.
66N	2	24	289,493	Fa ianareo sisa rehetra amin'ny Fiangonana any Tiatira dia tsy nanaraka izany fampianarana izany sady tsy mba mahalala ny ataon'ireo hoe "hevi-dalin'i Satana"; ka izao no lazaiko aminareo: tsy hovesarako entana hafa ianareo;
66N	2	25	306,062	fa izay anananareo no tano mafy mandra-piaviko.
66N	2	26	309,683	Izay maharesy ka mitandrina ny hanao ny asako hatramin'ny farany, dia homeko fahefana toy izay efa noraisiko tamin'ny Raiko: homeko fahefana amin'ny firenena izy, ka hifehy azy amin'ny tehim-by ary hanorotoro azy toy ny vilany tany. Homeko an'izay maharesy koa ny kintana fitarikandro.
66N	2	27	330,000	????
66N	2	28	329,988	????
66N	2	29	329,836	Izay manan-tsofina, aoka hihaino izay lazain'ny Fanahy Masina amin'ireo Fiangonana. >
66N	3	1	0,00000	Manorata ho an'ny anjelin'ny Fiangonana any Sardy: Izao no lazain'Ilay manana ny Fanahy Masina ombam-panomezana fito avy amin'Andriamanitra sy mitana ny kintana fito: Fantatro ny asanao; fantatro fa malaza hoe velona ianao, kanjo maty.
66N	3	2	19,8048	Miambena, ka aoreno tsara ny zavatra sisa efa mila ho faty, satria tsy nisy nahitako lavorary eo anatrehan'Andriamanitro ny asanao.
66N	3	3	29,7003	Koa tsarovy izay fomba nandraisanao sy nihainoanao ny tenin'Andriamanitra ary dia tano izany ka ialao ny toe-dratsinao. Raha tsy miambina ianao, dia ho avy toy ny mpangalatra Aho, ka tsy ho fantatrao izay ora hiaviako aminao.
66N	3	4	47,0463	Kanefa eto Sardy ianao dia manana olona vitsivitsy izay tsy nandoto ny akanjony; ary miakanjo fotsy no hiara-mandeha amiko ireo, satria mendrika.
66N	3	5	59,2770	Izay maharesy dia hampiakanjoina akanjo fotsy toy izany koa; tsy hamono ny anarany ao amin'ny horonamboky mirakitra ny lisitr'ireo hanana ny fiaina-maharitra mandrakizay Aho; ary hanaiky azy ho mpomba Ahy eo anatrehan'ny Raiko sy ny anjeliny.
66N	3	6	76,2100	Izay manan-tsofina, aoka hihaino izay lazain'ny Fanahy Masina amin'ireo Fiangonana.
66N	3	7	81,0823	Manorata ho an'ny anjelin'ny Fiangonana any Filadelfia: Izao no lazain'ilay Masina, ilay Mahatoky, Ilay manana ny fanalahidin'i Davida mpanjaka, Ilay mamoha ka tsy hisy hanidy ary manidy ka tsy hisy hamoha.
66N	3	8	96,9051	Fantatro ny asanao. Indro eo anatrehanao efa nasiako varavarana mivoha tsy misy mahahidy; satria kely hery ianao, kanefa nitandrina ny teniko ary tsy mba nanda Ahy.
66N	3	9	109,817	Indro atolotro anao ny sasany avy amin'ireo olona mivavaka amin'i Satana: milaza ny tenany ho Jiosy ireo, kanjo tsiizy fa mandainga; indro hataoko tonga hiankohoka eo anoloanao ireo, ka ho fantany fa tiako ianao.
66N	3	10	126,441	Ary noho ianao nitandrina ny teniko ny amin'ny faharetana, izaho kosa hiaro anao ho afaka amin'ilay andro fizahan-toetra, izay efa hihatra amin'izao tontolo izao mba hitsapana ny mponina eto ambonin'ny tany.
66N	3	11	139,173	Ho avy faingana Aho; tano mafy izay anananao, mba tsy hisy haka ny satroboninahitrao.
66N	3	12	146,844	Izay maharesy dia hataoko andry ao amin'ny tempolin'Andriamanitra, sady tsy hiala ao intsony; hosoratako eo aminy ny anaran'Andriamanitro sy ny anaran'ilay tananan'Andriamanitro, dia i Jerosalema vaovao, izay midina avy any an-danitra avy amin'Andriamanitra; ary hosoratako eo aminy koa ilay anarako vaovao.
66N	3	13	167,683	Izay manan-tsofina, aoka hihaino izay lazain'ny Fanahy Masina amin'ireo Fiangonana.
66N	3	14	172,625	Manorata ho an'ny anjelin'ny Fiangonana any Laodisia: Izao no lazain'ny Amen, ilay Vavolombelona mahatoky sy marina, Izay niandohan'ny zavaboaarin'Andriamanitra:
66N	3	15	185,265	Fantatro ny asanao; fantatro fa tsy mangatsiaka tsy mafana ianao; satriko ianao mangatsiaka na mafana.
66N	3	16	193,536	Saingy noho ianao matimaty ka tsy mafana tsy mangatsiaka, dia efa haloan'ny vavako ianao!
66N	3	17	199,940	Hoy ianao hoe: manan-karena sy efa nihary fananam-be aho ka tsy manan-java-mahory; kanjo tsy fantatrao fa ianao no ilay ory sy mampalahelo, mahantra sy jamba ary mitanjaka.
66N	3	18	215,321	Koa manoro hevitra anao Aho: hividy amiko volamena voadio tamin'ny afo, mba hanan-karena ianao; hividy amiko akanjo fotsy hiakanjoanao, mba tsy hisehoan'ny fitanjahanao mahamenatra; ary hividy amiko fanafody maso hahosotra ny masonao, mba hahiratra ianao.
66N	3	19	233,988	Izay rehetra tiako no anariko sy faiziko; mazotoa ary, ka ialao ny toe-dratsinao.
66N	3	20	241,699	Indro mijoro eo am-baravarana Aho, sady mandondona; ka raha misy olona mihaino ny feoko sy mamoha ny varavarana, dia hiditra ao an-tranony Aho ka hiara-misakafo aminy, ary izy hiara-misakafo amiko.
66N	3	21	254,829	Izay maharesy dia havelako hiara-mipetraka amiko eo ambony sezafiandrianako; dia tahaka ny nandreseko ihany koa sy niarahako nipetraka amin'ny Raiko eo ambony sezafiandrianany.
66N	3	22	267,259	Izay manan-tsofina, aoka hihaino izay lazain'ny Fanahy Masina amin'ireo Fiangonana. >
66N	4	1	0,00000	Taorian'izany, dia indro hitako nisy varavarana nivoha tany an-danitra; ary ilay feo tany am-boalohany, izay efa reko niteny tamiko tahaka ny feon-trompetra, no nanao tamiko hoe: Miakara aty, dia hasehoko anao ny zavatra tsy maintsy ho avy manaraka.
66N	4	2	17,5815	Niaraka tamin'izay dia nahazo tsindrimandry avy amin'ny Fanahy Masina aho. Ka indro nisy sezafiandrianana anankiray tany an-danitra, ary nisy nipetraka teo ambonin'io sezafiandrianana io.
66N	4	3	27,1391	Ny tarehin'Ilay nipetraka dia namiratra tahaka ny vatosoa jaspa sy sardoanina; ary avana miendrika vatosoa emeralda no nanodidina ilay sezafiandrianana.
66N	4	4	37,8401	Nanotrona io sezafiandrianana io dia nisy sezafiandrianana hafa 24; ary teo ambonin'ireo sezafiandrianana ireo dia nisy loholona 24 nipetraka, niakanjo akanjo fotsy sady nisatroka satroboninahitra volamena.
66N	4	5	51,3364	Tselatra sy feo ary kotro-baratra no nivoaka avy tamin'ilay sezafiandrianana afovoany; ary nisy jiro fito mirehitra teo anoloany, dia ny Fanahy Masina ombam-panomezana fito avy amin'Andriamanitra.
66N	4	6	63,4571	Teo anoloan'ilay sezafiandrianana afovoany dia nisy toa ranomasina fitaratra tahaka ny vatosoa kristaly. Namefy akaiky an'ilay sezafiandrianana afovoany isaky ny lafiny avy dia nisy zava-miaina efatra feno maso avokoa ny anoloany sy ny ivohony.
66N	4	7	79,5760	Ny zava-miaina voalohany dia tahaka ny liona; ny zava-miaina faharoa dia tahaka ny vantotr'ombalahy; ny zava-miaina fahatelo dia manan-tava tahaka ny an'ny olona; ary ny zava-miaina fahefatra dia tahaka ny voromahery manidina.
66N	4	8	92,8248	Ireo zava-miaina efatra ireo dia samy manana elatra enina avy, sady feno maso ny tenany manontolo teo ivelany sy tao anatiny; ary tsy mitsahatra andro aman'alina izy efatra manao hoe: Masina, masina, masina ny Tompo Andriamanitra Tsitoha Ilay taloha sy ankehitriny ary avy!
66N	4	9	110,54000	Omen'ireo zava-miaina voninahitra sy haja ary saotra Ilay mipetraka eo ambonin'ny sezafiandrianana afovoany, dia ilay Velona mandrakizay mandrakizay. Ary isaky ny manao izany izy efatra,
66N	4	10	121,335	dia miankohoka eo anoloan'Ilay mipetraka eo ambony sezafiandrianana afovoany koa ireo loholona 24, mitsaoka ilay Velona mandrakizay mandrakizay sady manipy ny satroboninahiny eo anoloan'ilay sezafiandrianana ka manao hoe:
66N	4	11	135,423	Ianao, ry Tomponay sy Andriamanitray, no mendrika handray ny voninahitra sy ny haja ary ny hery. Fa Ianao no nahary ny zavatra rehetra, sady noho ny sitraponao no nisiany sy naha ary azy. >
66N	5	1	0,00000	Dia hitako nisy horonamboky teny an-tanana ankavanan'Ilay mipetraka eo ambony sezafiandrianana; ka io horonamboky io dia voasoratra anatiny sy ivohony sady voaisy tombokase fito.
66N	5	2	15,0106	Ary indro nisy anjely manan-kery nanao antso avo tamin'ny feo mafy hoe: Iza no mendrika hamaha ireo tombokase sy hanokatra ny horonamboky?
66N	5	3	23,5245	Kanefa tsy nisy, na tany an-danitra, na tety an-tany, na tany ambanin'ny tany, nahasokatra ny horonamboky na nahajery izay raketiny.
66N	5	4	34,4392	Koa nitomany mafy aho, satria tsy hita izay mendrika hanokatra ny horonamboky sy hijery izay raketiny.
66N	5	5	40,9106	Dia hoy ny anankiray tamin'ireo loholona tamiko: Aoka izay ny ranomasonao! Indro ny liona avy amin'ny fokon'i Joda, dia ilay solofon'i Davida mpanjaka, fa nahazo fandresena ka afaka hamaha ireo tombokase sy hanokatra ny horonamboky.
66N	5	6	56,0074	Dia hitako nisy Zanakondry nijoro teo anelanelan'ilay sezafiandrianana mbamin'ny zava-miaina efatra an-kilany sy ireo loholona an-daniny. Tahaka ny efa voavono ho faty io Zanakondry io, ary nanana tandroka fito sy maso fito, dia ny Fanahy Masina ombam-panomezana fito avy amin'Andriamanitra, Izay efa nirahina hankany amin'ny tany tontolo.
66N	5	7	77,1936	Dia nandroso ilay Zanakondry ka nandray ny horonamboky teny an-tanana ankavanan'Ilay mipetraka eo ambony sezafiandrianana.
66N	5	8	83,5759	Rehefa nandray ny horonamboky Izy, dia niankohoka teo anoloan'ny Zanakondry ny zava-miaina efatra sy ny loholona 24. Samy nanana lokanga anankiray avy ny loholona ary koa lovia volamena feno vovo-javamanitra, dia ireo lovia tandindon'ny vavaka ataon'ny vahoakan'Andriamanitra.
66N	5	9	102,931	Ary nandredona hira vaovao ho an'ny Zanakondry ny loholona ka nanao hoe: Ianao no mendrika handray ny horonamboky sy hamaha ny tombokaseny. Efa voavono ho faty Ianao, ka ny ranao nafoinao no nanavotanao olona ho an'Andriamanitra, dia olona avy tamin'ny foko amam-piteny samy hafa sy avy tamin'ny vahoaka amam-pirenena samy hafa.
66N	5	10	124,924	Ary nataonao fanjaka-mpisorona ireo mba hanompo an'Andriamanitsika sy hanjaka ety ambonin'ny tany.
66N	5	11	132,617	Dia nahita aho sady nandre ny anjely maro, miisa arivoarivo sy alinalina. Nanodidina ilay sezafiandrianana sy ny zava-miaina ary ny loholona ireo,
66N	5	12	141,999	ka nanao tamin'ny feo mahery hoe: Ny Zanakondry, Izay efa voavono ho faty, no mendrika handray ny fahefana sy ny harena, ny fahendrena sy ny hery, ny haja sy ny voninahitra ary ny dera.
66N	5	13	155,466	Ary ny voaary tontolo eny ana habakabaka sy ety an-tany ary any ambanin'ny tany sy any an-dranomasina, izany hoe ny zavatra rehetra ao anatin'ireo, dia reko samy nanao hoe: An'Ilay mipetraka eo ambony sezafiandrianana sy an'ny Zanakondry ny dera sy ny haja ary ny voninahitra sy ny fanjakana mandrakizay mandrakizay!
66N	5	14	174,851	Dia novalian'ny zava-miaina efatra hoe: Amen! Ary ny loholona kosa niankohoka sy nitsaoka. >
66N	6	1	0,00000	Ary izao no hitako. Rehefa novahan'ny Zanakondry ny voalohany tamin'ireo tombokase fito, dia reko niteny mafy toy ny kotro-baratra ny anankiray tamin'ny zava-miaina efatra, nanao hoe: Avia!
66N	6	2	14,7226	Dia indro hitako nisy soavaly fotsy, ary ilay nitaingina azy dia nanana tsipika; nomena satroboninahitra izy, ka lasa nandeha toy ny efa naharesy sady mbola haharesy.
66N	6	3	25,6432	Rehefa novahan'ny Zanakondry ny tombokase faharoa, dia reko ny zava-miaina faharoa nanao hoe: Avia!
66N	6	4	32,2356	Dia soavaly mena kosa no nipoitra; ary ilay nitaingina azy dia nomena sabatra lehibe ary navela hanaisotra ny fihavanana hiala amin'ny tany mba hifamonoan'ny olona.
66N	6	5	42,7682	Rehefa novahan'ny Zanakondry ny tombokase fahatelo, dia reko ny zava-miaina fahatelo nanao hoe: Avia! Dia nijery aho, ka indro nisy soavaly mainty; ary ilay nitaingina azy dia nitana mizana teny an-tanany.
66N	6	6	55,5099	Sady reko toa nisy feo avy tao afovoan'ny zava-miaina efatra nanao hoe: Ataovy denary iray ny varimbazaha iray kilao ary denary iray ny orza telo kilao; saingy aza mbola asondro-bidy ny menaka sy ny divay.
66N	6	7	68,5797	Rehefa novahan'ny Zanakondry ny tombokase fahefatra, dia reko ny zava-miaina fahefatra nanao hoe: Avia!
66N	6	8	75,6671	Dia indro hitako nisy soavaly hatsatra; ary ilay nitaingina azy dia natao hoe Rafahafatesana izay niaraka tamin'ny Toeran'ny maty. Nomena fahefana tamin'ny ampahefatry ny tany izy ireo, hamono amin'ny sabatra sy ny mosary ary ny areti-mifindra sy ny bibidia ety an-tany.
66N	6	9	92,9291	Rehefa novahan'ny Zanakondry ny tombokase fahadimy, dia hitako teo ambanin'ny alitara ny fanahin'ireo voavono ho faty satria nitory ny tenin'Andriamanitra sy nitana ny hafatra nijoroan'i Kristy ho vavolombelona.
66N	6	10	104,579	Ary niantso tamin'ny feo mahery izy rehetra nanao hoe: Ry Tompo masina sy marina o, rahoviana no hotsarainao ny mponina eny ambonin'ny tany ka hovalianao ny ranay nalatsany?
66N	6	11	115,971	Dia samy nomena akanjo fotsy lava izy rehetra; ary nasaina mbola niala sasatra fotoana fohy mandra-pahafeno ny isan'ireo mpanompo namany sy ireo havana iray finoana, izay efa hovonoina tahaka azy koa.
66N	6	12	129,714	Ary nijery aho rehefa novahan'ny Zanakondry ny tombokase fahenina, ka nisy horohorontany mahery vaika; tonga mainty tahaka ny akanjo volon'osy ny masoandro; tonga mena tahaka ny ra ny volana manontolo;
66N	6	13	142,137	ary ny kintan'ny habakabaka dia niraraka tamin'ny tany, tahaka ireo voa manta ahintsan'ny aviavy hozongozonin'ny rivo-mahery.
66N	6	14	150,129	Dia lasa tsy hita teo tahaka ny boky voahorona ny habakabaka; ary ny tendrombohitra sy ny nosy rehetra dia nafindra niala tamin'ny toerany.
66N	6	15	159,641	Ny mpanjakan'ny tany, ireo lehibe sy ireo komandin-tafika, ireo mpanankarena sy ireo lehilahy matanjaka, mbamin'ny olona rehetra na mpanompo na tsy mpanompo, dia lasa niery tany anatin'ny zohy sy tany ambanin'ny vatolampy teny an-tendrombohitra,
66N	6	16	175,203	ka nilaza tamin'ny tendrombohitra sy ny vatolampy hoe: Ianjerao izahay ary afeno lavitry ny tavan'Ilay mipetraka eo ambony sezafiandrianana sy lavitry ny hatezeran'ny Zanakondry;
66N	6	17	187,467	fa tonga ny andro lehibe isehoan'ny hatezeran'Andriamanitra mbamin'ny an'ny Zanakondry, ka iza no mahatanty izany? >
66N	7	1	0,00000	Taorian'izany, dia hitako nisy anjely efatra nijoro teo amin'ny vazan-tany efatra sady nihazona ny rivotra efatra amin'ny tany mba tsy hisy rivotra hitsoka na amin'ny tany, na amin'ny ranomasina, na amin'ny hazo iray akory aza.
66N	7	2	16,5787	Ary hitako nisy anjely iray hafa koa niakatra avy any atsinanana sady nitana ny tombokasen'ilay Andriamanitra velona. Dia niantso tamin'ny feo mahery an'ireo anjely efatra navela hanimba ny tany aman-dranomasina io anjely io
66N	7	3	29,3094	nanao hoe: Aza manimba ny tany na ny ranomasina na ny hazo ianareo, mandra-panisinay tombokase eo an-kandrin'ireo mpanompon'Andriamanitsika.
66N	7	4	38,8490	Ary reko ny isan'izay voaisy tombokase teo an-kandrina: ka 144 000 no voaisy tombokase, avy tamin'ny fitambaram-pokon'ireo israelita.
66N	7	5	52,2207	Avy tamin'ny fokon'i Joda: 12 000 no voaisy tombokase. Avy amin'ny fokon'i Reobena: 12 000. Avy tamin'ny fokon'i Gada: 12 000.
66N	7	6	65,1721	Avy tamin'ny fokon'i Asera: 12 000. Avy tamin'ny fokon'i Naftaly: 12 000. Avy tamin'ny fokon'i Manase: 12 000.
66N	7	7	77,9049	Avy tamin'ny fokon'i Simehona: 12 000. Avy tamin'ny fokon'i Levy: 12 000. Avy tamin'ny fokon'i Jisakara: 12 000.
66N	7	8	90,1796	Avy tamin'ny fokon'i Zebolona: 12 000. Avy tamin'ny fokon'i Josefa: 12 000. Avy tamin'ny fokon'i Benjamina: 12 000 no voaisy tombokase.
66N	7	9	103,445	Taorian'izany, dia indreo hitako nisy olona betsaka tsy tambo isaina avy tamin'ny firenena sy ny fokom-pirenena ary ny vahoaka mbamin'ny olona samy hafa fiteny rehetra, niakanjo fotsy lava sy nitana sampan-drofia teny an-tanany. Nijoro teo anoloan'ny sezafiandrianana sy ny Zanakondry ireo,
66N	7	10	120,146	sady niantso tamin'ny feo mahery nanao hoe: Ny famonjena dia an'ilay Andriamanitsika, Izay mipetraka eo ambony sezafiandrianana, ary koa an'ny Zanakondry!
66N	7	11	130,108	Dia nanodidina ny sezafiandrianana sy ireo loholona ary ny zava-miaina efatra ny anjely rehetra ka niankohoka teo anoloan'ny sezafiandrianana sady nitsaoka an'Andriamanitra
66N	7	12	139,91000	nanao hoe: Amen! An'Andriamanitsika ny dera sy ny voninahitra amam-pahendrena, ny saotra sy ny haja ary ny fahefana sy ny hery, mandrakizay mandrakizay! Amen.
66N	7	13	153,126	Dia niteny tamiko ny anankiray tamin'ny loholona nanao hoe: Iza moa ireo miakanjo fotsy lava ireo ary avy taiza no niaviany?
66N	7	14	160,978	Ka novaliako hoe: Ianao, tompoko, no mahalala! Dia hoy izy tamiko: Ireo no avy tamin'ny fahoriana lehibe ka nanasa sy namotsy ny akanjony tamin'ny ra nafoin'ilay Zanakondry.
66N	7	15	172,812	Noho izany, dia mitoetra eo anoloan'ny sezafiandrianan'Andriamanitra izy ireo ka manompo an'Andriamanitra andro aman'alina ao an-tempoliny; ary Ilay mipetraka eo ambony sezafiandrianana dia hiara-monina aminy ka hiaro azy.
66N	7	16	186,944	Tsy ho noana na hangetaheta intsony ireo; ary tsy haninona azy ny masoandro na izay hafanana.
66N	7	17	193,986	Fa ny Zanakondry Izay mipetraka eo afovoan'ny sezafiandrianana no ho Mpiandry azy ka hitondra azy ho amin'ny loharano velona; ary hofafan'Andriamanitra ny ranomaso rehetra amin'ny masony. >
66N	8	1	0,00000	Rehefa novahan'ny Zanakondry ny tombokase fahafito, dia nangina tokony ho antsasak'adiny ny tao an-danitra.
66N	8	2	9,54064	Dia hitako ireo anjely fito izay mijoro eo anatrehan'Andriamanitra; ary nomena trompetra fito ireo.
66N	8	3	15,7761	Ary nisy anjely anankiray hafa koa tonga nijoro teo anilan'ny alitara sady nitondra lovia volamena fandoroana vovo-javamanitra; dia nomena vovo-javamanitra betsaka izy mba hatolony miaraka amin'ny vavaka ataon'ny vahoakan'Andriamanitra rehetra, eo ambonin'ny alitara volamena izay manoloana ny sezafiandrianan'Andriamanitra.
66N	8	4	35,6800	Ary ny eton'ny vovo-javamanitra, miaraka amin'ny vavaka ataon'ny vahoakan'Andriamanitra, dia niakatra avy tamin'ny tanan'ilay anjely ho eo anatrehan'Andriamanitra.
66N	8	5	45,8016	Ary noraisin'ilay anjely ny lovia fandoroana vovo-javamanitra, nofenoiny vainafo mirehitra avy teo amin'ny alitara ka natsipiny ho eny amin'ny tany: dia nisy kotro-baratra sy kotrokorana aman-tselatra ary horohorontany.
66N	8	6	59,8544	Dia niomana hitsoka trompetra ireo anjely fito izay nanana ny trompetra fito.
66N	8	7	65,0847	Nitsoka trompetra ilay anjely voalohany, dia nisy havandra sy afo niharo ra nalatsaka tamin'ny tany; ka may ny ampahatelon'ny tany, may ny ampahatelon'ny hazo ary may ny ahi-maitso rehetra.
66N	8	8	77,3765	Nitsoka trompetra ilay anjely faharoa, dia nisy toa tendrombohitra lehibe mirehitra afo nazera tany anaty ranomasina ka nanjary mena toy ny ra ny ampahatelon'ny ranomasina;
66N	8	9	87,3090	maty ny zava-miaina tao an-dranomasina ary rava ny ampahatelon'ireo sambo.
66N	8	10	92,3993	Nitsoka trompetra ilay anjely fahatelo, dia nisy kintana anankiray lehibe, mirehitra toy ny fanilo, nilatsaka avy tany an-danitra ary nianjera tamin'ny ampahatelon'ireo ony sy tamin'ireo loharano.
66N	8	11	104,608	Ny anaran'ilay kintana dia atao hoe Ipoizimangidy; ka tonga mangidy sady voapoizina ny ampahatelon'ny rano rehetra, ary maro ny olona maty noho ny fisotroana rano voapoizina.
66N	8	12	116,350	Nitsoka trompetra ilay anjely fahefatra, dia niharan-doza ny ampahatelon'ny masoandro sy ny ampahatelon'ny volana ary ny ampahatelon'ireo kintana rehetra, mba tsy hamiratra intsony mandritra ny ampahatelom-potoana famiratany; ka tsy nisy hazavan'ny masoandro intsony nandritra ny ampahatelon'ny antoandro, ary tsy nisy hazavan'ny volana aman-kintana toy izany koa nandritra ny ampahatelon'ny alina.
66N	8	13	140,485	Dia nahita voromahery anankiray nanidina teny afovoan'ny habakabaka aho ary nahare azy niantso tamin'ny feo mahery hoe: Loza! Loza! Loza ho an'ireo monina eny ambonin'ny tany noho ny feon'ny trompetra sisa efa hotsofin'ireo anjely telo! >
66N	9	1	0,00000	Dia nitsoka trompetra ilay anjely fahadimy; ka hitako nisy kintana anankiray avy tany an-danitra, nilatsaka tety an-tany; ary nomena io kintana io ny fanalahidin'ny vavalavaky ny hantsambe.
66N	9	2	15,3771	Dia nosokafany ny vavalavak'ilay hantsambe, ka nisy setroka niakatra avy ao tahaka ny setroka avoakan'ny lafaoro lehibe; ary nihamaizina ny masoandro sy ny habakabaka noho ny setroka navoakan'ny vavalavaka.
66N	9	3	29,3578	Ary nisy valala navoakan'io setroka io mba hankamin'ny tany sady nomena hery toy ny an'ny maingoka ety an-tany.
66N	9	4	37,9283	Dia nilazana ny valala mba tsy hamely ny ahitra amin'ny tany na ny zava-maitso na ny hazo, fa ny olona tsy manana ny tombokasen'Andriamanitra eo an-kandriny ihany.
66N	9	5	48,3109	Kanefa tsy navela hahafaty ireo olona ireo ny valala fa ny hampanaintaina azy dimy volana ihany; ary ny fanaintainana nafitsony dia tahaka ny fanaintainana afitsoky ny maingoka rehefa manindrona olona.
66N	9	6	60,2886	Amin'izany andro izany dia hitady fahafatesana ny olona, fa tsy hahita; ary haniry ho faty izy, fa handositra lavitra azy ny fahafatesana.
66N	9	7	68,7061	Ny endrik'ireo valala ireo dia mitovy amin'ny soavaly vonon-kiady; toa satroboninahitra volamena no teny an-dohany ary tahaka ny tavan'olona ny tavany.
66N	9	8	77,7766	Manana volo tahaka ny volom-behivavy izy ireo, ary ny nifiny dia tahaka ny an'ny liona.
66N	9	9	83,2589	Manana fiarovantratra tahaka ny akanjo vy fiarovantratra izy ireo; ary ny fikopakopaky ny elany dia tahaka ny fikotrokotroky ny kalesy tarihin-tsoavaly maro miriotra hiady.
66N	9	10	94,7516	Manana rambo sy fanindrona tahaka ny an'ny maingoka izy ireo; ary ny rambony no misy ny hery entiny hamely ny olona mandritra ny dimy volana.
66N	9	11	103,716	Manana mpanjaka ireo valala ireo, dia ilay anjely mifehy ny hantsambe; ka ny anaran'io anjely io amin'ny teny hebreo dia Abadona ary amin'ny teny grika dia Apoliona (izany hoe Mpandrava).
66N	9	12	115,677	Lasa izay ny loza voalohany; fa aorian'izany, indreo hisosoka ny loza roa hafa.
66N	9	13	122,040	Dia nitsoka trompetra ilay anjely fahenina, ka nisy feo reko nivoaka avy tamin'ny zoro efatry ny alitara volamena izay teo anatrehan'Andriamanitra.
66N	9	14	130,793	Ary hoy ilay feo tamin'ny anjely fahenina nitana trompetra: Vahao ny anjely efatra mifatotra eo akaikin'ny Eofrata, ony lehibe!
66N	9	15	138,344	Dia novahana ireo anjely efatra ireo; fa voaomana ho amin'izany ora sy andro ary volana sy taona izany rahateo izy ireo, mba hahafaty ny ampahatelon'ny olombelona.
66N	9	16	148,536	Ary ny isan'ny miaramila an-tsoavaly dia roanjato tapitrisa, fa nahare ny isany aho.
66N	9	17	154,487	Ary toy izao no nahitako ny soavaly sy ny mpitaingina azy, nandritra ny fahitana: ny mpitaingina dia manana fiarovantratra mena toy ny afo sy manga toy ny vatosoa safira ary mavo toy ny solifara; ny soavaly kosa dia tahaka ny lohan-diona ny lohany, ary nivoaka afo aman-tsetroka sy solifara ny vavany.
66N	9	18	174,099	Ireo loza telo ireo, izany hoe ny afo aman-tsetroka sy solifara izay nivoaka avy tamin'ny vavan-tsoavaly, no nahafaty ny ampahatelon'ny olombelona.
66N	9	19	183,281	Fa ny herin'ny soavaly dia eo amin'ny vavany sy ny rambony; satria toy ny bibilava ny rambony ka misy loha izay entiny mamely.
66N	9	20	191,002	Kanefa ny olombelona, sisa tsy matin'ireo loza ireo, dia tsy niova toetra hiala tamin'ireo andriamanitra voatran'ny tanany, ka tsy nitsaha-nivavaka tamin'ny demony sy tamin'ny sampy volamena sy volafotsy sy halimo ary vato aman-kazo, sampy izay tsy afaka mijery na mandre na mamindra;
66N	9	21	209,449	ary tsy niova toetra koa izy ireo hiala amin'ny vonoana olona na ny ody ratsy na ny fijangajangana na ny halatra fanaony. >
66N	10	1	0,00000	Dia hitako nisy anjely anankiray hafa manan-kery, nidina avy tany an-danitra: ka rahona no toy ny lamba nisalorany; voahodidin'avana ny lohany; namiratra tahaka ny masoandro ny tavany; mivaivay tahaka ny andry afo ny tongony;
66N	10	2	18,5572	ary nitana horonamboky kely mivelatra izy teny an-tanany. Nasabakan'io anjely io ny tongony, ka ny ankavanana napetrany teo amin'ny ranomasina ary ny ankavia napetrany teo amin'ny tany.
66N	10	3	30,0989	Dia niantso tamin'ny feo mahery sahala amin'ny liona mierona izy; ka nony avy niantso izy, dia nirefodrefotra namaly azy ny kotro-baratra fito.
66N	10	4	38,2503	Ary rehefa namaly azy ny kotro-baratra fito, dia ndeha hanoratra aho; kanjo reko nisy feo avy tany an-danitra nanao hoe: Tano ho anao izay voalazan'ny kotro-baratra fito, fa aza soratana!
66N	10	5	48,5469	Ary ny anjely, izay efa hitako nijoro teo amin'ny ranomasina sy teo amin'ny tany, dia nanangana ny tanany ankavanana ho amin'ny lanitra
66N	10	6	56,3984	sady nianiana tamin'Ilay velona mandrakizay mandrakizay, dia Ilay nahary ny habakabaka mbamin'izay ao aminy, sy ny tany mbamin'izay ao aminy, ary ny ranomasina mbamin'izay ao aminy; ka hoy ilay anjely hoe: Tsy hisy hataka andro intsony!
66N	10	7	69,9512	Fa amin'ny andro hitsofan'ilay anjely fahafito ny trompetrany, dia ho tanteraka ny zava-miafina nalahatr'Andriamanitra, araka ny teny soa nambarany tamin'ireo mpaminany mpanompony.
66N	10	8	84,1939	Ary niteny tamiko indray ilay feo efa reko avy tany an-danitra, nanao hoe: Mandehana, raiso ny horonamboky kely mivelatra eny an-tanan'ilay anjely mijoro eo amin'ny ranomasina sy eo amin'ny tany.
66N	10	9	98,3988	Dia nankeny amin'ilay anjely aho ka nanao taminy hoe: Mba omeo ahy iny horonamboky kely iny! Ary hoy izy tamiko: Raiso izy ka atelemo avokoa; hangidy ao an-kibonao izy, nefa ao am-bavanao dia ho mamy tahaka ny tantely.
66N	10	10	115,691	Dia noraisiko ilay horonamboky kely teny an-tanan'ny anjely ka nateliko avokoa; ary mamy tahaka ny tantely izay tao am-bavako, nefa nony voateliko dia nangidy tao an-kiboko.
66N	10	11	128,283	Tamin'izay dia nisy nilaza tamiko hoe: Tsy maintsy mitondra ny hafatr'Andriamanitra indray ianao ny amin'ny vahoaka maro sy firenena maro sy olona maro samy hafa fiteny ary mpanjaka maro. >
66N	11	1	0,00000	Ary nomena volotara tahaka ny tehina fandrefesana aho, dia nilazana hoe: Mitsangana, ka refeso ny tempolin'Andriamanitra sy ny alitara ary isao izay mivavaka ao.
66N	11	2	15,4712	Ny kianjan'ny tempoly, ilay eo ivelany, dia avelao ihany fa aza refesina; satria nomena ny hafa firenena izany, ka hanitsakitsaka ny tanana masina izy ireo mandritra ny 42 volana.
66N	11	3	29,1340	Ary homeko hery ny vavolombelona roa mpanambara Ahy, ka hitondra ny hafatro mandritra ny 1260 andro sady hitafy gony.
66N	11	4	39,6076	Ireo vavolombelona roa ireo no fototr'oliva anankiroa sy fitoeranjiro anankiroa, izay mijoro eo anatrehan'ilay Tompon'ny tany.
66N	11	5	49,3301	Ka raha misy mitady hanisy ratsy azy ireo, dia misy afo mivoaka avy ao am-bavany handevona ny fahavalony; ary tsy maintsy hovonoina ho faty toy izany izay mitady hanisy ratsy azy ireo.
66N	11	6	60,6828	Ireo no manam-pahefana hanidy ny lanitra, mba tsy hilatsahan'ny ranonorana mandritra ny andro hampitany ny hafatr'Andriamanitra; sady manam-pahefana amin'ny rano, ka mahova azy ho ra; ary manam-pahefana hamely ny tany amin'ny loza rehetra isaky ny te hanao izany.
66N	11	7	77,8088	Ary rehefa nahavita fijoroana vavolombelona ireo olona roa ireo, dia hiadian'ilay biby miakatra avy amin'ny hantsambe ary ho resiny sy hataony maty.
66N	11	8	88,5133	Ka ny fatiny dia hiampatra eny an-dalamben'ilay tanana lehibe; io tanana io no nanomboana ny Tompony tamin'ny hazofijaliana sady antsoina koa hoe Sodoma na Ejipta araka ny heviny ara-panahy.
66N	11	9	101,556	Vahoaka sy foko ary olona samy hafa fiteny sy firenena maro no misy mijery ny fatin'ireo mandritra ny telo andro sy tapany, sady tsy avela halevina izy.
66N	11	10	112,851	Mifaly sy miravo ary mifanatitra fanomezana ny mponina ambonin'ny tany noho ny nahafatesan'ireo, fa nampiferinaina ny mponina ambonin'ny tany ireo mpaminany roa ireo.
66N	11	11	123,587	Taorian'ny telo andro sy tapany, dia nisy fofonaina avy tamin'Andriamanitra niditra tao anatin'ireo faty ireo, ary nampijoro azy tamin'ny tongony; ka raiki-tahotra mafy izay olona nahita azy.
66N	11	12	135,848	Dia nahare feo mahery avy tany an-danitra ireo mpaminany roa ireo, nanao taminy hoe: Miakara aty! Dia niakatra ho any an-danitra tao anatin'ny rahona ireo, ary nahatazana azy ny fahavalony.
66N	11	13	148,364	Tamin'izay fotoana izay dia nisy horohorontany mafy ka nirodana ny ampahafolon'ilay tanana ary olona fito arivo no matin'io horohorontany io. Raiki-tahotra ny olona sisa ka nanome voninahitra an'ilay Andriamanitra monina ao an-danitra.
66N	11	14	162,866	Lasa izay ny loza faharoa; indro hisosoka faingana ny loza fahatelo.
66N	11	15	167,396	Dia nitsoka trompetra ny anjely fahafito, ka nisy feo mahery tany an-danitra nanao hoe: Efa lasan'ny Tompontsika sy ilay Mesiany ny fanjakana amin'izao tontolo izao, ka ho fanjakana maharitra mandrakizay izany!
66N	11	16	179,066	Ary ny loholona 24 izay samy mipetraka eo ambony sezafiandrianany eo anatrehan'Andriamanitra, dia niankohoka nitsaoka an'Andriamanitra
66N	11	17	186,86100	sady nanao hoe: Misaotra Anao izahay, ry Tompo Andriamanitra Tsitoha, Ilay ankehitriny sy taloha, noho Ianao naneho ny herinao lehibe ary noho Ianao efa manjaka.
66N	11	18	197,806	Tezitra ireo firenena, kanefa tonga ny fahatezeranao sy ny fotoana hitsaranao ny maty; tonga ny fotoana hanomezanao valisoa ny mpaminany mpanomponao sy ny vahoakanao mbamin'ireo manaja Anao, na kely na lehibe; tonga ny fotoana hanimbanao izay olona manimba ny tany.
66N	11	19	215,727	Dia novohana ny tempolin'Andriamanitra any an-danitra, ka niseho teo anatin'ny tempolin'Andriamanitra ilay vata mirakitra ny fanekempihavanana nataony; ary nisy tselatra sy kotrokorana ary kotro-baratra sy horohorontany mbamin'ny havandra vaventy. >
66N	12	1	0,00000	Ary nisy famantarana lehibe niseho teny amin'ny habakabaka, dia vehivavy anankiray: ny masoandro no toy ny lamba nisalorany, ny volana no teo an-tongony; ary kintana 12 no satroboninahitra teo amin'ny lohany.
66N	12	2	17,6367	Bevohoka ilay vehivavy sady mihetsi-jaza ka mitaraina, satria marary fatratra efa hiteraka.
66N	12	3	23,9461	Ary nisy famantarana hafa koa niseho teny amin'ny habakabaka: indro nisy dragona mena lehibe, manana loha fito sy tandroka folo, ary misy satroboninahitra iray avy isaky ny lohany.
66N	12	4	36,1968	Nifaoka ny ampahatelon'ny kintana eny amin'ny habakabaka ny rambon'ilay dragona, ka nanjera ireny tamin'ny tany. Teo anatrehan'ilay vehivavy efa hiteraka no nijanonan'ity dragona, mba handrapaka ny zanany, raha vao teraka.
66N	12	5	49,9996	Dia teraka ravehivavy ka nahazo zazalahy, izay hifehy ny firenena rehetra amin'ny tehim-by ka nakarina faingana eo anilan'Andriamanitra sy eo anilan'ny sezafiandrianany.
66N	12	6	60,6142	Ravehivavy kosa nandositra nankany an-taniefitra, izay nisy toerana namboarin'Andriamanitra mba hamelomana azy mandritra ny 1260 andro.
66N	12	7	70,1188	Dia nisy ady nitranga tany an-danitra: i Mikaela sy ny anjeliny no niady tamin'ilay dragona; ary niady ilay dragona mbamin'ny anjeliny.
66N	12	8	78,5112	Kanefa resy ilay dragona, sady tsy nahazo nitoetra tany an-danitra intsony.
66N	12	9	83,3015	Ary nazera ilay dragona, dia ilay bibilava fahizay, ilay atao hoe devoly na hoe Satana, izay mamitaka izao tontolo rehetra izao; nazera tamin'ny tany izy ary nazera niaraka taminy koa ireo anjeliny.
66N	12	10	97,3573	Dia reko nisy feo mahery tany an-danitra nanao hoe: Tonga izao ny famonjena sy ny hery ary ny fanjakan'ilay Andriamanitsika, tonga izao ny fahefan'ilay Mesiany; satria nazera ilay mpiampanga an'ireo havantsika, dia ilay mpiampanga azy ireo andro aman'alina teo anatrehan'Andriamanitsika.
66N	12	11	114,926	Ireo havantsika kosa dia naharesy ilay mpiampanga, ka ny ra nafoin'ny Zanakondry sy ny tenin'Andriamanitra nijoroan'izy ireo ho vavolombelona no nandreseny azy; ary tsy nankamamy ny ainy intsony ireo na dia ho faty aza.
66N	12	12	129,650	Noho izany, mifalia, ry lanitra sy ianareo monina ao aminy. Mampalahelo ianareo, ry tany aman-dranomasina, fa nidina any aminareo ny devoly sady misafoaka mafy, satria fantany fa kely sisa ny androny!
66N	12	13	145,494	Rehefa hitan'ilay dragona fa voazera tamin'ny tany izy, dia ilay vehivavy niteraka ny zazalahy no nenjehiny.
66N	12	14	152,165	Fa nomena eladroan'ny voromahery lehibe ravehivavy mba hanidinany hankany an-taniefitra, ho any amin'ny toerana izay amelomana azy mandritra ny telo taona sy tapany, ka ho voaaro amin'ny famelezan'ilay bibilava.
66N	12	15	166,309	Ny vavan'ilay bibilava kosa namoaka rano toy ny riaka hanaraka an-dravehivavy mba hipaoka azy.
66N	12	16	172,935	Kanjo novonjen'ny tany ravehivavy, fa nitresaka ny tany ka nitelina ny riaka izay nalefan'ny vavan'ilay dragona.
66N	12	17	180,866	Dia tezitra tamin-dravehivavy ny dragona ka lasa nandeha tamin'ny taranany sisa, izay mitandrina ny didin'Andriamanitra sy mitana ny hafatra nijoroan'i Jesoa ho vavolombelona; ary nijanona teo amin'ny fasi-dranomasina ilay dragona. >
66N	13	1	0,00000	Dia nahita biby anankiray nipoitra avy tany an-dranomasina aho; nanana tandroka folo sy loha fito izy; nisy satroboninahitra iray avy isaky ny tandrony; ary nisy anarana iray manevateva an'Andriamanitra isaky ny lohany.
66N	13	2	16,5800	Ilay biby izay hitako dia sahala amin'ny leoparda; saingy tahaka ny tongotr'orsa ny tongony, ary tahaka ny vavan'ny liona ny vavany. Nomen'ilay dragona azy ny heriny sy ny sezafiandrianany ary fahefana lehibe.
66N	13	3	30,6868	Ny anankiray tamin'ireo lohany fito dia toa voan'ny ratra ka nila ho faty, nefa sitrana ihany ilay ratra saika nahafaty azy; ary gaga ny tany tontolo ka nanaraka ilay biby.
66N	13	4	43,1255	Dia nivavaka teo anoloan'ilay dragona ny olona; satria izy no nanome fahefana ho an'ilay biby; ary nivavaka teo anoloan'ilay biby koa ireo ka nanao hoe: Iza no tahaka ilay biby, ary iza no afa-miady aminy?
66N	13	5	56,5223	Dia nomena vava midaondaona sy manevateva an'Andriamanitra ilay biby, sady nomena fahefana mba hiasa mandritra ny 42 volana.
66N	13	6	65,2328	Ary nanoka-bava izy hanevateva an'Andriamanitra, dia ny hanevateva ny anarany sy ny toerana fonenany mbamin'ireo mponina any an-danitra.
66N	13	7	73,3233	Navela hiady amin'ireo olona anisan'ny vahoakan'Andriamanitra sy handresy azy koa ilay biby, ary dia nomena fahefana tamin'ny fokom-pirenena sy ny vahoaka mbamin'ny olona samy hafa fiteny sy ny firenena rehetra.
66N	13	8	86,0940	Hivavaka eo anoloany daholo ny mponina ambonin'ny tany, izany hoe ny olona tsy voasoratra anarana ao amin'ny horonamboky mirakitra ny lisitr'ireo hanana ny fiaina-maharitra mandrakizay. Io horonamboky io dia hatramin'ny fiandohan'izao tontolo izao no eo am-pelatanan'ilay Zanakondry Izay efa voavono ho faty.
66N	13	9	103,638	Izay manan-tsofina, aoka hihaino!
66N	13	10	106,843	Raha misy natao ho amin'ny fahababoana, dia hankany amin'ny fahababoana izy; raha misy natao ho fatin'ny sabatra, dia ho fatin'ny sabatra izy. Amin'izany no ilana ny faharetana sy ny finoana eo amin'ny vahoakan'Andriamanitra.
66N	13	11	121,493	Dia nahita biby anankiray hafa nipoitra avy tamin'ny tany aho: nanana tandroka roa tahaka ny an'ny ondrikely izy sady nierona tahaka ny dragona.
66N	13	12	130,255	Ampiasainy avokoa ny fahefan'ilay biby voalohany ka asehony eo anatrehany; ary ny tany mbamin'izay mponina ao aminy dia asainy mivavaka eo anoloan'ilay biby voalohany, izay efa sitrana tamin'ilay ratra saiky nahafaty azy.
66N	13	13	143,020	Manao zava-dehibe mampitolagaga ity biby faharoa ity, ka hatramin'ny mampidina afo avy any an-danitra ho ety an-tany eo imason'ny olona aza dia vitany;
66N	13	14	152,553	ary mamitaka ny mponina ambonin'ny tany izy amin'ny zava-mampitolagaga nomena hataony eo anatrehan'ilay biby voalohany. Milaza amin'ny mponina ambonin'ny tany koa ny biby faharoa mba hanao sary ho fanajana ilay biby voalohany, izay voaratran'ny sabatra nefa velona ihany.
66N	13	15	169,699	Dia navela hanisy aina ny sarin'ilay biby voalohany izy, mba hahatonga ny sariny hiteny ka hampamono izay rehetra tsy mivavaka eo anoloany.
66N	13	16	178,627	Ary ny olona rehetra, na kely na lehibe, na manankarena na mahantra, na mpanompo na tsy mpanompo, dia noteren'ny biby faharoa handray marika eo amin'ny tanany ankavanana na eo amin'ny handriny;
66N	13	17	191,350	ka tsy misy mahazo mividy na mivarotra, afa-tsy izay manana ny marika, dia ny anaran'ilay biby voalohany na ny isa mifandraika amin'ny anarany.
66N	13	18	199,797	Eto no ilana fahendrena! Izay manan-tsaina, aoka hanombantombana ny isa mifandraika amin'ilay biby, fa isa milaza olona izany; ary 666 no isa mifandraika aminy. >
66N	14	1	0,00000	Dia indro hitako nijoro teo an-tendrombohitra Tsiona ny Zanakondry; ary nisy olona 144 000 nomba Azy, samy manana ny anaran'ny Zanakondry sy ny anaran'ny Rainy voasoratra eo amin'ny handriny.
66N	14	2	19,8669	Ary nahare feo avy tany an-danitra aho, dia feo mireondreona tahaka ny akon'ny rian-drano sy ny kotro-baratra mafy. Ny feo izay reko dia tahaka ny mozikan'ireo mpitendry lokanga mitendry ny lokangany.
66N	14	3	32,8087	Ireo olona 144 000 ireo dia niventy toa hira vaovao teo anoloan'ny sezafiandrianana sy teo anatrehan'ireo zava-miaina efatra ary teo anatrehan'ireo loholona; ka tsy nisy nahay nianatra izany hira izany, afa-tsy ireo olona 144 000 izay efa navotana niala tamin'ny tany.
66N	14	4	54,4529	Ireo no tsy nandoto tena tamin'ny fomban-tsampy, satria madio toetra. Ireo no mpanaraka ny Zanakondry na aiza na aiza alehany. Ireo no efa navotana avy tamin'ny olona, mba ho santa-bokatra atolotra ho an'Andriamanitra sy ho an'ny Zanakondry.
66N	14	5	69,7198	Ireo no tsy nandrenesan-dainga teo am-bavany, satria tsy manan-tsiny.
66N	14	6	74,0110	Ary hitako nisy anjely anankiray hafa koa nanidina teny amin'ny habakabaka farany ambony. Io anjely io dia nanana hafatra soa maharitra mandrakizay hotoriny amin'izay monina ambonin'ny tany, dia amin'ny firenena sy ny fokom-pirenena mbamin'ny olona samy hafa fiteny sy ny vahoaka isan-tokony;
66N	14	7	91,7941	ka hoy izy tamin'ny feo mahery hoe: Manaja an'Andriamanitra ka manomeza voninahitra Azy, fa tonga ny andro fitsarany! Mitsaoha an'Ilay nanao ny lanitra sy ny tany ary ny ranomasina mbamin'ny loharano.
66N	14	8	107,396	Nanaraka an'io dia nisy anjely faharoa nanao hoe: Rava, rava i Babilona lehibe, izay nampisotro ny firenena rehetra tamin'ny divainy, dia ny divain'ny fijangajangany mihoa-pampana!
66N	14	9	122,540	Nanaraka an'ireo anjely anankiroa ireo dia nisy anjely fahatelo nanao tamin'ny feo mahery hoe: Raha misy mivavaka amin'ilay biby sy ny sariny, ka mandray ny marik'ilay biby eo amin'ny handriny na eo amin'ny tanany,
66N	14	10	138,344	dia izy koa no hisotro ny divain'ny haviniran'Andriamanitra, divay izay efa naidina tsy misy fangarony ao anatin'ny tsatokaty fisotroana ny hatezeran'Andriamanitra; sady hampijalina amin'ny afo sy solifara eo anatrehan'ny anjely masina sy eo anatrehan'ny Zanakondry izy.
66N	14	11	156,628	Miakatra mandrakizay mandrakizay ny setrok'ilay afo mampijaly azy ary tsy mba manam-pitoniana na andro na alina izay olona mivavaka amin'ilay biby sy ny sariny, na izay mandray ny mariky ny anarany.
66N	14	12	170,379	Amin'izany no ilana ny faharetana eo amin'ny vahoakan'Andriamanitra, dia eo amin'izay mitandrina ny didin'Andriamanitra sy mitana ny finoana niainan'i Jesoa.
66N	14	13	182,765	Ary reko nisy feo avy tany an-danitra nanao hoe: Soraty izao: Sambatra ireo maty, izay maty amin'ny fanompoana ny Tompo manomboka izao! Eny, hoy ny Fanahy Masina, aoka izy ireo hahazo fitoniana amin'ny fisasarany, fa ny asany manaraka azy.
66N	14	14	200,549	Dia indro hitako nisy rahona fotsy, ka ilay nipetraka teo ambonin'io rahona io dia sahala amin'ny Zanak'olona; satroboninahitra volamena no teny an-dohany, ary antsy maranitra fijinjana no teny an-tanany.
66N	14	15	212,297	Dia nisy anjely anankiray nivoaka avy tao amin'ny tempoly, sady niantso tamin'ny feo mahery ka nanao tamin'Ilay nipetraka teo ambony rahona hoe: Ampiasao ny antsy fijinjanao, ka mijinja; fa tonga ny taom-pijinjana, satria toy ny vokatra efa masaka dia masaka ny tany.
66N	14	16	228,227	Dia naroson'Ilay nipetraka teo ambony rahona teny amin'ny tany ny antsy fijinjany, ka voajinja ny tany.
66N	14	17	237,910	Ary nisy anjely anankiray hafa nivoaka avy tao amin'ny tempoly any an-danitra; izy koa dia nanana antsy maranitra fijinjana.
66N	14	18	246,227	Ary nisy anjely anankiray hafa koa nipoitra avy teo amin'ny alitara, dia anjely manam-pahefana amin'ny afo. Niantso tamin'ny feo mahery izy ka nanao tamin'ilay anjely manana antsy maranitra fijinjana hoe: Ampiasao ny antsy fijinjanao ka otoazy ny sampahom-boaloboka eny amin'ny tany; fa masaka tsara ny voalobony.
66N	14	19	265,847	Dia naroson'ilay anjely teny amin'ny tany ny antsy fijinjany, ka notoazany avokoa ny voaloboky ny tany, ary natsipiny tao anatin'ny famiazana goavana, dia ny famiazana manambara ny haviniran'Andriamanitra.
66N	14	20	282,057	Nohosena ny famiazana izay ivelan'ny tanana; ka nivoaka ra ny famiazana, dia ra nitobaka hatrany amin'ny telonjato kilaometatra ary nahatratra iray metatra sy sasany ny halaliny. >
66N	15	1	0,00000	Ary hitako nisy famantarana anankiray hafa tany an-danitra, famantarana sady lehibe no mahagaga: dia anjely fito izay nanana ny loza fito farany, satria amin'ireo loza ireo no hiseho faran'izay mafy indrindra ny haviniran'Andriamanitra.
66N	15	2	19,0682	Ary hitako nisy toa ranomasina fitaratra miharo afo; ka izay olona naharesy an'ilay biby sy ny sariny ary ny isa mifandraika amin'ny anarany dia nijoro teo amoron'io ranomasina fitaratra io sady nitana ny lokanga nomen'Andriamanitra azy.
66N	15	3	34,9492	Ary miventy ny hiran'i Mosesy mpanompon'Andriamanitra sy ny hiran'ny Zanakondry izy ireo manao hoe: Lehibe sy mahagaga ny asanao, ry Tompo Andriamanitra Tsitoha! Ara-drariny sy mahitsy ny fandaharanao ry Mpanjakan'ny firenena!
66N	15	4	48,4280	Iza no tsy hanaja Anao, ry Tompo? Iza no tsy hanome voninahitra Anao? Satria Ianao irery no masina, ka ho avy ny firenena rehetra hiankohoka eo anatrehanao, fa efa naharihary ny fitsaranao ara-drariny.
66N	15	5	62,9408	Taorian'izany, dia hitako novohana tany an-danitra ny tempoly nisy ilay fonena-masina itahirizana ny raki-tsoratry ny fanekempihavanana;
66N	15	6	71,6223	ary ny anjely fito izay nitana ny loza fito dia nivoaka avy tao amin'ny tempoly; akanjo madio mangatsakatsaka natao tamin'ny kiran-drongony no niakanjoany ary fehikibo volamena no nietrany.
66N	15	7	84,2070	Dia nomen'ny anankiray tamin'ny zava-miaina efatra an'ireo anjely fito ny lovia volamena fito, feno ny haviniran'ilay Andriamanitra velona mandrakizay mandrakizay.
66N	15	8	94,4086	Ary ny tempoly dia feno setroka avy amin'ny voninahitr'Andriamanitra sy ny heriny; ka tsy nisy afaka niditra tao amin'ny tempoly, mandra-pahatapitry ny loza fito nentin'ny anjely fito. >
66N	16	1	0,00000	Dia reko nisy feo mahery avy tao amin'ny tempoly nanao tamin'ny anjely fito hoe: Mandehana, araraho amin'ny tany ny ao anatin'ireo lovia fito feno ny haviniran'Andriamanitra.
66N	16	2	14,3685	Dia nandeha ny anjely voalohany nandraraka ny tao an-doviany tamin'ny tany; ka nisy vay mandoza sady mampahory nihatra tamin'ny olona izay nanana ny mariky ny biby sy nivavaka tamin'ny sariny.
66N	16	3	27,2907	Dia nandraraka ny tao an-doviany tamin'ny ranomasina ny anjely faharoa, ka tonga ra ny ranomasina, dia ra manahaka ny ran'olona novonoina; ary maty avokoa ny miaina rehetra tao aminy.
66N	16	4	40,5950	Dia nandraraka ny tao an-doviany tamin'ny ony sy ny loharano ny anjely fahatelo, ka tonga ra ny rano.
66N	16	5	47,4754	Ary reko ny anjely manam-pahefana amin'ny rano nanao hoe: Ara-drariny tokoa no nataonao, ry Ilay ankehitriny sy taloha, dia ilay Masina; ara-drariny tokoa no nataonao raha nitsara toy izany Ianao.
66N	16	6	59,4871	Fa ny ran'ireo anisan'ny vahoakan'Andriamanitra sy ny ran'ireo mpaminany no nalatsak'ireny olona ireny; ka dia ra kosa no efa nomenao hosotroiny, ary mendrika azy izany.
66N	16	7	69,8217	Dia reko nisy feo avy tao amin'ny alitara nanao hoe: Eny, ry Tompo Andriamanitra Tsitoha, mahitsy sy ara-drariny ny fitsaranao!
66N	16	8	81,9564	Dia nandraraka ny tao an-doviany tamin'ny masoandro ny anjely fahefatra, ka navela handoro ny olona tamin'ny afony ny masoandro.
66N	16	9	89,7579	Ary main'ny hafanana be ny olona; kanefa ny manevateva ny anaran'Andriamanitra Izay manam-pahefana amin'ireny loza ireny no nataony, fa tsy ny miala amin'ny toe-dratsiny mba hanome voninahitra an'Andriamanitra.
66N	16	10	102,519	Dia nandraraka ny tao an-doviany tamin'ny sezafiandrianan'ilay biby ny anjely fahadimy; ka tonga maizina ny fanjakan'ilay biby ary nanaiki-dela ny olona noho ny fanaintainana.
66N	16	11	112,464	Kanefa ny manevateva ilay Andriamanitra monina ao an-danitra no nataony noho ny fanaintainana sy ny vay nanjo azy fa tsy ny miova toetra miala amin'ny asa ratsiny.
66N	16	12	123,175	Dia nandraraka ny tao an-doviany tamin'i Eofrata, ony lehibe, ny anjely fahenina; ka ritra ny ranony, hanomanan-dalana ho an'ny mpanjaka avy any atsinanana.
66N	16	13	133,056	Ary nisy fanahy maloto anankitelo, tahaka ny sahona, hitako nivoaka avy tany am-bavan'ny dragona sy avy tany am-bavan'ilay biby ary avy tany am-bavan'ilay mpaminany sandoka.
66N	16	14	145,071	Fanahin-demony manao zava-mampitolagaga ireo fanahy maloto ireo, sady mankany amin'ny mpanjaka eran'ny tany tontolo mba hamory azy ho amin'ny ady hatao amin'ilay andro lehibe hitsaran'Andriamanitra Tsitoha.
66N	16	15	158,764	Indro avy toy ny mpangalatra Aho, hoy ny Tompo. Sambatra izay miari-tory sy mitandro ny fitafiany, fandrao mandeha miboridana ka ho hita mitanjaka!
66N	16	16	170,116	Dia novorin'ireo fanahy maloto ireo ny mpanjakan'ny tany ho any amin'ilay toerana atao hoe Harmagedona amin'ny teny hebreo.
66N	16	17	176,776	Dia nandraraka ny tao an-doviany tamin'ny rivotra ny anjely fahafito, ka reko nisy feo avy tao amin'ny tempoly; niainga avy teo amin'ny sezafiandrianana ilay feo ka nanao hoe: Vita!
66N	16	18	189,168	Dia nisy tselatra sy kotrokorana aman-kotro-baratra; nisy koa horohorontany mafy, ka tsy mbola nisy toy izany hatrizay nisian'olona tety ambonin'ny tany, satria tena horohorontany mafy sy mahery vaika.
66N	16	19	202,444	Vaky ho telo toko ilay tanana lehibe; rava ireo tananan'ny firenena; tsy hadinon'Andriamanitra ny nanasazy an'i Babilona lehibe, ka nomeny azy ny tsatokaty feno divay, dia ny divay manambara ny firehetam-pahatezeran'Andriamanitra.
66N	16	20	218,886	Ny nosy rehetra, nanjavona; ny tendrombohitra, tsy hita intsony;
66N	16	21	222,886	ny olona, nilatsahan'ny havandra vaventy avy tany an-danitra, dia havandra milanja tokony ho efapolo kilao ny anankiray. Ary nanevateva an'Andriamanitra ny olona noho ny loza vokatry ny havandra, fa lehibe loatra izany loza izany! >
66N	17	1	0,00000	Dia nanatona ahy ny anankiray tamin'ireo anjely fito izay nanana ny lovia fito, ka niteny tamiko nanao hoe: Avia aty fa hasehoko anao ny fitsarana ilay vehivavy janga malaza ratsy, izay mipetraka eo ambonin'ny ranobe.
66N	17	2	18,1879	Fa io vehivavy io no nijangajangan'ny mpanjakan'ny tany, ary nahaboboka ny mponina ambonin'ny tany tamin'ny divaim-pijangajangany.
66N	17	3	27,1396	Dia nahazo tsindrimandry avy amin'ny Fanahy Masina aho ka nentin'ny anjely ho any an-taniefitra, ary nahita vehivavy mitaingina biby. Mivolon-jaky ilay biby, rakotra anarana manevateva an'Andriamanitra ny tenany, sady nanana loha fito sy tandroka folo.
66N	17	4	44,9904	Ravehivavy dia nitafy lamba volomparasy sy jaky sady niravaka volamena sy vatosoa ary perla; teny an-tanany kosa nisy tsatokaty volamena feno fanazimbazimbana, dia ny zava-maloto vokatry ny fijangajangany;
66N	17	5	60,1053	ary nisy anarana voasoratra teo an-kandriny, dia anarana mifono hevi-miafina manao hoe: Izaho no Babilona lehibe, foiben'ny fijangajangana sy ny fanazimbazimbana eto ambonin'ny tany.
66N	17	6	72,7233	Hitako ravehivavy fa boboky ny ran'ireo vahoakan'Andriamanitra, boboky ny ran'ireo vavolombelona nanambara an'i Jesoa ka novonoina ho faty noho izany. Gaga dia gaga tokoa aho nahita an-dravehivavy;
66N	17	7	87,2481	ka hoy ny anjely tamiko: Nahoana no gaga ianao? Holazaiko anao ny hevi-miafina ny amin-dravehivavy sy ny amin'ilay biby fito loha sy folo tandroka mitondra azy.
66N	17	8	99,1908	Ny biby izay hitanao dia nanan-kery taloha, fa tsy manana intsony izao, ary efa hiakatra avy any amin'ny hantsambe mba hizotra ho amin'ny fandringanana. Dia ho gaga ny mponina ambonin'ny tany raha mahita ilay biby: satria nanan-kery izy io taloha, fa tsy manana intsony izao, nefa mbola hanan-kery indray. Ho gaga ny mponina ambonin'ny tany, izany hoe ny olona tsy voasoratra anarana ao amin'ny horonamboky mirakitra ny lisitr'ireo hanana ny fiaina-maharitra mandrakizay; io horonamboky io dia nisy hatramin'ny fiandohan'izao tontolo izao.
66N	17	9	135,591	Eto no ilana saina manam-pahendrena. Ny loha fito dia tendrombohitra fito izay ipetrahan-dravehivavy; ary milaza mpanjaka fito koa ireo:
66N	17	10	145,753	efa lavo ny dimy fa iray ihany no eo izao, ary ny iray mbola tsy tonga; ary rehefa tonga izy dia vetivety fotsiny no tsy maintsy hitoerany.
66N	17	11	157,695	Ny biby, izay nanan-kery taloha nefa tsy manana intsony izao, dia ilay mpanjaka laharana fahavalo naman'ireo fito ireo ary mizotra ho amin'ny fandringanana.
66N	17	12	168,798	Ny tandroka folo, izay hitanao, dia mpanjaka folo tsy mbola nahazo fanjakana; kanefa handray fahefana maha mpanjaka izy ireo ka hanjaka mandritra ny adiny iray monja miaraka amin'ilay biby.
66N	17	13	182,614	Miray hevitra ireo mpanjaka folo ireo ka manolotra ny hery sy ny fahefany ho an'ilay biby.
66N	17	14	188,704	Hiady amin'ny Zanakondry izy rehetra, nefa haharesy azy ny Zanakondry satria Izy no Tompon'ny tompo sy Mpanjakan'ny mpanjaka; ary haharesy miaraka amin'ny Zanakondry koa ireo olona voaantso sy voafidy, dia ireo mpino Azy.
66N	17	15	204,468	Dia hoy koa ny anjely tamiko: Ny ranobe, izay hitanao ipetrahan'ilay vehivavy janga, dia vahoaka sy olona maro mbamin'ny firenena sy ny samy hafa fiteny.
66N	17	16	216,959	Ny tandroka folo sy ny biby efa hitanao kosa no hankahala ilay vehivavy janga, ka hahatonga azy hanirery sy hampitanjaka azy ary hihinana ny nofony sy handevona ny tenany amin'ny afo.
66N	17	17	230,195	Fa nanome fo azy ireo Andriamanitra hanatanteraka ny heviny, dia hevitra tokana: ny hanomezan'ireo ny fanjakany ho an'ilay biby, mandra-pahatanteraky ny tenin'Andriamanitra.
66N	17	18	242,915	Ravehivavy efa hitanao no ilay tanana lehibe izay manjaka amin'ireo mpanjakan'ny tany. >
66N	18	1	0,00000	Taorian'izany, dia hitako nisy anjely anankiray hafa koa nidina avy tany an-danitra; nanana fahefana lehibe io anjely io ary nanazava ny tany tontolo ny famirapiratany.
66N	18	2	14,5349	Dia niantso tamin'ny feo mahery izy nanao hoe: Rava, rava i Babilona lehibe, ka tonga fonenan'ny demony, sy fieren'ny fanahy maloto rehetra, ary fieren'ny vorona amam-biby maloto rehetra halan'ny olona!
66N	18	3	29,6667	Fa ilay divain'ny fijangajangany mihoa-pampana no nisotroan'ny firenena rehetra; ka ny mpanjakan'ny tany dia nijangajanga taminy, ary ny mpandranto manerana ny tany efa tonga mpanankarena satria tia filibana loatra io tanana io.
66N	18	4	48,7129	Dia reko nisy feo iray hafa koa avy tany an-danitra nanao hoe: Miala amin'io tanana io ianareo, ry vahoakako, mba tsy hiombom-pahotana aminy ary mba tsy hiharan'ny loza hanjo azy;
66N	18	5	62,7356	satria efa niavosa nitehika tamin'ny lanitra ny fahotany ary tsy hadinon'Andriamanitra ny hanasazy ny ratsy nataony.
66N	18	6	69,8030	Mamalia azy araka izay nafitsony taminareo, ka ataovy avo sasaka noho izay vitany; ny tsatokaty, izay nasiany zava-pisotro mifangaro ho anareo, dia asio zava-pisotro mifangaro indroa heny ho azy;
66N	18	7	82,9499	toraka izay nitiavany voninahitra sy filibana no anomezo azy fanaintainana sy fisaonana. Fa izao no lazain'io tanana io anakampony: 'Mipetraka toy ny mpanjakavavy aho fa tsy mpitondratena, ka lavitra ahy raha izay fisaonana!'
66N	18	8	99,1687	Noho izany, anatin'ny indray andro monja no hiantontan'ny loza hanjo azy, dia fahafatesana sy fisaonana ary mosary, sady handevonan'ny afo azy; satria mahery ny Tompo Andriamanitra, Izay nitsara azy.
66N	18	9	114,359	Ny mpanjakan'ny tany, izay nijangajanga tamin'i Babilona sy niara-niliba taminy dia hitomany azy sy handondon-tratra hisaona azy, rehefa hahita ny setroka vokatry ny fandoroana azy.
66N	18	10	127,244	Hijanona eny lavitra eny izy ireo, satria raiki-tahotra noho ny fanaintainana mianjady amin'i Babilona, ka hanao hoe: Indrisy! Indrisy! Ry Babilona, tanana lehibe, tanana matanjaka! Satria tanaty adiny iray monja dia niharan'ny sazy ianao!
66N	18	11	143,407	Ny mpandranto manerana ny tany koa dia mitomany sy misaona azy, satria tsy misy mpividy intsony ny entany:
66N	18	12	150,446	dia volamena sy volafotsy; vatosoa sy perla; lamba rongony madinika sy lamba volomparasy; lamba landy sy lamba jaky; hazo mani-pofona isan-karazany; fanaka isan-karazany vita amin'ny ivoary sy hazo sarobidy mbamy halimo sy vy ary vatokaranana;
66N	18	13	171,708	havozomamy sy hodi-kazo manitra; ilomanitra sy miora ary vovo-javamanitra; divay sy diloilo; lafarinina tsara toto sy varimbazaha; omby sy ondry; soavaly sy kalesy; ary mpanompo sy babo.
66N	18	14	189,454	Hoy ireo mpandranto ireo amin'i Babilona: Ny vokatra soa nirin'ny fonao dia efa niala taminao; ary ny zava-tsarobidy sy marevaka rehetra dia efa levona lavitra anao, ka tsy ho hitanao intsony!
66N	18	15	202,557	Ny mpandranto, izay nahazo harena tamin'i Babilona noho ireny entana ireny, dia hijanona eny lavitra eny, satria raiki-tahotra noho ny fanaintainana mianjady amin'i Babilona ka hitomany sy hisaona
66N	18	16	215,56000	sady hanao hoe: Indrisy! Indrisy! Ry tanana lehibe, izay nitafy lamba rongony madinika sy lamba volomparasy ary lamba jaky, sady niravaka volamena sy vatosoa ary perla!
66N	18	17	227,463	Satria tanaty adiny iray monja dia foana izany harem-be izany! Ny mpitondra sambo rehetra sy ny mpandeha sambo rehetra amin'iny faritra iny ary ny matilo mbamy izay rehetra manao raharaha eny an-dranomasina, dia nijanona teny lavitra teny koa;
66N	18	18	243,056	ary niantsoantso izy rehetra, raha nahita ny setroka vokatry ny fandoroana an'i Babilona, ka nanao hoe: Aiza intsony re no misy tahaka izany tanana lehibe izany?
66N	18	19	252,960	Dia nanipy vovoka hiraraka tamin'ny lohany izy ireo sady nitomany sy nisaona ka niantsoantso hoe: Indrisy! Indrisy! Ry tanana lehibe, izay rakotra zava-tsarobidy ka nampahazo harena ny olona rehetra manana sambo eny an-dranomasina! Satria tanaty adiny iray monja dia foana ianao!
66N	18	20	274,966	Mifalia amin'ny manjo an'i Babilona ianao, ry lanitra, sy ianareo vahoakan'Andriamanitra mbamy ianareo apostoly sy mpaminany, satria efa nitsara azy Andriamanitra ka nanome rariny anareo!
66N	18	21	288,540	Ary nisy anjely anankiray manan-kery, naka vato tahaka ny vato lehibe fikoseham-bary, dia nanipy azy tany an-dranomasina ka nanao hoe: Hatsipy mafy toy izay i Babilona, ilay tanana lehibe, ka tsy ho hita intsony!
66N	18	22	302,889	Dia tsy ho re ao aminao intsony ny mozika fanaon'ny mpitendry lokanga sy ny mpihira ary ny mpitsoka sodina sy ny mpitsoka trompetra; tsy ho hita ao aminao intsony ny mpiasa rehetra amin'ny taozavatra isan-karazany; tsy ho re ao aminao intsony ny feon'ny vato fikoseham-bary.
66N	18	23	318,238	Tsy hamiratra ao aminao intsony ny fahazavan'ny jiro; tsy ho re ao aminao intsony ny feon'ny mpivady vao. Satria ny mpandrantonao no efa mpifehy ny tany, sady ny ody ratsinao no nentinao namitaka ny firenena rehetra.
66N	18	24	332,382	Hatsipy mafy toy izany i Babilona, satria tao aminy no nahitana ny ran'ireo mpaminany sy ny ran'ireo vahoakan'Andriamanitra ary ny ran'izay rehetra novonoina tety ambonin'ny tany! >
66N	19	1	0,00000	Taorian'izany, dia nisy hoatra ny feo mafy navoakan'olona maro tany an-danitra, reko nanao hoe: Haleloia! Ny famonjena sy ny voninahitra ary ny hery dia an'ilay Andriamanitsika;
66N	19	2	15,4331	fa mahitsy sy ara-drariny ny fitsarana ataony, satria Izy efa nanameloka ilay vehivavy janga malaza izay nandoto ny tany tamin'ny fijangajangany, ary efa namaly azy noho ny ran'ireo mpanompon'Andriamanitra efa nalatsany.
66N	19	3	28,6248	Dia niteny indray ireo hoe: Haleloia! Fa miakatra mandrakizay mandrakizay ny setroka avy amin'ny fandoroana an'i Babilona!
66N	19	4	37,3454	Tamin'izay ny loholona 24 sy ny zava-miaina efatra dia niankohoka nitsaoka an'Andriamanitra, Izay mipetraka eo ambonin'ilay sezafiandrianana, ka nanao hoe: Amen! Haleloia!
66N	19	5	50,6521	Dia nisy feo nivoaka avy teo amin'ilay sezafiandrianana ka nanao hoe: Derao ny Andriamanitsika, ianareo rehetra mpanompony sy ianareo manaja Azy, na ny kely na ny lehibe!
66N	19	6	61,4037	Ary nisy hoatra ny feon'olona maro, sy hoatra ny firohondrohon'ny ranobe, ary hoatra ny kotro-baratra mipoaka mafy, reko nanao hoe: Haleloia! Fa ny Tompo Andriamanitsika, ilay Tsitoha, dia efa nandray ny Fanjakany!
66N	19	7	76,1376	Aoka isika hifaly sy hiravo ary hanome voninahitra Azy, satria tonga ny fampakaram-badin'ilay Zanakondry; ary efa niomana ny vadiny,
66N	19	8	85,0531	ka akanjo madio mangatsakatsaka, natao tamin'ny kiran-drongony madinika, no natolotra hiakanjoany. (Fa izany akanjo rongony madinika izany dia tandindon'ny asa ara-drariny vitan'ny vahoakan'Andriamanitra).
66N	19	9	97,8768	Tamin'izay dia nisy anjely nanao tamiko hoe: Soraty! Sambatra izay voaantso amin'ny fanasana fampakaram-badin'ny Zanakondry! Ary hoy koa ny anjely tamiko: Teny marim-pototra avy amin'Andriamanitra ireo!
66N	19	10	112,618	Dia niankohoka teo an-tongony aho mba hitsaoka azy, satria nilazany hoe: Tandremo, aza manao izany! Fa mpanompo miaraka aminao aho sady miaraka amin'ireo namanao iray finoana, izay mitana ny hafatra nijoroan'i Jesoa ho vavolombelona. Andriamanitra no tsaohy! Eny, ny Fanahy Masina Izay manentana hilaza hafatra avy amin'Andriamanitra dia ahariharin'ny fijoroana ho vavolombelon'i Jesoa.
66N	19	11	141,933	Dia nahita ny lanitra voasokatra aho, ka indro nisy soavaly fotsy niseho. Ilay mitaingina azy dia atao hoe Imahatoky sy Imahitsy. Ara-drariny no itsarany sy iadiany.
66N	19	12	154,889	Tahaka ny lelafo ny masony; ary satroboninahitra maro no teo an-dohany. Izy dia manana anarana anankiray voasoratra, izay tsy nisy nahalala afa-tsy ny tenany ihany.
66N	19	13	164,591	Miakanjo akanjo voahosin-dra Izy; ary ny anarany dia natao hoe: ilay Tenin'Andriamanitra.
66N	19	14	170,504	Nanaraka Azy ny tafiky ny lanitra, ka samy nitaingina soavaly fotsy sy nitafy lamba rongony madinika sady fotsy no madio.
66N	19	15	178,534	Misy sabatra maranitra mivoaka avy amin'ny vavan'Ilay mitaingina soavaly, mba hamelezany ny firenena. Dia hifehy ny firenena amin'ny tehim-by Izy, sady hanitsaka ny famiazan-divay, dia ny divay manambara ny firehetam-pahatezeran'Andriamanitra Tsitoha.
66N	19	16	193,804	Ary izao no anarana voasoratra teo amin'ny akanjobe nanarona ny feny: Mpanjakan'ny mpanjaka sy Tompon'ny tompo.
66N	19	17	201,777	Ary hitako nisy anjely anankiray nitsangana teo amin'ny masoandro. Niantso tamin'ny feo mahery io anjely io ka nanao tamin'ny voro-manidina rehetra teny ana habakabaka hoe: Avia, mivoria ianareo ho amin'ny fanasana lehibe ataon'Andriamanitra ho anareo,
66N	19	18	215,890	ka hihinananareo ny nofon'ireo mpanjaka, ny nofon'ireo komandin-tafika, ny nofon'ireo mahery an'ady, ny nofon'ireo soavaly mbamin'ny an'ny mpitaingina azy, ary ny nofon'ny olona rehetra, na mpanompo na tsy mpanompo, na kely na lehibe.
66N	19	19	234,504	Ary hitako nivory ilay biby sy ireo mpanjakan'ny tany mbamin'ny tafiny, mba hiady amin'Ilay mitaingina soavaly fotsy sy amin'ny tafiny.
66N	19	20	245,717	Dia voasambotra ilay biby sy ilay mpaminany sandoka, izay nanao zava-mampitolagaga teo anatrehan'ilay biby mba hoenti-mamitaka ireo nandray ny mariky ny biby sy nivavaka tamin'ny sariny; ary natsipy velona ho any amin'ny farihy afo arehi-tsolifara ilay biby sy ilay mpaminany sandoka.
66N	19	21	263,169	Ny olona sisa dia matin'ny sabatra nivoaka avy tamin'ny vavan'Ilay mitaingina soavaly fotsy, ka vokin'ny nofony avokoa ny vorona rehetra. >
66N	20	1	0,00000	Ary hitako nisy anjely anankiray nidina avy tany an-danitra, izay nanana ny fanalahidin'ny hantsambe sy rojo vy lehibe teny an-tanany.
66N	20	2	11,6762	Nosamborin'io anjely io ny dragona, dia ilay bibilava fahizay (izany hoe ny devoly na i Satana), ka nafatony arivo taona
66N	20	3	21,0678	sy natsipiny tao amin'ny hantsambe. Dia nohidian'ilay anjely ny hantsambe ary nasiany tombokase teo amboniny, mba tsy hahazoan'ny dragona mamitaka ireo firenena intsony mandra-pahatapitry ny arivo taona; fa tsy maintsy hovahana mandritra ny fotoana fohifohy izy aorian'izany.
66N	20	4	38,7738	Dia hitako nisy sezafiandrianana maro, izay nipetrahan'olona nomem-pahefana hitsara. Ary hitako ny fanahin'ireo notapahin-doha satria nitana ny hafatra nijoroan'i Jesoa ho vavolombelona sy nitory ny tenin'Andriamanitra: tsy mba nivavaka tamin'ny biby na tamin'ny sarin'ny biby ireo, sady tsy mba nandray ny marik'ilay biby teo amin'ny handriny na teo amin'ny tanany; efa velona ireo ka niara-nanjaka tamin'i Kristy arivo taona.
66N	20	5	66,0813	(Fa ny sisa amin'ny maty dia tsy mbola velona, raha tsy efa tapitra ny arivo taona.) Izany no fitsanganana voalohany avy any amin'ny maty.
66N	20	6	75,3718	Sambatra sy masina izay manana anjara amin'izany fitsanganana voalohany izany; tsy mba ananan'ny fahafatesana faharoa fahefana ireo, fa ho mpisoron'Andriamanitra sy ho mpisoron'i Kristy, ka hiara-manjaka amin'i Kristy arivo taona.
66N	20	7	89,5436	Rehefa tapitra ny arivo taona, dia hovahana i Satana hiala amin'ny fonja nitoerany,
66N	20	8	95,0800	ka hivoaka hamitaka ireo firenena amin'ny vazan-tany efatra, mba hamory azy ho amin'ny ady: ireo firenena ireo dia i Goga sy i Magoga, izay tahaka ny fasi-dranomasina ny isany.
66N	20	9	106,908	Ary niakatra nanerana ny lafin-tany izy rehetra, ka nanodidina ny toby nisy ny vahoakan'Andriamanitra sady nanodidina ny tanana lalain'Andriamanitra; kanjo nisy afo nidina avy tany an-danitra ka nandevona ireo firenena ireo.
66N	20	10	121,811	Ny devoly izay namitaka azy ireo dia natsipy tany amin'ny farihy afo aman-tsolifara, izay efa nanipazana ilay biby sy ilay mpaminany sandoka; ary hampijalina andro aman'alina mandrakizay mandrakizay izy telo ireo.
66N	20	11	135,188	Dia hitako ity sezafiandrianana fotsy lehibe sy Ilay mipetraka eo amboniny. Ny tany amana habakabaka dia nandositra teo anatrehany, ka tsy hita intsony izay toerana nisy azy.
66N	20	12	145,835	Ary hitako ny maty rehetra, na ny lehibe na ny kely, tafajoro teo anoloan'io sezafiandrianana io. Dia nisy horonamboky maro novelarina; ary nisy horonamboky iray hafa koa novelarina, dia ilay horonamboky mirakitra ny lisitr'ireo hanana ny fiaina-maharitra mandrakizay; ka tamin'ny zavatra voasoratra tao anatin'ireo horonamboky ireo no nitsarana ny maty rehetra, araka ny asany avy.
66N	20	13	170,286	Ny ranomasina dia namoaka ny maty tao aminy; Rafahafatesana sy ny Toeran'ny maty koa namoaka ny maty tao aminy; ka samy notsaraina araka ny asany avy ny maty rehetra.
66N	20	14	180,214	Rafahafatesana sy ny Toeran'ny maty kosa natsipy tany amin'ny farihy afo. Izany farihy afo izany no fahafatesana faharoa;
66N	20	15	188,506	ka raha nisy olona tsy hita voasoratra tao anatin'ilay horonamboky mirakitra ny lisitr'ireo hanana ny fiaina-maharitra mandrakizay, dia natsipy tany amin'ny farihy afo izy. >
66N	21	1	0,00000	Dia nahita habakabaka vaovao sy tany vaovao aho; fa efa lasa ny habakabaka voalohany sy tany voalohany, ary ny ranomasina dia tsy misy intsony.
66N	21	2	13,5499	Ary hitako nidina avy any an-danitra ny tanana masina avy tamin'Andriamanitra, dia i Jerosalema vaovao, voaomana tahaka ny ampakarina voahaingo hihaona amin'ny vadiny.
66N	21	3	24,0875	Ary nisy feo mahery reko avy teo amin'ilay sezafiandrianana ka nanao hoe: Indro ny fonenan'Andriamanitra tonga eny amin'ny olona, ary Andriamanitra dia hiara-monina aminy; ka izy ireo ho vahoakany, ary ilay Andriamanitra miaraka aminy kosa ho Andriamanitr'izy ireo.
66N	21	4	39,6634	Hofafan'Andriamanitra ny ranomaso rehetra amin'ny mason'ireo vahoakany; ary tsy hisy fahafatesana intsony, sady tsy hisy alahelo na fitarainana na fahoriana intsony, fa efa lasa ny zavatra taloha.
66N	21	5	52,0711	Dia hoy Ilay mipetraka eo ambony sezafiandrianana hoe: Indro havaoziko ny zavatra rehetra! Avy eo Izy no niteny tamiko hoe: Soraty, satria azo antoka sy marim-pototra ireo teny ireo.
66N	21	6	68,9941	Dia hoy indray Izy tamiko: Tanteraka ny zavatra rehetra! Izaho no Alfa sy Omega, fiandohana sy fiafarana. Izay mangetaheta dia hampisotroiko maimaimpoana amin'ny loharano miboiboika ranovelona.
66N	21	7	91,3124	Izay mandresy no hahazo izany lova izany; ka dia ho Andriamaniny Aho, ary izy ho zanako.
66N	21	8	101,839	Fa ny kanosa, ny tsy mpino, ny mpanimbazimba, ny mpamono olona, ny mpijangajanga, ny mpanao ody ratsy, ny mpanompo sampy ary ny mpandainga rehetra, dia hanana ny anjarany any amin'ny farihy mirehitra afo aman-tsolifara: izany no fahafatesana faharoa.
66N	21	9	126,795	Ary tonga ny anankiray tamin'ireo anjely fito izay nitondra lovia fito feno ny loza fito farany, ka nilaza tamiko hoe: Avia, fa hasehoko anao ilay ampakarina, dia ny vadin'ny Zanakondry!
66N	21	10	141,296	Dia nahazo tsindrimandry avy amin'ny Fanahy Masina aho ka nentin'ny anjely tany amin'ity tendrombohitra sady lehibe no avo, ary nasehony ahy ny tanana masina avy tamin'Andriamanitra, dia i Jerosalema nidina avy any an-danitra
66N	21	11	156,874	sady heniky ny voninahitr'Andriamanitra. Ny famirapiratan'ilay tanana masina dia tahaka ny an'ny vato sarobidy tokoa, dia ny vatosoa jaspa miendrika kristaly manganohano.
66N	21	12	168,385	Nanana manda matevina sady avo izy, ary koa nanana vavahady 12; ka tamin'ireo vavahady ireo dia nisy anjely 12 sady nisy anarana voasoratra, dia ny anaran'ny foko 12 amin'ny Israelita:
66N	21	13	182,608	vavahady telo eo atsinanana, vavahady telo eo avaratra, vavahady telo eo atsimo, vavahady telo eo andrefana.
66N	21	14	190,867	Nisy vatofanorenana 12 ny mandan'ilay tanana; ka tamin'ireo vatofanorenana ireo dia nisy anarana 12, dia ny anaran'izy 12 lahy apostolin'ny Zanakondry.
66N	21	15	202,136	Ilay anjely niteny tamiko dia nanana volotara volamena fandrefesana, mba handrefesana ny tanana sy ny vavahadiny ary ny mandany.
66N	21	16	211,319	Miendrika efamira ny tanana, ka mitovy refy ny lafiny rehetra. Dia nandrefy ny tanana tamin'ny volotara ilay anjely, ka samy 12 000 stady avy ny lafiny efatra sy ny haavony;
66N	21	17	223,837	ary norefesiny koa ny mandany, ka 144 hakiho ny hateviny araka ny refy mahazatra ny olona, izay refy nampiasain'ny anjely.
66N	21	18	233,817	Vatosoa jaspa no nanaovana izany manda izany; ary ny tanana dia tena volamena madio toy ny fitaratra madio.
66N	21	19	241,349	Ireo vato fanorenana ny mandan'ny tanana kosa dia voaravaka vatosoa isan-karazany: vato jaspa ny fanorenana voalohany, vato safira ny faharoa, vato kalsedoanina ny fahatelo, vato emeralda ny fahefatra,
66N	21	20	255,809	vato sardoniksa ny fahadimy, vato sardoanina ny fahenina, vato krizolita ny fahafito, vato berila ny fahavalo, vato topaza ny fahasivy, vato krizopraso ny fahafolo, vato hiasinta ny faha-11, ary vato ametista ny faha-12.
66N	21	21	274,919	Ny vavahady 12 dia perla 12, fa perla vongana iray ihany no nanaovana ny isam-bavahady; ary ny lalamben'ny tanana dia tena volamena madio toy ny fitaratra manganohano.
66N	21	22	287,249	Tsy nahita tempoly tao amin'ilay tanana aho, satria ny Tompo Andriamanitra Tsitoha sy ny Zanakondry no tempoliny.
66N	21	23	293,919	Ny tanana tsy mba mila ny masoandro na ny volana hamirapiratra ao aminy: fa ny voninahitr'Andriamanitra no efa manazava azy, ary ny Zanakondry no jiro manilo azy.
66N	21	24	304,269	Handeha amin'ny fahazavan'ilay tanana ny firenena rehetra: ary ny mpanjakan'ny tany dia hitondra ny voninahiny ho ao anatiny.
66N	21	25	311,639	Hisokatra tontolo andro ny vavahadin'ny tanana, (satria tsy mba hisy alina ao aminy).
66N	21	26	316,809	Ny voninahitra sy ny zava-tsoan'ny firenena rehetra dia hoentina ho ao anatiny;
66N	21	27	321,649	ary tsy mba hiditra ao mihitsy ny zavatra maloto na ny olona mpanazimbazimba na ny mpandainga; fa ny hany miditra ao dia ireo olona voasoratra anarana anatin'ilay horonamboky mirakitra ny lisitr'ireo hanana ny fiaina-maharitra mandrakizay: io horonamboky io dia teo am-pelatanan'ny Zanakondry. >
66N	22	1	0,00000	Dia nasehon'ny anjely tamiko ity onin-dranovelona manganohano toy ny vato kristaly, nivoaka avy teo amin'ilay sezafiandrianana ipetrahan'Andriamanitra sady ipetrahan'ny Zanakondry.
66N	22	2	15,1661	Teo anelanelan'ny lalamben'ny tanana etsy an-kilany ary ny ony etsy an-daniny, dia nisy hazo anankiray manome fiainana: io hazo io dia mamoa voa in-12 isan-taona, izany hoe indray mandeha isam-bolana; ary ny raviny dia hanasitranana ny firenena.
66N	22	3	31,4760	Ka tsy hisy zavatra hiharan'ny loza nambaran'Andriamanitra intsony. Ilay sezafiandrianana, ipetrahan'Andriamanitra sady ipetrahan'ny Zanakondry, no ho ao an-tanana; ka dia hanompo an'Andriamanitra ireo mpanompony
66N	22	4	43,8247	sy hahita ny tavany ary hanana ny anaran'Andriamanitra voasoratra eo amin'ny handriny.
66N	22	5	49,1870	Tsy hisy alina intsony ary tsy mba mila fahazavan'ny jiro na fahazavan'ny masoandro ireo mpanompon'Andriamanitra, satria hohazavain'ny Tompo Andriamanitra izy rehetra sady hanjaka mandrakizay mandrakizay.
66N	22	6	62,3128	Dia hoy ilay anjely tamiko: Azo antoka sy marim-pototra ireo teny ireo! Ary ny Tompo Andriamanitra, Izay manentana ireo mpaminany, no efa naniraka ny anjeliny haneho amin'ireo mpanompony izay zavatra tsy maintsy ho tonga faingana.
66N	22	7	76,9707	Indro avy faingana Aho, hoy i Jesoa. Sambatra izay mitandrina ny teny faminaniana raketin'ity boky ity!
66N	22	8	88,9373	Izaho Johany no nahare sady nahita ireo zavatra ireo. Ary rehefa nahare sady nahita aho, dia niankohoka teo an-tongotr'ilay anjely mba hitsaoka azy,
66N	22	9	98,3893	saingy nilazany hoe: Tandremo, aza manao izany! Fa mpanompo miaraka aminao aho sady miaraka amin'ireo mpaminany namanao sy izay mitandrina ny teny raketin'ity boky ity. Andriamanitra no tsaohy!
66N	22	10	112,474	Dia hoy koa ny anjely tamiko: Aza afenina ny teny faminaniana raketin'ity boky ity, satria antomotra ny fotoanandro hahatanterahan'ireo zavatra ireo.
66N	22	11	124,066	Izay manao ny tsy rariny, aoka mbola hanao ny tsy rariny hatrany; ary izay ratsy toetra, aoka hiharatsy toetra hatrany. Izay tia rariny, aoka hanao ny rariny hatrany; ary izay masina, aoka hihamasina hatrany!
66N	22	12	141,754	Indro avy faingana Aho, hoy i Jesoa; ary miaraka amiko ny valin'asa, mba hamaliako ny olona rehetra araka izay nataony avy.
66N	22	13	153,248	Izaho no Alfa sy Omega, ny voalohany sy ny farany, ny fiandohana sy ny fiafarana.
66N	22	14	161,216	Sambatra izay manasa ny akanjony, mba ho afa-mihinana amin'ny voan'ilay hazo manome fiainana sy ho afa-miditra amin'ny vavahady mankao amin'ilay tanana.
66N	22	15	170,962	Fa any ivelany kosa izay manana toe-panahy maharikoriko: dia ny mpanao ody ratsy, ny mpijangajanga, ny mpamono olona, ny mpanompo sampy ary izay rehetra tia lainga sy mpandainga.
66N	22	16	184,606	Izaho Jesoa dia efa naniraka ny anjeliko hijoro vavolombelona aminareo ka hanambara izany zavatra izany eo anivon'ireo Fiangonana. Izaho no solofo sy taranak'i Davida, ary kintana fitarikandro mamirapiratra.
66N	22	17	200,224	Ary hoy ny Fanahy Masina sy ny ampakarina hoe: Avia! Izay mahare, aoka hanao hoe: Avia! Izay mangetaheta, aoka ho avy; izay maniry ranovelona, aoka hanovo maimaimpoana amin'izany!
66N	22	18	212,516	Izaho Johany dia manao fampitandremana amin'izay rehetra mandre ny teny faminaniana raketin'ity boky ity: raha misy manampy ireo, dia hampiharan'Andriamanitra ny loza voasoratra ato anatin'ity boky ity;
66N	22	19	224,845	ary raha misy manaisotra teny amin'ity boky faminaniana ity, dia hoesorin'Andriamanitra ny anjarany amin'ny hazo manome fiainana sy ny anjarany ao amin'ny tanana masina araka izay voasoratra ato anatin'ity boky ity.
66N	22	20	237,373	Hoy Ilay mijoro vavolombelon'ireo zavatra ireo hoe: Eny, ho avy faingana Aho! Amen! Avia, ry Jesoa Tompo!
66N	22	21	247,715	Homba anareo rehetra anie ny fahasoavan'i Jesoa Tompo! >



























































